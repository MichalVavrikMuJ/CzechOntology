{"id": "17021", "url": "https://cs.wikipedia.org/wiki?curid=17021", "title": "Jemen", "text": "Jemen\n\nJemen ( / ), oficiálně nazývaný Jemenská republika ( / ), je stát na jihu Arabského poloostrova v jihozápadní Asii. Sousedí se Saúdskou Arábií na severu a Ománem na severovýchodě. Z jihu jej omývají vody Arabského moře, z jihozápadu průliv Bab-al-Mandab a ze západu Rudé moře. Součástí Jemenu je také ostrov Sokotra, který leží 415 km na jihovýchod v Arabském moři. Hlavním městem je San'á.\n\nÚzemí Jemenu bylo během historie pod vládou mnoha říší a království. Nejznámější je říše Sabejská, která ovládala území mezi léty 750 před n.l. – 115 n.l. Počátkem prvního tisíciletí př.n.l. se v Jemenu rozvíjel trh s kadidlem a myrhou, které se dostávaly až do západního světa. S rozvojem trhu vznikly dvě obchodní trasy: významnější z nich lemovala okraj pouště, druhá vedla přes hornatou vysočinu. Kvůli ochraně první trasy založili Sábové svoji metropoli v Máribu a kvůli dohledu nad druhou cestou opevnili osadu San´a. V roce 631 ovládl území Mohamed a začal se zde šířit islám. Beduíni kmene \"Banu Maqtil\" z Jemenu se v 11. století usadili v Severní Africe a přispěli k arabizaci Maghrebu, část jich migrovala na jih až do dnešní Mauritánie. Obyvatelé pobřežního Hadramautu migrovali za prací a obchodem na východoafrické pobřeží a do jihovýchodní Asie, kde se v 19. století hojně usazovali v Singapuru, Malajsii a Indonésii.\n\nV 16. století se Jemen stal součástí Osmanské říše. První osmanská okupace skončila v 17. století. V polovině 19. století začala druhá osmanská okupace, kdy Turkové obsadili většinu severu a ustanovili San´á jako hlavní město. Osmané drželi své území do roku 1918 /do konce první světové války/. Po vyhnání Turků připadl severozápadní Jemen islámským vůdcům /imámům/. Na tomto území bylo vyhlášeno samostatné Jemenské království.\n\nNa počátku 19. století se v jižní Arábii objevily britské zájmy. V roce 1839 zabrali Britové strategický přístav Aden, které leží na jihu Jemenu a je největším přístavem v zemi. Kdo kontroluje tento přístav, kontroluje spojení mezi Rudým mořem a Indickým oceánem (nejsnazší lodní spojení mezi Evropou a Indií). Aden se stal v roce 1937 britskou korunní kolonií a později byla pod správou Britů vytvořena Jihoarabská unie. Britští vojáci opustili Jižní Jemen v roce 1967 a poté byla vyhlášena Jihojemenská lidová republika. V roce 1970 byl název státu změněn na Jemenská lidově demokratická republika.\n\nPoté, co byl v roce v severozápadním Jemenu svržen poslední imám, postupně v zemi sílila opozice proti monarchii a v roce 1962 zde byla vojenským převratem vyhlášena Jemenská arabská republika /zkráceně Severní Jemen/. Následovala občanská válka. Na jejím konci v roce 1967 vznikla na jihu země Jemenská lidově demokratická republika (zkráceně Jižní Jemen). Její vláda byla silně komunisticky zaměřená. V roce 1972 došlo k první jemenské válce a byla podepsána smlouva o sjednocení obou zemí. Mírové soužití dvou Jemenů trvalo jen krátce a v roce 1979 došlo k ozbrojenému konfliktu mezi Severním a Jižním Jemenem. Po konfliktu představitelé obou Jemenů usedli k jednacímu stolu. Po kolapsu celého východní bloku došlo k sjednocení obou Jemenů a 22. května 1990 byla vyhlášena jednotná Jemenská republika. Motivem ke sjednocení byla také ropná naleziště, která se nacházejí na hranici mezi oběma zeměmi. Nespokojenost politické reprezentace jihu s podílem na vládě a způsob přerozdělování ekonomického bohatství vyústila v ozbrojené střety mezi jihojemenskou a severojemenskou armádou, které se do té doby nespojily, a v roce 1994 došlo k vypuknutí skutečné občanské války, kdy se bývalý Jižní Jemen pokusil znovu osamostatnit. Převážná část konfliktu se odehrávala na území jižního Jemenu. Během konfliktu získávala jižní armáda finanční i mediální podporu z okolních zemí, především ze Saúdské Arábie, která viděla silného rivala ve sjednoceném Jemenu.Jižní Jemen byl poražen a byla vydána nová ústava. Podle ní je v čele státu prezident a vládu vede ministerský předseda. V době podepsání ústavy byl prezident ze Severního Jemenu a ministerský předseda z Jižního Jemenu. Jemen je podle ústavy pluralitní republika s více politickými stranami. Po sjednocení bylo dohodnuto přenesení hlavního města z Adenu do San'á.\n\nOd konce roku 2010 až do současnosti probíhaly nebo probíhají protesty, nepokoje, povstání a revoluce ve většině arabských států, které jsou nazývány jako \"arabské jaro\". V Jemenu vedly rozsáhlé protesty k ozbrojenému povstání, země se dostala na pokraj občanské války. Prezident Alí Abdalláh Sálih byl při protestech zraněn a přislíbil rezignaci. Na počátku roku 2012 pak skutečně předal vládu do rukou viceprezidenta Abd Rabu Mansur Hadiho. Ten následně zahájil rozhovory o nové ústavě s politickou opozicí a různými segmenty občanské společnosti, stejně jako s šíitskými Hútíi, kteří ovládají část severního Jemenu, a separatisty z jižních oblastí země. Hadí také reformoval jemenskou armádu, z níž odstranil příbuzné bývalého prezidenta Sáliha.\nPo vyhrocení situace v roce 2012, kdy se k nenásilným protestům připojily ozbrojené jednotky šíitského hnutí al-Húthí, jehož bojovníci pocházeli z řad zajdovských kmenových svazů, se do vývoje událostí zapojila Saúdská Arábie. U jižní hranice s Jemenem se soustředil početný saúdskoarabský kontingent a oblasti s šíitským obyvatelstvem byly ostřelovány z houfnic. Od dubna 2014 saúdské královské letectvo s různou intenzitou bombardovalo mnohé lokality v Jemenu – často bez ohledu na jejich vojenský význam. Nejednou šlo o uprchlické tábory nebo také nemocnice organizace Lékaři bez hranic. V roce 2015 se situace v Jemenu definitivně vymkla jakékoliv kontrole a změnila se v nepřehlednou kmenovou válku, jež se odehrává za značného nezájmu světa. Ozbrojené ovládnutí hlavního města Sana'a a dalších území Jemenu šíitskou povstaleckou skupinou Hútíů donutila prezidenta Hádího k odchodu do Saúdské Arábie, odkud v současné chvíli působí jemenská exilová vláda. Situace v zemi využívá ke svému posílení Al-Kájda Arabského poloostrova. Konflikt v Jemenu vyčerpává země Perského zálivu. Na straně uprchlého prezidenta Hádiho stojí sunnitské státy, na straně Hútiovců šíitský režim v Íránu.\n\nV březnu 2015 napadla Saúdská Arábie bez mandátu Rady bezpečnosti OSN - v rámci operace \"Decisive Storm\" /Rozhodující útok/ za logistické a politické podpory tří zemí NATO – Spojených států, Francie a Velké Británie – sousední Jemen. Strategicky velice důležitou oblastí Jemenu je jihozápadní pobřeží, kde se nachází pouze 27 km široká úžina Bab al-Mandab, která odděluje Arabský poloostrov od Afriky. Touto úžinou proplouvají ropné tankery, které přepravují surovou ropu z Perského zálivu přes Suezský průplav do Středozemního moře a dál do Evropy. Na břehu této úžiny v malé africké zemi Džibutsko si vybudovaly stálé vojenské základny Spojené státy, Francie, Německo, Japonsko a Čína, které odtud kontrolují provoz ropných tankerů. Saúdové zahájili svoji intervenci s koalicí dalších zemí, např. Spojených arabských emirátů, Kuvajtu, Bahrajnu, Súdánu. Válka, kterou vede Saúdská Arábie v Jemenu - ve vzduchu i na zemi - je ve světových médiích zmiňována velmi zřídka, nebo jako nepodstatná záležitost. Jemenu hrozí, stejně jako v případě Libye, že se propadne na úroveň státu, ve kterém již neexistuje žádná ústřední vláda, což je potřebným základem pro teroristické milice. Válčící strany v Jemenu vyzbrojuje také Česká republika. Některé západní zbraně se dostaly do rukou teroristické organizace Al-Káida na Arabském poloostrově, která bojuje v saúdskoarabské koalici proti jemenským šíitům.\n\nOd roku 2014 válka připravila o život přes 60 000 Jemenců. V důsledku vojenského konfliktu a blokády ze strany Saúdské Arábie postihl zemi hladomor, který si vyžádal životy více než 85 000 jemenských dětí. Jemen také zasáhla epidemie cholery. Generální tajemník OSN António Guterres vyzval dne 2. listopadu 2018 všechny válčící strany k okamžitému ukončení bojů v Jemenu. Navzdory tomu arabská koalice v čele se Saúdskou Arábií oznámila, že zaútočila na objekty využívané šíitskými povstalci.\n\nPovrch je velice rozmanitý. Západ země pokrývají vysoké hory. Směrem na východ se pohoří postupně snižuje a na východě tvoří rovinnou tabuli. Klima je tropické a velmi suché. Výjimku tvoří západní horské oblasti. Srážky sem přináší letní monzun z Indického oceánu. Většina území má ale méně než 100 mm srážek za rok. Vegetaci tvoří suchomilné rostliny a v úrodnějších západních oblastech rostou i ovocné stromy.\n\nOhniskem napětí celosvětového významu a současně místem regionálních ozbrojených konfliktů je Blízký východ. Tato skutečnost si vynucuje militarizaci regionu. Protože režimy zemí Blízkého východu se více než invaze cizích armád obávají invaze cizích idejí, nejsou nejelitnější jednotky jejich armád vyzbrojovány a cvičeny za účelem obrany národa proti hrozbě zvenčí, ale především za účelem obrany režimu před vlastní opozicí. Jednou ze specifických strategií některých zemí této oblasti, mezi něž patří i Jemen, je sjednávání externího dodávání služeb jednotkami regulérní armády spojeneckých zemí, které jsou přiřazovány jako součást nepříliš početné národní armády. Další rozšířenou strategií zemí Středního východu je také budování paralelních vojenských sil. Vznikají tak duální ozbrojené síly, mezi nimiž panuje rivalita a které spolu vzájemně soutěží o přízeň režimu. Jemen zbudoval rozsáhlé paralelní síly chránící osobu panovníka a jeho rodinu vycvičené Spojenými státy, které byly oficiálně určené pro boj s terorismem. Karel Černý ve své knize s názvem „Velká blízkovýchodní nestabilita“ uvádí, že pro jemenskou Politickou bezpečnost  (Political Security Organization) podřízenou přímo prezidentu Alí Abdalláhu Sálihovi, který z funkce odstoupil v souvislosti s událostmi Arabského jara na počátku roku 2012, pracovalo 150 tisíc lidí. Ve složení armádního velení Jemenu hraje výraznou roli regionální a kmenová příslušnost. Armádní velení je hluboce provázáno kmenovými vztahy, kde většina důstojníků pochází ze severu země.\n\nV roce 2004 byl Jemen rozdělen na 21 guvernorátů (muhafazah, , množné číslo muhafazat, ; tento výraz se do angličtiny obvykle překládá jako \"governorate\", gubernie) a jeden samosprávný územní celek hlavního města . Průměrná rozloha provincie je 27 788 km.\n\nProvincie jsou dále rozděleny na 333 oblastí (\"muderiah\"), které jsou ještě dále rozděleny na 2210 podoblastí, ve kterých se celkem nachází 38 284 měst (roce 2001).\n\n\nJemen patří k nejméně rozvinutým zemím. Polovina obyvatel je zaměstnána v zemědělství. Pěstují se převážně pšenice, proso a brambory. Vývozním artiklem je hlavně káva, víno a bavlna. Už v 16. století se Jemen stal na světovém trhu předním vývozcem kávy, která se vyvážela z přístavu al-Mokka a tím svět poznal výraz pro kávu \"moka\".Velice významným druhem obživy je tradiční rybolov. V 80. letech byla v oblasti objevena ropa. Však průmysl se rozvíjí pouze v Adenu, kde se nacházejí velké ropné rafinérie. Dále se těží draselné soli a fosfáty. V zemi neexistuje železniční síť a silnic s pevných povrchem je jen pár na západě. Mezinárodní letiště je v hlavním městě Saně, v přístavu Aden, ale i v Taizu. Sociální péče a školství jsou na velice nízké úrovni. Vzděláni je sice bezplatné, ale pro velké množství dětí, které nebydlí ve městě, je prakticky nedostupné.\n\nJemen patříval k prioritním zemím české zahraniční rozvojové spolupráce. Jednalo se o pomoc především ve dvou sektorech - energetika a vodohospodářství (pitná voda, čištění odpadních vod).\n\nV Jemenu žije 27 392 779 obyvatel (červenec 2016). 40,48 % z nich má méně než 15 let a přes 65 let dosahuje 2,7 % obyvatel Jemenu. V roce 1950 zde žilo 4,3 milionu obyvatel a dle odhadů jich v roce 2050 bude kolem 60 milionů. V žebříčku světové porodnosti je na 30. místě, kdy na jednu ženu připadá 4,45 dítěte. Rychle roste i populace samotného hlavního města San'á. V roce 1978 mělo okolo 55 000 obyvatel a na počátku 21. století jsou to téměř 2 miliony. Jemenská společnost je z velké části rozdělena do kmenů, v městských částech do kast. V severní hornaté části země existuje kolem 400 kmenů. Velmi početná je menšina Jemenců perského původu, která zde žije přes tisíc let. Žila zde i významná židovská komunita. V letech 1949–1950 bylo během operace Létající koberec z Jemenu přepraveno 47 000 jemenských Židů do Izraele. Dnes jich zde žije okolo 200. V jižní části země žije kolem 100 000 obyvatel indického původu. Asi 75 % obyvatel žije na venkově.\n\nNaprostou většinu obyvatel tvoří muslimští Arabové. Malou menšinu tvoří přistěhovalci z Afriky (asi 1,2 %), Asie či Evropy. V roce 2007 zde asi 124 000 uprchlíků žádalo o azyl, mezi nimi přes 110 000 Somálců, 11 000 Iráčanů a 2 000 Etiopanů. Až 1 milion Jemenců žije v Saúdské Arábii a 70 000 – 80 000 ve Velké Británii.\n\nDle ústavy je islám státním náboženstvím. Zákony neumožňují muslimům konvertovat k jinému náboženství. Okolo 65% obyvatel jsou sunnité a 35 % tvoří šíité. Sunnité jsou soustředěni převážně na jihu a jihovýchodě země. Kolem 1 % Jemenců nevyznává islám. Je zde okolo 3 000 křesťanů, židé, hinduisté nebo ateisté. V Adenu jsou tři katolické kostely, jeden anglikánský a hinduistický chrám. Na severu země je jedna synagoga.\n\nTéměř polovina dospělé generace Jemenu je negramotná. V roce 2005 umělo číst a psát 73 % mužů a 35 % žen. Ke každodennímu životu Jemenu patří lehce omamná rostlina kata - nezkrotná vášeň a údajná zkáza jemenského národa. Je to droga, jejímž každodenním žvýkáním lidé trpí podvýživou následkem ztráty apetitu a mentálními poruchami. Vlivem celonárodní kátové náruživosti je potlačeno tradiční zemědělství, např. pěstování kávy. Má zhoubný vliv na národní hospodářství, kdy většina národa po obědě spěchá na trh s qátem, aby si ho za poslední drobné koupila a zbytek odpoledne strávila žvýkáním a klábosením. Masově rozšířené užívání této rostliny, jejíž žvýkání navozuje nejprve euforické nadšení a poté apatické stavy mělo negativní vliv i na průběh jemenské revoluce v roce 2011. Dlouhou a bohatou tradici má pro Jemen šperkařství. Černě zahalené ženy nosí pod svými oděvy stříbrné šperky, pro které jsou typické jantarové korálky, korálky z karneolu, tyrkysu, achátu aj. Jemenské stříbro je spojeno i s pány. Pro ně jsou typické zahnuté dýky - džánbíje, které nosí zavěšené na ozdobném pásku. Pro Jemen je typické spojení obchodu se šperkařstvím. Většina stříbrných šperků má svůj původ ve stříbrných mincích, jimiž se platilo podél obchodních cest a kadidlových stezek, kterými procházely velbloudí karavany. \n\n\n"}
{"id": "17022", "url": "https://cs.wikipedia.org/wiki?curid=17022", "title": "Zdeněk Kašpar Kaplíř ze Sulevic", "text": "Zdeněk Kašpar Kaplíř ze Sulevic\n\nZdeněk Kašpar hrabě Kaplíř, svobodný pán ze Sulevic (ze Sulejovic) (1611 – 6. října 1686 Vídeň) byl český šlechtic, vojenský velitel a císařský polní maršál.\n\nJeho rodiče byli Albrecht Kaplíř rytíř ze Sulevic, pán na Kolči (1583 – 6. srpna 1616), plukovník, apelační rada a truksas, z třebívlické větve Kaplířů a Magdalena Údrčská z Údrče (1593 – 19. září 1631). Jeho prarodičem byl Kašpar Kaplíř ze Sulevic (1535 – 21. června 1621), císařský rada, purkrabí Karlštejnský za rytířský stav, nejvyšší písař a zemský direktor, popravený na Staroměstském náměstí za účast na stavovském odboji. Jeho manželkou byla Eva Vidláková-Radimská ze Slavkova (1555 – 27. března 1618). Prarodiče Zdeňka Kašpara z matčiny strany byli Jiří Údrčský z Údrče († 1590) a Johana Kyšperská z Vřesovic.\n\nRodinné statky, které mu odkázala babička Eva Vidláková-Radimská, mu byly pro účast jeho děda Kašpara Kaplíře ve stavovském povstání zkonfiskovány. Panství Neustupov získal Don Martin Huerta, Miličín a Votice Don Baltasar Marradas. Také věno jeho matky Magdaleny na zboží v Třebelicích bylo zkonfiskováno.\n\nV září 1622 byl poslán jako jedenáctiletý na gymnázium do lužického Zhořelce, odkud odešel v roce 1624 na univerzitu ve Franekeru v nizozemském Frísku. Dne 2. července 1629 se imatrikuloval na právnické fakultě university v Leidenu. Jeho matka Magdaléna Kaplířová zemřela v exilu v saské Pirně 27. září 1631; pohřbena je v tamním Mariánském kostele. Jejího pohřbu se zde účastnil i dvacetiletý Kašpar Zdeněk, v té době ve vojenské službě u nizozemských generálních stavů.\n\nV letech 1631–1635 sloužil spolu s řadou svých příbuzných v saské armádě. V této době bydlel v Drážďanech. Účastnil se tažení Sasů do Čech v letech 1631–1632, jako jezdecký důstojník byl 30. listopadu 1631 velitelem stráže u Týnského chrámu v Praze, kde se konaly slavnostní bohoslužby za popravené předáky českého stavovského povstání. Po bohoslužbě byly pohřbeny jejich hlavy, mezi nimi i hlava jeho děda Kašpara.\n\nV letech 1635–1641 sloužil ve švédské armádě. Pod velením generála Johana Banéra se na jaře 1639 účastnil vpádu do Čech; existuje doklad z 15. července 1639, že byl v Litoměřicích jako major kyrysnického pluku. Po smrti Johana Banéra (10. května 1641) na cirhózu jater, způsobenou nadměrným pitím alkoholu, opustil švédskou armádu. Využil císařského general-avocatoria, navrátil se do Vídně, konvertoval ke katolicismu a vstoupil ihned do císařského vojska v hodnosti \"Obristwachtmeister\" (generál-vrchní strážmistr, zkráceně i generálstrážmistr, obdoba pozdějšího generálmajora).\n\nV roce 1645 bojoval proti Švédům u Vídně, roku 1647 měl plukovnický patent a velel pluku kyrysníků, roku 1648 se účastnil obrany Prahy před Švédy vedenými generálem Königsmarckem. Po uzavření Vestfálského míru 24. října 1648 přešel s nově formovaným plukem se souhlasem císaře do španělských služeb v Milánsku. Zde bojoval ve funkci zástupce vrchního velitele maršálka von Enkevorta. Roku 1656 byl povýšen do hodnosti generálního polního strážmistra (\"Generalfeldwachtmeister\") a jmenován radou dvorské válečné rady, císařským komořím a tajným radou. Od roku 1658 byl vrchním velitelem císařského expedičního sboru v Milánsku, až do uzavření příměří mezi Francií a Španělskem koncem roku 1659. Svobodný pán Zdeněk Kašpar Kaplíř byl roku 1661 jmenován císařským radou a generálem podmaršálkem (G.F.M.L.), a roku 1665 přísedícím dvorské vojenské rady. Po porážce spiknutí uherských magnátů v roce 1670 byl jedním ze soudců v procesu s vůdcem spiknutí hrabětem Františkem II. Nádasdy, který byl 30. dubna 1671 ve Vídni sťat.\n\nRoku 1673 byl jmenován generálním polním komisařem a v letech 1674–1679 se zúčastnil války ve Francii, kde zabezpečoval císařským sborům v Alsasku-Lotrinsku pod generály de Souchesem a Montecuccolim hospodářskou základnu. V dubnu 1678 byl povolán jako válečný velitel tyrolského Innsbrucku, kde zůstal až do uzavření Nijmegenského míru 5. února 1679. V letech 1680-1682 byl válečným komisařem v Uhersku. V prosinci roku 1681 se jako císařův zplnomocněnec spolu s knížetem Janem Adolfem I. Schwarzenbergem (1615–1683), hrabětem Johannem Hartwigem Nostitz-Rieneck (1610–1683) a dvorním kancléřem Johannem Paulem Hocherem (1616–1683) účastnil v Šoproni korunovace třetí císařovy manželky Eleonory Magdaleny Falcko-Neuburské (1655–1720) za královnu Uherskou.\n\nMěl významný podíl při záchraně Vídně při jejím obléhání vojsky Osmanské říše. V obležené Vídni byl předsedou mimořádné vídeňské vlády. Obléhání Vídně skončilo bitvou na Kahlenbergu 12. září 1683 a porážkou muslimů. Za záchranu Vídně byl 21. září 1683 povýšen císařem Leopoldem do hodnosti polního maršála. Jeho insignie polního maršála - šerpa a maršálská hůl - jsou uloženy v Diecézním muzeu v Litoměřicích.\n\nV květnu 1646 získal v restituci náhradu za 4/5 statku Třebívlice, dědictví po matce a jejích sestrách. Poprvé se oženil s Annou Ludmilou Bukovanskou z Bukovan, vdovou po bratranci Jiřím. Půl roku po svatbě Anna Ludmila zemřela, po ní zdědil statek Chlumín na Mělnicku.  \n\n\n\n\n\n\n\n\n"}
{"id": "17023", "url": "https://cs.wikipedia.org/wiki?curid=17023", "title": "Tauon", "text": "Tauon\n\nTauon (neboli tau lepton) je záporně nabitá elementární částice s poločasem rozpadu 3×10 s (jde tedy o nestabilní částici) a klidovou hmotností 1777 MeV (srovnej s 939 MeV protonu a 0,511 MeV elektronu). Tauon je tedy 3484krát hmotnější než elektron. Jeho antičásticí je antitauon. Tauon se značí τ. Je to lepton a fermion.\n\nRovněž mu přináleží tauonové neutrino.\n\nTauon patří do třetí rodiny částic. Zaujímá v ní stejné postavení jako elektron v první a mion v druhé. Podobně jako elektron a mion se tauon zdá být bodový; nebyla pozorována žádná vnitřní struktura a pokud existuje musí být menší než 10 m. A rovněž stejně jako elektron a mion má spin ½ a záporný elektrický elementární náboj.\n\nNeboť leptonové číslo zůstává zachováno (jen přibližně vzhledem k oscilaci neutrin), tauonové neutrino vznikne při rozpadu tauonu na mion či elektron.\n\nTauon je jediný lepton, který se může rozpadat na hadrony. Ostatní leptony nemají dostatečnou hmotnost. Jako ostatní rozpady je i tento zprostředkován slabou interakcí.\n\n"}
{"id": "17024", "url": "https://cs.wikipedia.org/wiki?curid=17024", "title": "Star Wars", "text": "Star Wars\n\nStar Wars (česky původně též Hvězdné války) je americká multimediální franšíza žánru space opera, vytvořená Georgem Lucasem. Její hlavní částí je devítidílná řada celovečerních filmů, ke které se postupně přidala další díla.\n\nFranšíza vznikla v roce 1977 uvedením prvního filmu \"\", který se stal celosvětovým popkulturním fenoménem. V dalších letech jej následovaly sequely \"\" (1980) a \"\" (1983), které společně tvoří původní trilogii. Tzv. prequelová trilogie, která byla vydána na přelomu 20. a 21. století, vyvolala smíšené ohlasy. Zahrnuje snímky \"\" (1999), \"\" (2002) a \"\" (2005), a dějově předchází původním třem filmům. Po další přestávce začala vznikat tzv. sequelová trilogie, dějově navazující na původní trilogii. Její první snímek \"\" byl uveden v roce 2015, následován byl roku 2017 filmem \"\" a v roce 2019 závěrečnou epizodou hlavní ságy, snímkem \"\". Prvních osm vydaných filmů bylo nominováno na Oscary a zaznamenalo značný komerční úspěch. K odvozeným snímkům patří animované \"\" (2008) a dvojice hraných, tzv. antologických filmů \"\" (2016) a \"\" (2018).\n\nSérie \"Star Wars\" (tzv. \"Star Wars\" expanded universe) zahrnuje produkty i v dalších mediálních oblastech, jako jsou romány, televizní seriály, videohry a komiksy, které společně významně rozšiřují celý fikční svět.\n\nPůvodním distributorem filmů, které produkovala společnost Lucasfilm (vlastněná Lucasem), bylo studio 20th Century Fox. V roce 2012 byl Lucasfilm odkoupen mediálním konglomerátem The Walt Disney Company, pod jehož vedením začala vznikat tzv. sequelová trilogie. Součástí obchodu se stal i převod práv na filmovou ságu.\n\nCelé dílo představuje konflikt mezi řády Jedi a Sith, jejichž přívrženci mají schopnost ovládat vesmírnou Sílu. Celá původní hexalogie popisuje životní příběh Anakina Skywalkera (Dartha Vadera), který se z rytíře Jedi stane učedníkem Temné strany Síly. Vedle toho stojí snažení Dartha Sidiouse, arcizloducha, který chce ovládnout galaxii. Kromě hlavní linie má děj mnoho zápletek, chvíle napětí, humor, mezilidské vztahy, velkolepé bitvy a další ingredience space opery.\n\nSpecialitou ságy jsou souboje se světelnými meči, které George Lucas vymyslel.\n\nPrvní díly byly jedinečné díky svým speciálním efektům. Režisér George Lucas kvůli nim založil zcela novou trikařskou společnost, Industrial Light and Magic. První díl, Nová naděje (dnes se kategorizuje jako čtvrtý), byl sice natočen s relativně nižšími náklady, odezva od diváků však byla ohromná. Ale George Lucas se na úspěšnou premiéru nedostavil. Další dva díly – pátý a šestý tak už mohly být natočeny s vyššími náklady a ještě lepšími efekty. V roce 1997 nechal Lucas první tři staré díly digitálně remasterovat a přidal do nich i dříve nepoužité scény. Pomocí remasteringu byly odstraněny i některé nedostatky způsobené starou trikovou technikou.\n\nPo remasteringu se Lucas pustil do natáčení série dalších tří dílů, dějově zařazených před dříve natočené tři díly. První film \"Skrytá hrozba\" byl promítán v kinech v červnu roku 1999 a sklidil velký úspěch, i když kritika poukazovala na značnou dětinskost filmu. Díky pokroku v počítačové technice jsou nové efekty mnohem lepší než ve starší řadě. Předposlední z filmů – \"Pomsta Sithů\" přišel do kin v červnu 2005. Veškerá prostředí a krajiny v tomto filmu jsou vytvořeny počítačovou grafikou. Celá nová série (kromě epizody 1) byla natočena digitální kamerou. Po další přestávce byla natočena třetí trilogie, dějově zařazená po prvních třech filmech. Poslední díl ságy \"\" měl premiéru v roce 2019.\n\nFilozofickým zdrojem Star Wars byly gnostické texty z Nag Hammádí, které byly v 70. letech 20. století publikovány v angličtině a s nimiž se Lucas seznámil.\n\nV roce 1971 se George Lucas dohodl se společností Universal Studios na produkci dvou filmů: \"Americké graffiti\" a Hvězdné války. Druhý jmenovaný film byl však pro svou nedotaženost odmítnut. Po natočení \"Graffiti\" tedy Lucas sepsal krátký deník vyprávějící příběh o tréninku jistého učedníka C. J. Thorpa Macem Windym z vesmírného komanda „Jedi-Bendu“. Tento koncept ho však pro přílišnou složitost a nesrozumitelnost neuspokojoval, takže sepsal další třináctistránkový náčrt, jenž poprvé nesl název \"„The Star Wars“\". V obou případech se jednalo o zcela odlišný svět, než veřejnost zná. Do konce roku 1974 Lucas své dílo rozšířil a dokončil první verzi scénáře, kde definoval pojmy jako Sith, Hvězda smrti a hlavní postavu se jménem „Annikin Starkiller“. V přepracované a zjednodušené druhé verzi představil mladého farmáře „Luka Starkillera“, syna velkého jedijského válečníka Annikina, a Sílu. Ve třetím přepracování nahradil Annikina Benem Kenobim a v roce 1976 připravil čtvrtou, do značné míry definitivní verzi scénáře s pracovním názvem \"„Adventures of Luke Starkiller, as taken from the Journal of the Whills, Saga I: The Star Wars“\" (Dobrodružství Luka Starkillera, převzatý z deníku Whillse, díl první: Hvězdné války). Během samotné produkce filmu upravil Lukovo příjmení na Skywalker a název filmu na \"The Star Wars\". Na konci natáčení titul změnil na konečné Star Wars.\n\nV době uvedení \"Nové Naděje\" Lucas vůbec nepočítal s tím, že na film naváže celá série. Proto jeho finální verze byla upravena tak, aby byl snímek akceptovatelný i jako samostatný film, jenž je ukončen zničením Hvězdy smrti. Ještě před dokončením natáčení Nové Naděje sepsal návrh na pokračování, jenž nazval „The Princess of Ondos“, a předjednal u 20th Century Fox smlouvu na dva další filmy. Později dospěl k názoru, že bude tento film také pokračováním první trilogie, ale prozatím se věnoval dvěma dílům navazujícím na natočený film, na jejichž sepsání románové verze si najal spisovatele Alana Deana Fostera. Učinil tak pro případ, kdyby Star Wars zaznamenal větší úspěch, a již připravený příběh z knihy se do filmu obecně adaptuje snadněji. Poskytl mu k tomu své vize o příběhu jednotlivých postav a stranách konfliktu. Lucas přemýšlel i o možnosti, že by ze Star Wars udělal regulérní televizní seriál, ale tento nápad rychle zavrhl. Alan Dean Foster mezitím dokončoval první knižní pokračování, avšak Lucas si spolupráci rozmyslel a jeho dílo zcela odmítnul (kniha nakonec vyšla pod názvem \"Splinter of the Mind's Eye\"). V srpnu 1977 prohlásil, že režírování dalších dílů svěří svým přátelům, aby dodal každému unikátní nádech. Také prozradil, že je film skvělým pokračováním příběhu, v němž Darth Vader propadnul temné straně Síly, zabil Lukova otce, a bojoval s Benem Kenobim na sopečné planetě v době zániku Staré Republiky.\n\nKoncem roku 1977 si najal na výpomoc s psaním Star Wars II další autorku sci-fi, Leighu Brackettovou. Lucas jí představil svůj ručně psaný koncept příběhu „Impérium vrací úder“, jenž se příliš nelišil od toho, co bylo vidět ve filmu. Jen chyběla scéna, v níž Darth Vader Lukovi prozradí, že je jeho otec. Zde Brackettová navrhla, že se Lukovi zjeví duch Síly jeho zavražděného otce, který mu poté měl pomáhat stejně jako Ben Kenobi. Když si George Lucas její zpracování začátkem roku 1978 přečetl, byl dost zklamán, pravděpodobně kvůli ději. Než to s ní stihl prodiskutovat, podlehla rakovině. Lucas tedy byl nucen celé dílo dokončit sám a poprvé v něm zapracoval do názvu pojem „Epizoda“ a přiřadil jí číslo dvě. Z Darth Vadera udělal otce Luka Skywalkera a Hana Sola nechal zmrazit do karbonitu, aby film nabyl na dramatičnosti a temnosti. Práce na textu epizody \"Impérium vrací úder\" byla dle jeho slov v porovnání s prvním filmem, jehož scénář za několik let mnohokrát od základu předělal, svižná a zábavná. Scénář páté epizody měl dokončený ještě v dubnu 1978.\n\nPo dopsání druhé a třetí verze scénáře k epizodě \"Impérium vrací úder\", kde dotáhnul do konce otcovský vztah Vadera a Luka Skywalkera, se Lucas pustil do přepracování příběhu všech postav, aby byl v souladu s touto změnou. Anakin Skywalker byl od teď Benovým učedníkem a premiantem jedijské akademie, který měl syna Luka, ale byl zlákán na temnou stranu Síly císařem Palpatinem, který byl členem řádu Sithů (v dřívějším konceptu byl však pouhým politikem). Ben Kenobi se tedy s Anakinem utkal v boji se světelnými meči na vulkanické planetě a porazil ho. Anakin byl poté císařem zachráněn a převlečen do jeho charakteristického černého podpůrného obleku, čímž byla jeho přeměna v Darth Vadera dokonána. Luka mezitím Ben Kenobi ukryl na Tatooine, Republika byla přeměněna na Impérium a Darth Vader po několik let systematicky likvidoval všechny ostatní příslušníky řádu Jedi. George Lucas pak provedl přečíslování epizod (z Impéria vrací úder udělal Epizodu V) a rozhodl, že z jeho filmů bude trilogie. Na další verze scénáře byl najat scenárista Lawrence Kasdan, kterého si vybral přímo režisér této epizody Irvin Kershner. Oba z filmu udělali vážnější film a povedlo se jim do něj zapracovat značně temnou atmosféru, jakou Lucas požadoval. Zároveň zachovali ducha dobrodružnosti, jaký měla epizoda IV.\nV roce 1981 začal Lucas psát epizodu VI, pojmenovanou jako \"Pomsta Jedie\", ale hodně věcí se změnilo kvůli jeho osobním a závažným rodinným problémům. Kvůli těmto komplikacím utrpěl syndrom vyhoření a veškeré další práce na Star Wars v roce 1983 zastavil. Měl však již zpracovanou úvahu o souboji Darth Vadera s císařem Palpatinem o vliv nad Lukem. V druhém náčrtu udělal z Vadera mnohem soucitnějšího člověka. Epizodu VI zachránil až Lawrence Kasdan, který scénář dokončil a příběh zakončil Vaderovým obratem na světlou stranu Síly a jeho odmaskováním. Tato změna dala později Lucasovi potřebné předpoklady pro to, aby příběh pojal jako „tragédii Darth Vadera“.\n\nV roce 1987 Lucas ztratil veškerou motivaci pokračovat v práci na Hvězdných válkách kvůli rozvodu a ztrátě většiny svého jmění. Už po vydání \"Návratu Jediho\" zrušil přípravy na natáčení i celou následovnou sérii. Ale třídílnou sérii předcházející dosavadní filmy nechtěl jen tak zahodit, protože měl koncept již dost rozvinutý. K obnovení práce ho to však nepřimělo. Když však uviděl, že jsou v 90. letech Star Wars stále ještě populární a našla se další díla, mezi kterými vyčnívaly komixy The Dark Horse a románové trilogie spisovatele Timothyho Zahna, svůj postoj přehodnotil. Díky rozvíjející se technologii animace CGI se vrátil k režírování a v roce 1993 bylo oznámeno pokračování na práci Star Wars a epizody I. Pustil se do příběhu, který pojal jako tragédii o Anakinovi Skywalkerovi, jenž postupně propadal temné straně Síly. Dříve si totiž představoval, že všechny tři epizody pouze zodpoví na nezodpovězené otázky epizod IV až VI, ale nyní měl v plánu je pojmout jako doplnění k příběhu, jenž začal Anakinovým dětstvím a skončil jeho smrtí na Hvězdě Smrti II.\n\nV roce 1994 začal s psaním scénáře s názvem \"„Epizoda I: Začátek“\". Když byl o pět let později film dokončen, Lucas oznámil, že bude režírovat i další dvě epizody a ihned se pustil do práce na druhé epizodě. Tu dokončil až několik dnů před začátkem natáčení. Lucasovi s tím pomáhal Jonathan Hales, se kterým už dříve zpracoval na jiných projektech. Protože Lucas ještě stále neměl vymyšlený název druhé epizody, pojmenoval ji žertem jako \"„Epizoda II: Jar Jarovo velké dobrodružství“\". Zápletka druhé epizody se totiž nevyvíjela snadno. Lucas totiž při psaní páté epizody zamýšlel, že Lando Calrissian byl přeživší klon z planety klonovačů, jež způsobila klonové války, o kterých se Ben Kenobi zmínil v \"Nové naději\".. Později příběh Klonových válek přepracoval a armáda klonových vojáků měla zaútočit na Republiku a na rytíře Jedi. Až nyní koncept celý předělal tak, že celý konflikt byl tajně režírován Nejvyšším kancléřem Palpatinem, Sithem, po němž Jediové usilovně a neúspěšně pátrali.\n\nNa \"Epizodě III\" začal Lucas pracovat ještě před vydáním \"Epizody II: Klony útočí\". Umělcům nabídl koncept, že film začne ukázkami ze sedmi různých bojišť. Po přepracování první verze scénáře však radikálně změnil příběh. Film tedy začal bitvou o Coruscant, při níž byl unesen kancléř Palpatine. Hrabě Dooku měl být zavražděn Anakinem, což ve filmu předznamenalo to, k čemu mělo v této epizodě nevyhnutelně dojít: jeho pádu na temnou stranu. Na začátku natáčení Lucas ještě jednou jeho pád do temnoty výrazně přepracoval, zrovna tak jeho charakter. Anakin měl jediný cíl, zachránit svou ženu před smrtí. V dřívějších konceptech se příčinou jeho pádu stala série mnoha událostí, včetně toho, že začal věřit v to, že jsou Jediové zlí a chystají spiknutí proti kancléři a Republice. Kvůli tomu se v roce 2004 musely některé již natočené scény předělat.\n\nLucas si po celou dobu tvorby ságy Hvězdných válek zakládal na tom, že příliš dopředu neplánoval, jak se příběh vyvine, a často ho měnil i těsně před nebo během natáčení. Jeho příběh měl mít původně devět epizod, avšak pouze šest se dočkalo svého zpracování. Epizody VII až IX měly navazovat na výsledek boje dobra se zlem v šestém díle, ale společnost Lucasfilm i sám George Lucas vytrvale odmítají diskuze ohledně jejich tvorby a trvají na tom, že je Star Wars pouze šestidílnou sérií o tragédii Darth Vadera. Přesto se podílel jako producent na kresleném filmu a stejnojmenném .\n\nV lednu 2012 George Lucas oznámil konec s natáčením velkofilmů, místo toho se chtěl soustředit jen na malé filmové eseje. Koncem října toho roku oznámil prodej společnosti Lucasfilm firmě The Walt Disney Company za 4 miliardy dolarů. Mluvčí společnosti The Walt Disney Company poté oznámil plán natočit další nejméně tří díly Hvězdných válek (epizody VII až IX).\n\n6. února 2013 Disney oznámila další dva filmy ze světa Star Wars, které se budou odehrávat mimo hlavní dějovou linku a budou zaměřené na určitou postavu a oznámila, že scenáristou prvního dílu nové trilogie bude opět Lawrence Kasdan. Druhý film pak bude mít na starosti Simon Kinberg. Dále běží animovaný seriál Star Wars Povstalci, který se odehrává mezi epizodou III a IV, tedy v období 19 let.\n\nV listopadu 2014 ve vybraných amerických kinech měly premiéru první ukázky ze snímku , do amerických kin byl uveden 18. prosince 2015, do českých 17. prosince téhož roku.\n\nNásledující, osmá epizoda s názvem \"\" měla premiéru v prosinci 2017.\n\nKromě hlavní série filmů existuje spousta dalších děl různých autorů, jež zasahují do světa Star Wars. V letech 1996 - 2000 byla proto vybudována koncepce licencování děl s tematikou Star Wars, která byla pojmenovaná jako Holokron. Sloužila hlavně k odlišení děl vhodných a nevhodných do chronologie světa Star Wars. Kánon je seřazen sestupně tak, že při jakémkoliv rozporu výkladu děje nebo popisu je platné tvrzení podle vyšší úrovně kánonu. Zde jsou vyjmenované:\nPo zakoupení práv na svět Star Wars společností Disney byla ustavena pracovní komise, jež dostala za úkol sjednotit chronologii světa Star Wars G a T-kánonu se všemi možnými spin-offy, komiksy, novými filmy a podobně. Všechna díla C-kánonu, jež byla stvořena před 25. dubnem 2014, budou znovu publikována pod štítkem \"Star Wars Legends\".\n\nStar Wars kánon se však vyvíjel a v roce 1994, když vyšla kniha \"Splinter of the Mind's Eye\", zveřejnil Lucas svůj názor na vývoj světa Star Wars:\nOriginální názvy původní trilogie byly pouze \"Star Wars\" (Epizoda IV), \"The Empire Strikes Back\" (Epizoda V) a \"Return of the Jedi\" (Epizoda VI). Podtitul \"A New Hope\" se pro Epizodu IV objevil v roce 1981. Později se začaly používat i rozšířené názvy doplněné o název série \"Star Wars\" a pořadové číslo filmu dle dějové chronologie.\n\nNázvy filmů původní trilogie byly do češtiny původně překládány jako \"Hvězdné války\". Teprve při tvorbě Epizody I vydal George Lucas pokyn název \"Star Wars\" nepřekládat.\n\nRoku 2017 bylo oznámeno, že je pod vedením Riana Johnsona připravována další trilogie.\n\n\"\" je animovaný film dějově zasazený mezi \"Epizodami II\" a \"III\".\n\nV roce 2013 oznámilo studio Disney, že kromě pokračování hlavní ságy filmem \"\" vzniknou i samostatné snímky, které budou ságu doplňovat. Prvním z nich se v roce 2016 stal film \"\", který se odehrává těsně před \"Epizodou IV\" a který se zaměřuje na nově vzniklou organizaci Rebelů snažících se získat plány imperiální Hvězdy smrti. Druhým v pořadí je film \"\" o mladém Hanu Solovi (vydán v roce 2018), který dějově zapadá před \"Rogue One\", tedy těsně za \"Epizodu III\". Pro tyto vedlejší snímky použilo studio Lucasfilm společně s producentkou Kathleen Kennedy označení „\"Star Wars\" Anthology films“.\n\nSvětem Star Wars se inspirovalo mnoho tvůrců počítačových her (výběr):\n\n\n\nFilmová série Star Wars dala vzniknout knižnímu zpracování filmů a posléze celé řadě dalších na filmy navazujících (nebo je dějově předcházejících) knih. Tyto knihy vydává v češtině převážně nakladatelství Egmont.\n\n\n\n\n\n\n\n\n\n\n"}
{"id": "17026", "url": "https://cs.wikipedia.org/wiki?curid=17026", "title": "Stehelčeves", "text": "Stehelčeves\n\nStehelčeves je obec ve středních Čechách, 7 km severovýchodně od Kladna. Má výměru 4,98 km² a žije zde obyvatel. PSČ zdejší pošty je 273 42.\n\nVesnice je položena v mělkém údolí Dřetovického potoka v nadmořské výšce 270–300 m (střed 276 m). Ke Stehelčevsi přináleží i budovy někdejšího \"Středočeského pivovaru\" (1901–1929), stojící o samotě 1,5 km severozápadně při silnici Vrapice-Brandýsek. Na návrší nad jihozápadním okrajem obce, zčásti na jejím katastru, se rozkládá mohutná Buštěhradská halda.\n\nObec je sídlem \"Mikroregionu tří potoků\", sdružení obcí Stehelčeves, Brandýsek, Cvrčovice, Dřetovice, Libochovičky a Zájezd.\n\nPři východním okraji vsi se nad Dřetovickým potokem zvedá malý pahorek Homolka. Systematické výzkumy amerických a českých archeologů v letech 1929–1931 a 1960–1961 na jeho temeni odkryly pozůstatky eneolitického hradiště, označovaného Homolka u Stehelčevsi, jednoho z nejvýznamnějších pozůstatků řivnáčské kultury.\n\nNejstarší zmínka o vsi pochází z roku 1316, kdy se připomíná jistý Jan ze Stehelčevsi \"(„Jan de Stehelcziewssi“)\". Při západním okraji obecního katastru (při dnešní polní cestě z Vrapic do Cvrčovic) fungoval v letech 1841–1891 kamenouhelný důl \"Vítek\", hluboký 159 m. Dnes jej v těchto místech připomínají jen menší haldy hlušiny a násep bývalé vlečky. 900 m východně od dolu \"Vítek\" byla v letech 1871–1873 vyhloubena další šachta, záhy přeměněná na \"Středočeský pivovar.\" Jeho pivo (vyráběné z důlních vod) však nebylo valné kvality a po čase i on zanikl. Nyní areál bývalého pivovaru slouží drobné obchodní a výrobní činnosti.\n\nDo počátku 20. století náležely ke Stehelčevsi také Vrapice, dnes součást města Kladna. V lidové mluvě se jméno obce užívá v podobě \"Stelčoves\", tento tvar býval kdysi i úředním názvem obce.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Stehelčeves \"(přísl. Vrapice, 1781 obyvatel, četnická stanice, katol. kostel, 2 sbory dobrovolných hasičů)\" byly v roce 1932 evidovány tyto živnosti a obchody: lékař, nákladní doprava, cihelna, obchod s deštníky, důl Prago, galanterie, 2 holiči, 8 hostinců, důlní inženýr, jednatelství, kapelník, kolář, konsum Včela, kovář, 2 mlýny, obuvník, obchod s ovocem a zeleninou, pilníkář, 2 obchody s lahvovým pivem, pivovar, pokrývač, porodní asistentka, 8 obchodů se smíšeným zbožím, sladovna, stavební družstvo, obchod se střižním zbožím, švadlena, 4 trafiky, 2 truhláři, obchod se zemskými plodinami.\n\n\nVe Stehelčevsi je mateřská a základní škola 1. stupně. Působí zde fotbalový oddíl \"SK Stehelčeves\".\n\nV obci vyrostl známý písničkář Pokáč.\n\n"}
{"id": "17028", "url": "https://cs.wikipedia.org/wiki?curid=17028", "title": "Bavorsko", "text": "Bavorsko\n\nSvobodný stát Bavorsko (německy \"Freistaat Bayern\") je územně největší ze šestnácti spolkových zemí Spolkové republiky Německo, co do obyvatelstva pak druhá nejlidnatější spolková země. Hraničí na východě s Českem a rakouskými spolkovými zeměmi Salcburskem a Horními Rakousy, na jihu s rakouskými spolkovými zeměmi Tyrolskem, Vorarlberskem a Solnohradskem, na západě s německou spolkovou zemí Bádenskem-Württemberskem, na severu s německými spolkovými zeměmi Hesenskem, Svobodným státem Durynsko a Svobodným státem Sasko. Bavorsko patří mezi nejbohatší spolkové země Německa. Pochází odtud i emeritní papež Benedikt XVI. Hlavním městem je Mnichov (München).\n\nOznačení „svobodný stát“ („Freistaat“) má demonstrovat demokratický a republikánský charakter země, nikoliv, jak je často mylně uváděno, nějaké zvláštní postavení mezi ostatními spolkovými zeměmi SRN (toto označení používá ze spolkových zemí ještě Sasko a Durynsko). Jde především o historické označení; podobně jako označení „svobodné hanzovní město“, resp. svobodné a hanzovní město (Freie Hansestadt, Freie und Hansestadt), které používají spolkové země Hamburk a Brémy, má jiný (středověký) původ, souvisí se středověkými výsadami pro města.\n\nPovrch území je převážně kopcovitého rázu, který zde zůstal jako památka na prvohorní hercynské vrásnění.\n\nPahorkatiny severního Bavorska jsou tvořeny břidlicemi, granity a rulami, které místy vystupují v zajímavé skalní útvary. Jedná se o Fichtelgebirge (česky Smrčiny) s nejvyšší horou Schneeberg (1051 m n. m.) a Frankenwald (Franský les). Porost býval kdysi jedlový, ale pro svou hospodářské nedůležitost byl nahrazen smrkovým porostem. I smrky podléhají populační explozi. Proto byl v roce 1973 zřízen ve Frankenwaldu na ploše o rozloze 972 km² přírodní park. Přestože lesy pokrývají pouze polovinu území, je park lákadlem pro mnoho turistů.\n\nNa jihu se táhne vnější vápencová linie nejvyššího horského systému v Evropě, Alp (nepočítáme-li ovšem Kavkaz). Hřeben na bavorsko-tyrolských hranicích se vlivem působení tektonických desek posunul oproti původní poloze asi o 80 až 200 km. Možná právě to je jedna z příčin, proč reliéf u okraje tak prudce mění charakter z velehor na rovinu. V pleistocénu formoval krajinu Alp ledovec, který nám zanechal četná jezera, např. Chiemsee nebo Ammersee.\n\nBavorsko je obdivováno mnohými zahraničními návštěvníky díky svojí krásné a čisté přírodě, pivu a klobásám a tradiční lidové architektuře. Na jihu, v Alpách jsou lyžařská centra z nichž nejvýznamnější je Garmisch-Partenkirchen. V Alpách se také nachází řada krásných jezer a na hranicích s rakouskou spolkovou zemí Tyrolskem leží i nejvyšší hora Německa Zugspitze (2962 m).\n\nÚzemím Bavorska protéká evropský veletok Dunaj i řada jiných řek jako je Inn, Lech, Mohan (Main) a další\n\nBavoři se tradičně dělí na 4 „kmeny“:\nHovoří se zde několika hornoněmeckými dialekty, které patří ke dvěma skupinám:\n\nVedle toho jsou rozšířená i francká nářečí (\"Fränkisch\"): asi 3 miliony převážně na území Dolních, Horních a Středních Frank.\n\n\nSvobodný stát Bavorsko se člení na 7 vládních obvodů (Regierungsbezirke):\n\nVýše jmenovaných 7 vládních obvodů se dále člení na 71 zemských okresů (Landkreise) a 25 městských okresů (\"Kreisfreie Städte\"):\n\n25 bavorských městských okresů:\n\nBavorsko má jednokomorový sněm (Landtag). Až do prosince 1999, existovala i druhá komora, senát, jehož členové byli vybráni společenskými a ekonomickými skupinami v Bavorsku, která byla referendem v roce 1998 zrušena. Hlavou vlády je předseda vlády (\"Ministerpräsident\").\n\nV politice země dominuje konzervativní strana CSU, jež je „sesterskou“ stranou celoněmecké CDU, se kterou úzce spolupracuje. CSU v zemských volbách nekandiduje v žádné jiné spolkové zemi, CDU nikdy nekandiduje v zemských volbách v Bavorsku. Od roku 1962 vládne v Bavorsku CSU nepřetržitě a absolutní většinou křesel v parlamentu, v několika volbách podíl hlasů pro CSU přesáhl 60 %, v roce 2003 dokonce dosáhla ve volbách dvoutřetinové většiny mandátů, čehož nedosáhla žádná jiná strana v žádné jiné spolkové zemi. Ve volbách v roce 2008 ovšem absolutní většinu těsně ztratila, i nadále ale zůstává daleko nejsilnější stranou.\n\n\nNOVOTNÝ, Lukáš. \"Bavorsko\". Praha: Libri, 2012. ISBN 978-80-7277-458-6\n\n"}
{"id": "17032", "url": "https://cs.wikipedia.org/wiki?curid=17032", "title": "Mesiáš", "text": "Mesiáš\n\nMesiáš ( , \"mašiach\", v doslovném významu: „pomazaný“; , ) v judaismu znamená v prvé řadě mocnou osobu zasvěcenou svatým olejem k úkolům stanoveným Bohem, ať už jde o krále, kněze nebo proroka. V současnosti je označení mesiáš používáno v těchto hlavních kontextech:\n\n\nSamotné slovo „mesiáš“ pochází z hebrejského slova מָשִׁיחַ [mašiach], přesněji z jeho řecké podoby [messias], které znamená „pomazaný olejem“ (od hebr. משח – pomazat). Oliva a olej byly jedním ze symbolů života ve starověku a olivová ratolest je od antiky až dodnes celosvětovým symbolem míru. Oliva společně s menorou je jedním ze symbolů starověkého i novodobého Izraele. Privilegium pomazání olejem bylo ve starověkém Izraeli vyhrazeno pouze kněžím, kteří vykonávali službu v Chrámu a později králům. Slovo \"mašiach\" se poté začalo chápat zcela odlišně, a to v tom smyslu, že pomazání pochází přímo od Boha a je zprostředkováno prorokem nebo knězem, kteří jsou sami z Boží vůle pomazáni.\n\nV Bibli se ani jednou slovo „mesiáš“ nevyskytuje v souvislosti s eschatologií nebo se spasitelem. V Bibli naopak nalézáme řadu eschatologicky zabarvených textů a prorockých rčení, ve kterých se sice mesiáš nevyskytuje, ale bývají vykládány eschatologicky. \n\nHlavní náplní učení Esejců byla idea souboje mezi dobrem a zlem. Zakladatel sekty, nazývaný v esejských pramenech „Učitel spravedlnosti“, nejprve pravděpodobně emigroval z Judska k Damašku, a poté odvedl své žáky do sídliště v Kumránu u Mrtvého moře, aby se tam připravili na konec dní, po kterém se budou moci do Jeruzaléma vrátit. Později se jejich společenství přeměnilo v uzavřenou komunitu, čekající na konec světa. Žili v ústraní, ve městech pro sebe měli oddělené čtvrti, odsuzovali oficiální kult, Saduceje i Farizeje. Velké popularitě se v jejich společenství těšilo proroctví Izajášovo a Ezechielovo.\n\nJejich eschtaologie jako představa souboje mezi silami dobra a zla, je v podstatě shodná s eschatologickými představami perského zoroastrismu. Pro Esejce byl největším protivníkem „Zločinný kněz“ (pravděpodobně Alexander Janaeus nebo Jan Hyrkán), vůdcem esejské komunity pak „Učitel spravedlnosti“ (možná kněz, jehož návrat Esejci očekávali) - ten není nikde označován jako král a není považován za Davidova potomka. Mesiáš sám bude pocházet z Davidova rodu. Jedná se o tzv. mesiášskou diarchii, kdy pomazaným králem bude mesiáš z rodu Davidova, doprovázen pomazaným veleknězem z rodu Cadokova. Tím bude obnovena rovnováha a nastolena vláda blahobytu jako za časů zakladatelů těchto dvou rodů. Závěrečnou bitvu mezi Syny světla a Syny temnoty povede ovšem sám Hospodin.\n\nProces, který probíhal neuspořádaně již od doby krátce před zničením Chrámu, byl úspěšně završen ve 2. stol. n.l. Kromě potřeby dát židovství jasný rámec a oporu, která by mohla pomoci v pozdějším ideologickém souboji mezi židovstvím, křesťanstvím a islámem i bez existence takových institucí jako Chrám či Sanhedrin, zde šlo i o preventivní opatření namířené proti falešným mesiášům a prorokům. Judaismus neměl v době Druhého chrámu žádnou jednotnou představu o postavě mesiáše. V samotné Mišně a Toseftě se výraz mesiáš v eschatologickém slova smyslu nevyskytuje. Mnohem více zmínek o mesiáši nalézáme v Gemaře.\n\nOd dob pozdních tana'im se v eschatologii rabínského judaismu objevuje tradice o nutnosti příchodu dvou Mesiášů, a sice Mesiáše, syna Josefa \"(Mašiach ben Josef)\", a Mesiáše, syna Davida \"(Mašiach ben David)\". Podle této představy má Mesiáš, syn Josefa, připravit cestu Mesiáši, synu Davidovu. Mesiáš, syn Josefa, má bojovat proti Božím nepřátelům za sjednocení Izraele pod vládou Hospodina a při plnění tohoto úkolu zemřít. Teprve poté má přijít Mesiáš, syn Davidův, a završit nápravu světa tím, že nastolí Boží vládu ve zcela zřetelné a nezastřené formě. První jednoznačné zmínky o této doktríně se vyskytují v Gemaře a v targumech. Josef Klausner se domnívá, že se idea druhého Mesiáše objevuje až po povstání Bar Kochby jako výsledek snahy vlít do srdce národa novou naději. Druhý Mesiáš také může odkazovat na znovu sjednocení deseti ztracených kmenů.\n\nRabíni rozlišovali mezi obdobími „dny Mesiáše“ a „světem, jenž přijde“. Dny Mesiáše označují dobu, po kterou bude na zemi působit Mesiáš, který jako smrtelný člověk má ale zemřít, a po jeho smrti se svět promění a nastane dlouho očekávaný „svět, jenž přijde“.\nBěhem vlády Mesiáše dojde k vybudování Chrámu, shromáždění deseti ztracených kmenů a zmrtvýchvstání. Jiná situace je již ohledně Budoucího světa, neboť to je stav, ve kterém nebude platit nic z toho, co známe nyní. Tento svět bude natolik jiný, že rabíni se o něm příliš neodvažovali diskutovat.\n\nJudaismus vyhlašuje, že záměr, který Bůh sleduje při aktu stvoření našeho vezdejšího světa, se stane zjevným, až nastane poslední věk, věk míru a jednocení. Tato idea nachází svůj výraz v konceptu spasitele, seslaného mesiáše. Na základě toho, jak popisuje mesiáše kniha Daniel , většina židů zpočátku \"očekávala nejasně definovanou nebeskou postavu\" . V současné době je mesiáš židovským povědomím chápán spíše jako pouhý lidský jedinec, který bude vyslán Bohem a objeví se na zemi buď tehdy, až si to lidstvo svým chováním vyslouží, nebo po uplynutí doby, kterou Bůh tomuto světu vyměřil. Tento mesiáš se má stát klíčovou postavou při obnovování plné národní a náboženské autonomie židovského národa. Mesiášovy dny zde nastanou tehdy, až se pozemský život prosytí jasným uzřením své jednoty s Bohem a s Jeho účelem. Někteří kabalisté věří, že budoucí mesiáš bude mít duši Adama, která v minulosti přebývala již v králi Davidovi. Ve spisech autorů, patřících k reformnímu hnutí uvnitř judaismu, lze vysledovat tendenci k odmítání zejména osobnostního aspektu příchodu mesiáše; spíše se v něm zdůrazňuje představa nástupu mesiášského věku jako závěrečného „zlatého věku“ světových dějin.\n\nMesiáš je v křesťanství jeden z nejdůležitějších titulů, kterými je nazýván Ježíš z Nazareta. Řecké Χριστός (\"Christos\") je v překladu Starého zákona ekvivalentem pro hebrejské \"mašíach\" a znamená „pomazaný“ v tom nejširším smyslu, především však jako kněz nebo král, což byly úřady, do nichž se vstupovalo skrze pomazání olejem. V pozdějším starozákonním židovství se \"mašíach\" (počeštěně \"mesiáš\") stal eschatologickým očekávaným „Božím pomazaným“ ve smyslu ideálního krále a velekněze.\n\nPro křesťanské věřící je tímto očekávaným mesiášem Ježíš z Nazareta. Proto mu od počátku přisuzují tento titul, který v Novém zákoně najdeme v řecké podobě - Χριστός, \"christós\", počeštěně Kristus. Za \"pomazání\" u Ježíše považují jeho křest v Jordánu, kdy na něho sestoupil Duch Svatý v podobě holubice (srov. Mt 3,12-15 a Lk 3,21-22; s tím ovšem rozhodně nesouhlasí pravoslavní, kteří tvrdí, že Ježíš se jako Kristus čili \"Pomazaný\" již narodil). Jako titul je používán např. v Sk 9,22 (\"svými důkazy, že Ježíš je Kristus (= Mesiáš), přiváděl do úzkých damašské židy\", Sk 17,3; Sk 26,23 nebo Flp 2,11 (\"každý jazyk aby vyznával: Pán Ježíš je Kristus [= Mesiáš]\" - možno přeložit několika způsoby). Ježíš je tak považován za očekávaného davidovského krále, za Božího pomazaného, ze konečného velekněze (List Židům), kterého předpovídali starozákonní proroci, naplněním všech nadějí.\n\nOd tohoto titulu je odvozeno i slovo \"křesťan\", tj. „kristovec“, ten, kdo vyznává Ježíše jako Krista, Mesiáše a svůj život podřizuje Jeho učení a příkladu.\n\nVelmi rychle se však z titulu stala součást vlastního jména, a tak je už ve většině Nového zákona titul Kristus používán jako Ježíšovo vlastní jméno. V tomto smyslu je známe i my dnes. Na skutečný původ tohoto jména nás může upomenout např. arabská verze, znějící \"iású' al-masíh\", a označení křesťana jako \"al-masíhí\", „mesiášovec“.\n\nV křesťanství je za nejdůležitější mesiášův čin pokládáno vykoupení duše jednotlivce, což \"„judaismus vždy popíral“\" a místo toho kladl důraz na \"„vykoupení společenského těla, tj. národa z jeho historického exilu, vnějšího světa z jeho porušeného stavu“\", což \"„je vykoupení na veřejné, sociální a historické rovině“\".\n\nAť už jsou názory v rámci judaismu či křesťanství na osobu Mesiáše jakékoliv, shoda panuje v tom, že se čas od času na scéně světa objevují falešní mesiášové či pseudomesiášové. Z řad židů je mezi ně zařazován například Menachem ben Šelomo ar-Ruhi neboli David el-Roi, který s mesiášskými nároky vystoupil v letech 1146-1147. Benjamín z Tudely ve svém cestopisu mimo jiné uvádí, že \"„si usmyslil pozvednout ruku proti perskému králi, shromáždit Židy, kteří přebývají v pohoří Chafton, a vytáhnout do boje se všemi nevěřícími, aby se nakonec zmocnil Jeruzaléma.“\" Za židovského falešného mesiáše je považován též Šabtaj Cvi.\n\n\n"}
{"id": "17033", "url": "https://cs.wikipedia.org/wiki?curid=17033", "title": "Bitva u Helgolandu", "text": "Bitva u Helgolandu\n\nBitva u Helgolandu (9. květen 1864, Severní moře) byla námořní střetnutí mezi prusko-rakouskou eskadrou a dánskou flotou, která v rámci války o Šlesvicko-Holštýnsko blokovala severoněmecké přístavy v okolí ústí Labe (tj. především Brémy a Hamburk). Likvidací této blokády bylo pověřeno Rakouské námořnictvo, neboť Rakousko bylo jedinou zemí Německého spolku, která měla relevantní námořní síly. Ty se však nacházely ve Středozemním moři a nebyly na tom dobře technicky ani personálně, takže jejich cesta do Severního moře byla poněkud komplikovaná a zdlouhavá.\n\nPočátkem května dorazil do Severního moře předvoj rakouské floty představovaný dřevěnými šroubovými fregatami \"Radetzky\" a \"Schwarzenberg\". Zde se k němu posléze připojila 3 menší pruská plavidla: dělové čluny \"Basilisk\" a \"Blitz\" a kolesový parník \"Preussicher Adler\". Tato skupina vedená kapitánem Tegetthoffem (na lodi \"Schwarzenberg\") zakotvila 4. května v Cuxhavenu, kde setrvala následujících 5 dnů. 9. května vyplula směrem k ostrovu Helgoland, kde se měla nacházet hlavní část dánské eskadry.\n\nZhruba v poledne 9. května došlo k vizuálnímu kontaktu mezi prusko-rakouským a dánským loďstvem. Dánská eskadra vedená kapitánem Suensonem sestávala ze dvou šroubových fregat \"Nils Juel\", \"Jylland\" a šroubové korvety \"Heimdal\". Dánské lodě byly modernější a podstatně lépe vyzbrojené než rakouské a jejich posádky kvalitativně ty rakouské vysoce převažovaly. Pruskou část Teggethoffovy floty není možno ani vážněji počítat – tyto malé lodě pochybné bojové hodnoty se po většinu času držely z dostřelu a jejich úloha v bitvě byla spíše dekorativní a psychologická.\n\nPrvní výstřely zazněly zhruba ve 14:00 ze \"Schwarzenberga\". Tegetthoff se rozhodl rychle zkrátit vzdálenost a dostat se do těsné blízkosti nepřítele, aby tak zmenšil výhodu Dánů spočívající v lepších dělech. Během následujícího více než dvouhodinového boje se hlavní síly obou flot přiblížily na 370 metrů. Rakušané se tak skutečně dostali do vzdálenosti, kde nebyla převaha dánských děl tak výrazná, ovšem cena za tento úspěch byla děsivá. Vlajková loď rakouské eskadry \"Schwarzenberg\" utrpěla během bitvy neuvěřitelných 153 zásahů a vypuklo na ní několik požárů. Když se po dvou hodinách boje rozhodla odpoutat, bylo přes 20% mužů její posádky mrtvých a loď vypadala jako hořící a doutnající vrak těsně před potopením. Dánové sami však na tom nebyli zas až tak o moc lépe – \"Jylland\" byla na více než hodinu vyřazena z boje, dokud se nepodařilo opravit poškozené kormidlo. Obě loďstva zakotvila dále od sebe, opravovala největší škody a chystala se k pokračování boje. K tomu však už nedošlo, neboť velitel dánské floty dostal zprávu o příměří dohodnutém v Londýně a neviděl v dalším boji s druhou ligou námořnictva Německého spolku žádný smysl. Jeho země již byla poražena a blokáda by byla již stejně brzy ukončena (ať už příměřím, nebo připlutím hlavních sil Rakouského námořnictva), proto se rozhodl navzdory lepším vyhlídkám bojiště opustit. Vzápětí poté vydal rozkaz k doplutí zpět do Cuxhavenu i Tegetthoff, aby provedl v přístavu nejnutnější opravy. Bitva u Helgolandu skončila nerozhodně, ale německého cíle – zrušení blokády Brém a Hamburku, bylo dosaženo. Tegetthoff si za svůj úspěch vysloužil hodnost kontradmirála.\n\n"}
{"id": "17034", "url": "https://cs.wikipedia.org/wiki?curid=17034", "title": "Skutky apoštolů", "text": "Skutky apoštolů\n\nSkutky apoštolů (zkratka Sk) je pátá kniha Nového zákona, která popisuje období vzniku a šíření prvotní křesťanské církve, zejména činnost apoštolů Petra a Pavla ve 30. a 40. letech 1. století.\n\nKniha začíná věnováním Teofilovi, podobně jako Evangelium podle Lukáše, k němuž se autor výslovně hlásí.\nKniha obsahuje velký počet rozsáhlejších přímých řečí, které jsou ale pravděpodobně dílem autorovým, a některé části kapitol 16, 20, 21 a 27-28 jsou psány v první osobě množného čísla. Jedna skupina řeckých rukopisů obsahuje text knihy Skutků s poměrně významnými odchylkami v několika verších, tzv. \"západní text\", který se však většinou pokládá za mladší. V názorech na jednotnost knihy se odborníci neshodují, shodují se však většinou v tom, že Skutky vznikly až po Evangeliu Lukášově, že obě napsal tentýž autor, který Pavlovy listy sice nečetl, jeho učení však znal.\nNázev Skutky apoštolů se poprvé objevuje u Irenea (před rokem 200) a knihu uvádějí všechny seznamy Nového zákona, počínaje zlomkem Muratoriho. Nejstarší zachovaný zlomek knihy Skutků (papyrus P 48) je ze 3. století.\nStarší tradice předpokládala, že kniha vznikla bezprostředně po událostech, které popisuje, tj. někdy kolem roku 65, a že ji napsal Lukáš, lékař a spolupracovník Pavlův, o němž se zmiňuje v (list Koloským) aj. Protože je však závislá na Lukášově evangeliu, které patrně vzniklo až po zboření chrámu roku 70, protože se její líčení řady událostí neshoduje s líčením Pavlovým v jeho listech, kloní se moderní autoři spíše k pozdějšímu datu, někdy v letech 70 – 90.\n\nPro ztotožnění autora L a Sk s Lukášem z Ko 4,14 hovoří, že autor používá několik odborných lékařských termínů a snad i to, že v některých pasážích užívá autorský plurál. Proti tomu hovoří naukové rozdíly mezi Sk a Pavlem, odlišné líčení některých důležitých událostí i legendární líčení Pavlových činů na cestách. Autor nicméně nikdy Pavla neoznačuje jako apoštola.\n\n\n\n"}
{"id": "17039", "url": "https://cs.wikipedia.org/wiki?curid=17039", "title": "Split", "text": "Split\n\nSplit () je město ve střední Dalmácii na chorvatském pobřeží Jaderského moře. S obyvateli je to druhé největší město Chorvatska a správní středisko Splitsko-dalmatské župy. Město je významným turistickým cílem, jednak pro svoje historické památky, jednak jako výchozí bod pro letní dovolené na okolních ostrovech. Split je také významným chorvatským přístavem.\n\nSplit byl založen na sklonku 3. století římským císařem Diokleciánem, který si zde postavil svůj palác, do paláce se po jeho smrti nastěhovali okolní obyvatelé. Po vpádu Slovanů do Dalmácie přetrval Split pod správou Byzance a stal se jedním z center zbývající latinské populace. Slované potomkům římských měšťanů v Dalmácii říkali Latini. Byzantská říše v oblasti postupně ztrácela vliv a o strategicky významné město usilovala Benátská republika. Od roku 1069 pak byl součástí Chorvatského království, které později připadlo k Uhrám. V roce 1420 zde moc získala Benátská republika, a to na dalších 300 let; během této doby se zde rozvíjela humanistická kultura. Od roku 1797 až do vyhlášení Království SHS spadal pod Rakousko-Uhersko, byl hlavním městem Dalmatské provincie. Po roce 1929 a vytvoření Jugoslávie se stalo město centrem nově vzniklé bánoviny Primorje. Za 2. světové války byl obsazen italským fašistickým vojskem a Německem.\n\nSplit je spolu s Rijekou a Zadarem hlavním chorvatským přístavem, ze kterého pravidelně vyplouvají lodě na ostrovy Vis, Korčula, Šolta, Brač, Hvar a také Lastovo, dále pak do italské Ancony. Od roku 2004 vede ze Splitu do Záhřebu nová dálnice A1 (napojena silnicí D1 z výjezdu Dugopolje), díky níž je dalmatské pobřeží, hlavně jeho jižní část, dostupnější. Dříve byla veškerá turistická doprava směřována po silnici D8 \"(Jadranské magistrále)\". Ve Splitu se také nachází konečná stanice železniční trati z Kninu a Perkoviće, kam zajíždí několikrát denně přímý vlak ze Záhřebu a také vlaky, které obsluhují příměstskou oblast Splitu – Solin a Kaštelu. Ve městě se také nachází autobusové nádraží. Mezi lety 1944–1972 městskou hromadnou dopravu zajišťovaly také trolejbusy.\n\nLetecky Split obsluhuje letiště Kaštela, které se ale nenachází na jeho území, ale mezi městy Kaštela a Trogir. V roce 2016 se jednalo o druhé nejrušnější chorvatské letiště.\n\nZbytky Diokleciánova paláce jsou centrem města a také jeho hlavním turistickým lákadlem, zařazeným v roce 1979 na Seznam světového dědictví UNESCO. Nejzajímavější jsou staré klenby a chodby pod městem. V okolí Splitu se na pobřeží moře nachází mnoho hotelů.\n\nVe městě se nachází univerzita, dále pak banka, knihovny, muzea, obchod s potravinami, pošta, restaurace. Město nabízí velmi bohaté sportovní využití. Ve městě jsou 4 kluby vodních sportů, dále potápěčský, jezdecký a klub horské turistiky. Dále se ve městě nachází několik hřišť, od volejbalových, fotbalových až po basketbalové a také tenisové kurty. Půjčovny motorových člunů, jachet, vodních skútrů a sportovních potřeb jsou samozřejmostí.\n\nVe městě sídlí fotbalový klub Hajduk Split, jeden z nejvýznamnější chorvatských fotbalových klubů. Sídlí zde i RNK Split.\n\nV okolí Splitu se nacházejí tato města:\n\n\n"}
{"id": "17040", "url": "https://cs.wikipedia.org/wiki?curid=17040", "title": "Kašpar Kaplíř ze Sulevic", "text": "Kašpar Kaplíř ze Sulevic\n\nKašpar Kaplíř ze Sulevic (1535 – 21. června 1621, Praha) byl český rytíř, člen direktoria českých stavů v době stavovského povstání (1618–1620). Jako generál dělostřelectva pod velením hraběte Thurna se účastnil v roce 1618 obléhání Vídně, za vlády Fridricha Falckého byl v letech 1618–1620 nejvyšším zemským písařem. Původně působil jako císařský rada.\n\nNarodil se roku 1535 do třebívlické větve českého rytířského rodu Kaplířů ze Sulevic jako syn Purkarta Kaplíře ze Sulevic a jeho manželky Elisabeth von Sahlhausen.\n\nV únoru 1621 jej dle císařského listu zatkli a uvěznili v Bílé věži Pražského hradu. Mimořádný tribunál jej odsoudil k popravě na Staroměstském náměstí spolu s dalšími českými pány. Čekalo se, že si podá žádost o milost a pravděpodobně by ji dostal vzhledem ke křesťanské ohleduplnosti ke stáří by mu trest asi zmírnili v doživotní žalář. Přesto se mu dostalo alespoň částečného omilostnění, nebyl rozčtvrcen. Byl nejstarší a na popraviště vešel jako první z rytířského stavu a jako čtvrtý v celkovém pořadí. Kat jeho hlavu pověsil na Staroměstské mostecké věži.\n\nV roce 1921 otevřeli komisionální hrobku v neustupovském kostele na Benešovsku a hledali zde jeho tělo, avšak marně.\n\nKašpar Kaplíř pocházel z třebívlické pošlosti (větve) tohoto rodu.\n\n"}
{"id": "17041", "url": "https://cs.wikipedia.org/wiki?curid=17041", "title": "Raymond Queneau", "text": "Raymond Queneau\n\nRaymond Queneau [keno] (21. února 1903 Le Havre – 25. října 1976 Paříž) byl francouzský prozaik, básník a matematik.\n\nVystudoval Sorbonnu, poté se stal zaměstnancem vydavatelství. Roku 1924 vstoupil do surrealistické skupiny. Roku 1929 se dostal do konfliktu s André Bretonem, po němž surrealistické hnutí opustil. V roce 1960 byl spolu s Françoisem Le Lionnaisem zakladatelem skupiny Oulipo.\n\nNejprve byl ovlivněn surrealismem, člen skupiny Oulipo. Se surrealismem se poměrně brzy rozešel a věnoval se psaní tzv. experimentálních děl, kde spojoval racionalismus s fantazií.\n\nV jeho dílech se objevuje existencialistická skepse, pocit odcizení, tento vliv se mísí s jeho osobitým humorem a parodií.\n\nČasto používal hovorovou formu jazyka, objevuje se u něj i fonetický přepis. Svůj první román – \"Svízel\" – zamýšlel jako překlad Descartových meditací do „novofrancouzštiny“, tedy do hovorového jazyka. Od tohoto záměru nakonec upustil.\n\nQueneauovo dílo existuje rovněž v souborném vydání \"Encyclopédie de la Pléiade\" (viz bibliografie):\n\n\n\n\n"}
{"id": "17042", "url": "https://cs.wikipedia.org/wiki?curid=17042", "title": "Star Wars: Epizoda I – Skrytá hrozba", "text": "Star Wars: Epizoda I – Skrytá hrozba\n\nStar Wars: Epizoda I – Skrytá hrozba (v anglickém originále \"Star Wars: Episode I – Phantom Menace\") je americký sci-fi film z roku 1999, v pořadí čtvrtý celovečerní snímek ze série \"Star Wars\" amerického producenta George Lucase a jeho společnosti Lucasfilm. Speciální efekty a animace vytvořila její dceřiná společnost Industrial Light and Magic. Film je prequelem, tedy dějově předchází všem snímkům, které byly natočeny dříve.\n\nPlaneta Naboo je blokována Obchodní federací, vedenou Nutem Gunrayem. Ta požaduje, aby planeta zaplatila poplatek za obchodování, jinak bude planeta obsazena. Nově zvolená královna Naboo, Královna Amidala požádá kancléře republiky Valoruma o diplomatickou pomoc. Ten vyšle na Naboo dva rytíře Jedi, (Obi-Wan Kenobiho a Qui-Gon Jinna). Ti jsou však při vyčkávání na audienci přepadeni droidy Obchodní federace a jsou nuceni uprchnout do lodních hangárů. Zde objeví obrovskou armádu droidů, kteří se připravují k výsadku na planetu. Podaří se jim ukrýt v invazních lodích a spolu s vojenskými silami přistávají na planetě.\n\nOba dva rytíři Jedi se poté vydávají požádat o pomoc podmořskou říši, Gungany. Představitel Gunganů však odmítne poskytnout jakoukoli pomoc, kromě lodě pro Jedie na proplutí planety za doprovodu Gungana, Jar-Jar Binksem. Mezitím armáda droidů bez náznaku jediného odporu obsadí celou planetu a zanedlouho vstupuje místokrál Obchodní federace do hlavního města a zatýká královnu Amidalu a nejvyšší členy vlády. Jediové mezitím proplují po mnoha nesnázích jádrem planety a vylodí se v hlavním městě. Zde se jim podaří osvobodit královnu, kterou zrovna eskortují bitevní droidi do tábora. Spolu s královninou stráží se pak probojují do hlavního hangáru, kde se jim podaří odletět v lodi typu Nubian 3000. Při odletu z planety jsou však málem zničeni střelami lodí z blokády, ovšem díky hrdinství droida R2-D2 přežijí a odlétají na planetu Coruscant vysvětlit senátu Galaktické republiky, jak se věci mají. Mezitím se však jejich loď porouchá, a tak skupina nuceně přistane na pouštní planetě Tatooine.\n\nIhned po dosednutí se Qui-Gon vydává spolu s Jar-Jar Binksem a královnou Padmé Amidalou (která předstírá, že je svá vlastní služebná) do blízkého města. Zde se snaží najít obchodníka se součástkami na opravu Nubiana. Naleznou pouze jediný obchod, kde je motor k dostání, ale tam nemůžou zaplatit, protože Qui-Gon má jen republikové peníze a ty obchodník nehodlá přijmout. Musí tedy najít jiný způsob, který se mu ale brzo dostane pod ruku. Je to mladík Anakin Skywalker, který slouží jako opravář v zmiňovaném obchodě. Nabídne se, že poletí závod kluzáků se svým tajně postaveným kluzákem. Qui-Gon v Anakinovi ucítí velkou Sílu a proto svolí. Ten den večer také zjistí, že Anakin má největší množství midichlorianů v těle, jaké kdy bylo ve vesmíru zjištěno.\n\nNásledujícího dne se koná závod, ve kterém Anakin po lítém boji se svým sokem Sebulbou zvítězí a tak vyhraje peníze na nakoupení součástek. Zároveň je díky Qui-Gonovi osvobozen a může s ním letět na Coruscant. Během několika dnů je loď připravena ke startu. Ve chvíli, kdy k ní Qui-Gon přichází spolu s Anakinem, napadne mistra Jedi neznámý muž s červeným světelným mečem (Darth Maul). Qui-Gon sice unikne i s Anakinem, ale je z nenadálého setkání velmi překvapen a rozhodne se o něm informovat radu Jediů. Po příletu na Coruscant jde královna (ve skutečnosti služebná, která hraje dvojnici královny) okamžitě do republikového senátu upozornit na porušení práv své planety, ale celý senát je podplacený Obchodní konfederací, tudíž služebná nedosáhne žádného výsledku. Celá zoufalá uposlechne rady senátora Palpatina, aby se pokusila hlasovat o nedůvěře senátu kancléři Valorumovi. Hlasování skončí kancléřovým odvoláním a začne se vybírat nový kandidát. Mezitím informuje Qui-Gon s Obi-Wanem o podivném incidentu na Tatooine a zároveň se snaží, aby rada začlenila Anakina do řádu Jedi. Rada to však odmítá, protože se jí zdá, že malý chlapec je příliš nebezpečný. Qui-Gon je velmi pobouřen, ale nechce radě příliš odporovat a tudíž se podvolí.\n\nO několik dní později už královna Amidala (služebná) nevydrží čekat a rozhodne se odletět zpět na Naboo, aby se pokusila získat vládu do svých rukou. Opět ji doprovází Qui-Gon s Obi-Wanem a nakonec také Anakin. V rozhodující chvíli se královna Amidala odhalí před Gungany, aby odlákali armádu Obchodní federace od města, zatímco ona v nehlídaném městě vpadne s malým oddílem do paláce a pokusí se zajmout místokrále. O pár dní později je plán proveden. Armáda Gunganů čelí na pláních nedaleko od města přesile armády droidů, která, řízena z velící lodě na orbitě planety, dosahuje rychlého vítězství. V hlavním městě však v té chvíli dvě malé skupinky (jedna pod vedením královny a druhá pod velením služebné) vpadnou do paláce společně s oběma rytíři Jedi a Anakinem. V paláci však narazí na Dartha Maula, který se pusti do boje s oběma Jedii. Anakin mezitím omylem odstartuje ve stíhačce za ostatními bojovníky na oběžné dráze. Podaří se mu proniknout až do hangáru řídící lodě droidů, kde odpálí několik střel do hlavního generátoru, čímž loď zničí a armáda droidů se tím deaktivuje, tudíž jsou Gungani zachráněni. Mezitím královna zajme místokrále. Avšak Qui-Gon a Obi-Wan neustále svádějí tuhý souboj s Darthem Maulem. Po lítém souboji Maul zabije Qui-Gona, ale Obi-Wan ho následně s velkým štěstím zabije, přičemž jasně potvrdí, že tajemný muž byl Sith, o kterých se myslelo, že už dávno zmizeli z vesmíru. Následně doběhne k umírajícímu mistrovi, kterému dá slib, že vychová Anakina jako svého padawana. Yoda zprvu odporuje, ale poté, co se dozví, že Obi-Wan dal slib, rozhodne Anakina do řádu přijmout.\n\nKrálovna Amidala tak opět získá moc na Naboo spolu s Gungany. Na Coruscantu se zvolí nový kancléř, jímž se stane nečekaně Palpatine, který také okamžitě přilétá na Naboo, aby oslavoval vítězství demokracie a také aby se zúčastnil pohřbu Qui-Gona. Nový kancléř tedy může být spokojen, ale rada Jediů ne. Do galaxie se vrátili Sithové. Síly dobra a zla se opět blíží k střetu...\nNavzdory svému kritickému přijetí byla Skrytá hrozba významný finanční úspěch, který při jeho debutu překonával rekordy. Překonal úspěšný film \"\", když za první zahajovací den vydělal více než 28 miliónů $ (překonaný v roce 2001 filmem \"Harry Potter a Kámen mudrců\") a za prvních pět dnů po zahájení vzrostla tržba na 100 miliónů $ (překonaná v roce 2002 filmem \"Spider-Man\"). Také se stal nejrychlejším filmem, který dosáhl hodnoty 200 miliónů $ a 300 miliónů $, překonávající v tomto pořadí \"Den nezávislosti\" a \"Titanic\". Skrytá hrozba byla v roce 1999 nejúspěšnějším filmem, který vydělal více než 431 miliónů $ v Severní Americe a 493 miliónů $ v ostatních světadílech. Celosvětová tržba tak činila 924 miliónů dolarů a dostala film na jedenáctý nejvyšší výdělek všech dob, stejně jako většina finančně úspěšných Hvězdných válek, které trhaly rekordy.\n\nSkrytá hrozba byla nominována na cenu Academy Awards za: Nejlepší zvukové efekty, Nejlepší visuální efekty a Nejlepší zvuk. Všechny tři nominace pokořily tehdy úspěšný film \"Matrix\". Naproti tomu film dostal několik nominací na Golden Raspberry. Ty zahrnovaly: Nejhorší obraz, Nejhorší režie, Nejhorší screenplay, Nejhorší vedlejší role herce (Jake Lloyd jako Anakin), Nejhorší vedlejší role herečky (Sofia Coppola jako Saché) a Nejhorší vedlejší role v podání herce Ahmed Best jako Jar Jar Binks. Film vyhrál cenu Saturn Awards za Nejlepší kostým a Nejlepší visuální efekty, cenu MTV Movie Award za Nejlepší akční scénu a cenu Young Artist Award za nejlepšího mladého herce Jakea Lloyda. Také byl mimo jiné nominován na cenu BAFTA za Nejlepší visuální efekty a zvuk a získal cenu Grammy Nejlepší soundtrack. Magazín \"Empire\" ohodnotil v roce 2008 Skrytou hrozbu jako 449. nejlepší film všech dob (z 500).\n\nDabing\n\n\n\n"}
{"id": "17043", "url": "https://cs.wikipedia.org/wiki?curid=17043", "title": "Grenoble", "text": "Grenoble\n\nGrenoble je město ve Francii. Leží na úpatí Alp na soutoku řek Drac a Isère. Od Paříže je vzdáleno 484 kilometrů. Je to známé univerzitní město. Samotné je položeno v údolí, ale zároveň je obehnáno hradbou tří pohoří - Vercors, Belledone a Chartreuse. Je základnou pro zimní lyžování nebo letní turistiku. Nejznámějším symbolem města je lanovka vedoucí k pevnosti Bastille. Tato lanovka je nejstarší městskou lanovkou v Evropě.\n\nSousední obce: La Tronche, Saint-Martin-le-Vinoux, Seyssinet-Pariset a Saint-Martin-d'Hères.\n\n\n\"Počet obyvatel\"\n\n\nV roce 1968 se v Grenoblu pořádaly X. zimní olympijské hry.\n\n\n"}
{"id": "17045", "url": "https://cs.wikipedia.org/wiki?curid=17045", "title": "Lamanšský průliv", "text": "Lamanšský průliv\n\nLamanšský průliv (francouzsky \"La Manche\", anglicky \"English Channel\")\nje průliv mezi Francií a Velkou Británií, spojuje Keltské moře a Severní moře. Průliv je 32 až 180 kilometrů široký, 520 kilometrů dlouhý a má maximální hloubku 172 metrů.\nNejužší místo se nachází v Doverské úžině mezi městy Dover a Calais. Za jasného počasí tak je z mysu Gris-Nez na francouzské straně vidět křídové Bílé útesy doverské na pobřeží Anglie. Lamanšský průliv je nejrušnější lodní dopravní cestou na světě. \n\nZ hlediska geologického vznikl Lamanšský průliv velice nedávno, zhruba před 10 000 lety, teprve po skončení poslední doby ledové, kdy tající ledovce zvýšily hladinu moří. Do té doby byla Velká Británie spojena s evropskou pevninou.\n\nVzdušnou cestou byl Lamanšský průliv poprvé překonán 7. ledna 1785, kdy Francouz Jean-Pierre Blanchard a Američan John Jeffries přeletěli v balonu mezi Doverem a Calais. S letadlem těžším vzduchu uspěl jako první Francouz Louis Blériot 25. července 1909 (směrem z Francie do Anglie).\n\nPrvním plavcem přes kanál La Manche (vzdálenost 36 km) byl Angličan Matthew Webb v roce 1875. Překonání průlivu z Doveru do Calais mu trvalo 21 hodin a 45 minut. V roce 1926 se Američanka Gertrude Ederleová vydala opačným směrem a po 14 hodinách a 39 minutách vystoupila z vody jako první žena.\n\nNejrychleji přeplaval kanál australský plavec Trent Grimsey, v roce 2012 to zvládl za 6:55. Překonal tak čas 6:57 bulharského plavce Petara Stojčeva z roku 2007. Nejrychlejší ženou je česká Yvetta Hlaváčová, 7:25 v roce 2006. Nejčastěji překonala kanál britka Alison Streeter (43×).\n\nV historii vzniklo několik projektů spojení pro pozemní dopravní prostředky. Dlouhodobě tento účel plní trajekty, na konci 20. století byl ale vybudován podmořský Eurotunel, umožňující přímé vlakové spojení (včetně železniční přepravy automobilů).\n\nLamanšský průliv byl v historii významnou strategickou přírodní překážkou, která ovlivnila boje mezi Anglií a evropskými zeměmi. Kanál sloužil například k obraně proti Napoleonovi i nacistickému Německu. Během 2. světové války byl zaminován, aby se ztížily operace německých ponorek.\n\nLamanšský průliv je oblíbeným cílem vytrvalostních plavců, byť jejich výkony někdy kolidují s lodní dopravou.\n\n"}
{"id": "17048", "url": "https://cs.wikipedia.org/wiki?curid=17048", "title": "Hans Arp", "text": "Hans Arp\n\nHans (Jean) Arp (16. září 1886 Štrasburk – 7. června 1966 Basilej) byl sochař, malíř, ilustrátor a básník. Byl členem uměleckého směru, zvaného dadaismus.\n\nJeho matka byla Alsasanka, otec Němec. Narodil se v období po francouzsko-pruské válce, kdy byla oblast, známá jako Alsasko-Lotrinsko, zabrána Německem. Jakmile se na konci první světové války Alsasko vrátilo pod vládu Francie, musel si podle francouzských zákonů změnit jméno na Jean Arp.\n\nV roce 1904, když skončil své studium na \"École des Arts et Métiers\" ve Štrasburku, odjel do Francie, kde poprvé publikoval své básně. V letech 1905–1907 studoval výtvarnou školu v německém Výmaru, a v roce 1908 se opět vrátil do Paříže, kde navštěvoval Julianovu akademii.\n\nV roce 1916 se ve švýcarském Curychu stal zakladatelem hnutí dada. V roce 1920, spolu s Maxem Ernstem, a společenským aktivistou Alfredem Grünwaldem, založil Dada v Kolíně nad Rýnem. Jeho práce se objevovaly i na prvních surrealistických výstavách (1925) v galerii Pierre v Paříži. Se surrealismem se později rozešel.\n\nOd třicátých let 20. století až do konce svého života publikoval eseje a básně. V roce 1942 utekl ze svého domu v Meudonu na okraji Paříže kvůli nacistické okupaci. V Curychu zůstal až do konce 2. světové války.\nPozději navštívil New York, kde v roce 1949 uspořádal výstavu v Buchholzově galerii.\n\n\n"}
{"id": "17052", "url": "https://cs.wikipedia.org/wiki?curid=17052", "title": "Týnec", "text": "Týnec\n\nNázev Týnec má více obcí:\n\n\nnebo částí obcí:\n\n\n\n"}
{"id": "17057", "url": "https://cs.wikipedia.org/wiki?curid=17057", "title": "Star Wars: Epizoda VI – Návrat Jediů", "text": "Star Wars: Epizoda VI – Návrat Jediů\n\nStar Wars: Epizoda VI – Návrat Jediů (ve starším překladu též Hvězdné války: Epizoda VI – Návrat Jediho, v anglickém originále \"Star Wars: Episode VI – Return of the Jedi\", původně jen \"Return of the Jedi\") je americký sci-fi film z roku 1983, který byl natočen společností Lucasfilm jako třetí v sérii Star Wars.\n\nHan Solo je uvězněn v karbonitu a předán vesmírnému mafiánovi Jabba Huttovi. Luke Skywalker se ho vydává zachránit, a proto pošle droida C3-PO navštívit sídlo Jabby Hutta, aby ho požádal o Solovo propuštění. Ten přijme droida, ale požadavkům nevyhoví. Prineczna Leia se poté v noci tajně pokusí rozmrazit Hana Sola z karbonitu, poté co ho rozmrazí je však i s Hanem chycena. Luke se vydá za Jabbou a zjistí, že princezna Leia se stala Jabbovou otrokyní. Jeho mise se nezdaří a všichni jsou Jabba Huttem odsouzeni k trestu smrti. Jsou předhozeni pouštnímu tvorovi a málem jsou sežráni zaživa. Leie se podaří usmrtit Jabbu. Luke se s pomocí R2-D2 dostává ke svému světelnému meči a i se svými přáteli uniká.\n\nLuke Skywalker poté odlétá na planetu Dagobah, kde se snaží najít mistra Yodu, a dokončit tak svůj výcvik. Mistr Yoda krátce po jeho návratu umírá, ale Luke se ještě před tím stihne dozvědět, že Leia je jeho sestra a že jeho výcvik byl ukončen, a tak se tak vrací ke svým přátelům. Od velitelství rebelů se dozví, že nová imperiální Hvězda smrti se staví na oběžné dráze měsíce Endor a není ještě zcela dokončena. Protože vzbouřenci ukořistili přístupové kódy, mohou se dostat přes ochranný štít kolem Endoru, do surovinové základny pro stavbu Hvězdy smrti. Na měsíci narazí povstalci na Ewoky, mírumilovná stvoření, podobná medvídkům. Mají droida C3-PO za boha a tak s nimi spřátelí. Ewokové potom pohostí Luka, Hana, Leiu a ostatní ve svém městě, nacházejícím se vysoko v korunách stromů. \n\nTam se také Leia dozví, že je Lukova sestra, že i ona má stejné schopnosti, a proto může být rovněž rytířkou Jedi.\nLuke se rozhodne přesvědčit svého otce, Darth Vadera, aby se vzdal Temné strany Síly – ten ale odmítne opustit císaře a rozhodne se bojovat se svým synem. Luke sice Darth Vadera porazí, ale odmítne ho na pokyn imperátora zabít – tuší, že přesně takhle ovládl kdysi jeho otce. Imperátor začne Luka mučit blesky, v tom mu ale zabrání Darth Vader, kterého ohrožení jeho syna konečně přiměje přejít zpět na stranu dobra. Díky jeho robotickému tělu ho imperátor nedokáže hned zabít a Darth Vader ho shodí do energetické šachty Hvězdy smrti, čímž ho usmrtí. Sám je ale tak poškozen, že záhy umírá – předtím ještě přiměje Luka, aby mu sundal masku a požádá ho, aby o všem řekl i Leie. Flotila povstaleckých lodí mezitím zaútočí na celou stanici Hvězdy smrti a těsně poté, co Luke unikne, ji zlikviduje spolu s velkou částí flotily Impéria. To představuje zásadní zvrat v průběhu galaktické občanské války, převaze povstalců a vzniku Nové republiky. Konečně v galaxii zavládne mír.\n\n\n"}
{"id": "17058", "url": "https://cs.wikipedia.org/wiki?curid=17058", "title": "Vlajková loď", "text": "Vlajková loď\n\nVlajková loď je válečná loď, na níž je vztyčena vlajka vlajkového důstojníka (od komodora výše), respektive loď, na níž se momentálně nachází velitel bojového uskupení, kterému z titulu této funkce některé z pravomocí vlajkového důstojníka náleží.\n\nV žurnalistice a reklamě se výraz \"vlajková loď\" používá pro nejdůležitější produkt nebo nejdůležitější firmu.\n\n"}
{"id": "17059", "url": "https://cs.wikipedia.org/wiki?curid=17059", "title": "Kolbenova (stanice metra)", "text": "Kolbenova (stanice metra)\n\nKolbenova (zkratka KL) je stanice metra v Praze, otevřená roku 2001, součást úseku linky B, označovaného jako IV.B.\n\nStanice je podzemní (26 m hluboko), ražená, trojlodní se zkrácenou střední lodí (46 m dlouhá), jedním eskalátorovým tunelem vedeným do povrchového vestibulu. Jedná se o klasickou stanici pražského typu se sedmi páry prostupů. Pro cestující se sníženou pohyblivostí je k dispozici i výtah. Kolbenova je jednou z nejméně využitých stanic (spolu s Radlickou). Její nástupiště je dlouhé 103,5 m, celá stanice pak 192 m. Obklad prostoru nástupiště tvoří bílé, modré a žluté smaltované plechy.\n\nPovrchový vestibul byl navržen do původní masivní železobetonové konstrukce, která měla sloužit jako přízemí osmipodlažního objektu. Tato konstrukce tedy zůstala zachována, vestavěny byly pouze nutné součásti, které jsou pro stanici metra potřebné a přidána lehce působící fasáda. Severní strana celého objektu je prosklená, ostatní jsou obložené nerezovými prvky; na stropě je ponechán holý beton.\nS výstavbou Kolbenovy se začalo, stejně jako s celým úsekem IV. B. v roce 1991. Tehdy byla stanice navržena, ještě s názvem ČKD, primárně pro zaměstnance nedalekých závodů stejnojmenné společnosti. Časy se ale změnily a firma nakonec zkrachovala. Význam této stanice pro celý rozestavěný úsek poklesl, takže když se nakonec ukázalo, že není možné dobudovat úsek do listopadu 1998 celý, právě stavební práce na Kolbenové se dočasně zastavily. Vlaky jí tak ještě následující tři roky pouze projížděly. Stanice byla v této době ještě dále od dokončení než sousední Hloubětín. Kolbenova slouží veřejnosti od 8. června roku 2001 a jejího otevření se účastnil i vnuk podnikatele, po němž byla pojmenována – po Emilu Kolbenovi, zakladateli \"ČKD\".\n\n"}
{"id": "17061", "url": "https://cs.wikipedia.org/wiki?curid=17061", "title": "Radlická (stanice metra)", "text": "Radlická (stanice metra)\n\nRadlická (zkratka RD) je stanice metra v Praze, otevřená 26. října 1988 na lince B mezi stanicemi Jinonice a Smíchovské nádraží. Nachází se ve čtvrti Radlice, v údolí potoka.\n\nJe to podzemní, hloubená stanice - založená v jámě, bezpilířová, mělce pod povrchem (10,16 metrů) a krytá kotvenými prefabrikovanými deskami. Je nejméně vytížená z celé sítě pražského metra, v ranní špičce zde vystoupí a nastoupí jen 2 400 lidí. Je tomu tak převážně vzhledem k jejímu okolí; nenachází se zde žádné významnější sídelní ani průmyslové celky. Délka stanice činí 251 metrů, z čehož nástupiště zhruba sto a další technologická zázemí zbylých zhruba sto padesát; stanice má celkem 170 provozních místností. Vestibul Radlické je velmi malý; vestavěn v úrovni polootevřeného atria a spojený s nástupištěm pevným schodištěm. Z atria pak vycházejí další krytá schodiště na úroveň Radlické ulice, kde je zastávka autobusů.\n\nObklad je ze zelených skleněných tabulí Connex a kovového pruhu s názvem stanice. Na stropě nástupiště byly umístěny speciální lamely, jejichž účelem je tlumit hluk, který způsobují projíždějící vlaky.\n\nStanice byla budována v letech 1984 až 1988; na podzim roku 1988 byla zprovozněna. Jako jediná nebyla s ideologickým názvem.\n\nVzhledem k jejímu umístění, stejně jako u celého úseku III. B., však stála mimo zájem většinové veřejnosti; povrchové zábory byly malé a nenarušily místa s hustým provozem. Při budování Radlické ale přesto došlo k zničení velké části starých Radlic; kromě metra zde vznikl i autobusový terminál a plavecký bazén. Mezi roky 2005 až 2006 byl v sousedství stanice dobudován i administrativní komplex patřící bance ČSOB. Od října 2008 je ke stanici metra vedena tramvajová trať Smíchov – Radlice a je obsluhována linkami č. 7 a 21.\n\n\n"}
{"id": "17075", "url": "https://cs.wikipedia.org/wiki?curid=17075", "title": "Mléko", "text": "Mléko\n\nMléko je produkt mléčných žláz (až na výjimky) samic savců během laktace. Dále se zde vyskytují rostlinná mléka, např. kokosová, mandlová, sójová, rýžová a vločková. Mléko je základním zdrojem výživy hlavně pro mláďata, která z tzv. „mleziva“ získávají potřebné protilátky a vitamíny pro upevnění své imunity. Savci konzumují mléko dokud nejsou schopni trávit pevnou stravu (píce, maso), v dospělosti zpravidla o schopnost štěpit mléčný cukr laktózu přicházejí. V lidské výživě se označením „mléko“ většinou rozumí nejčastěji konzumované kravské mléko.\n\nMléko může být v různých podobách. Může jít o čerstvé mléko, zkyslé mléko, sušené mléko, apod. Rostlinnými náhražkami zvířecího mléka jsou sojové mléko, rýžové mléko, mandlové mléko a další, ty však kromě barvy s (kravským) mlékem nemají nic společného.\n\nMlezivo neboli kolostrum je tzv. „\"nezralé mléko\"“. Je to první výměšek mléčné žlázy samice několik hodin až dnů po porodu. Délka po kterou je toto mléko vyměšováno závisí na druhu či plemeni zvířat (člověka). Vyznačuje se zvýšeným obsahem imunoglobulinů, ze kterých mládě získává protilátky (tzv. „pasivní imunita“), dále je zde i zvýšený obsah minerálních látek, zejména hořčíku, který příznivě působí na vyplavení střevní smolky, a vitamínů.\n\nLidské mateřské mléko je podáváno kojencům během kojení, buď přímo z prsu nebo vytlačené a uložené do zásoby. Podobně jako mlezivo přenáší z matky nejen živiny, ale i protilátky.\n\nKravské mléko má nižší obsah cukru (4,5–5 % laktózy) a vyšší obsah bílkovin (3,2–3,6 %), a obsahuje asi 3,5 %–6,5 % mléčného tuku, 8,5 %–9,0 % tukuprosté sušiny a asi 88 % vody. Jeho hlavní protein (80 %) je sýrovina (kasein), zatímco syrovátka tvoří většinu zbytku.\nSavčí kojenci produkují enzym laktázu, který štěpí mléčný cukr laktózu. U lidí to funguje stejně, s tím, že někteří dospělí lidští jedinci konzumují mléko jiných zvířat (kravské, kozí, ovčí, koňské, lamí…). Tvorba laktázy u lidí v dospělosti klesá (podle etnického původu), v mnoha případech do té míry, že se cukr laktóza stane nestravitelný. Dotyčným pak je od určité dávky z mléka špatně nebo trpí nadměrnou plynatostí a průjmy, trpí zejména intolerancí laktózy – velikost dávky pak závisí na podílu zkonzumovaného mléka na celé stravě a osobních dispozicích. Mléko se nejvíce konzumuje v Evropě a Severní Americe. V Asii pak méně a u obyvatel Afriky je schopnost trávit mléko nejmenší. Lidé, kteří nemohou trávit mléko s obsahem laktózy mají tzv. laktózovou intoleranci, což vzhledem k původnímu účelu mléka není třeba považovat za onemocnění. Intolerance na laktózu se může objevit i kdykoliv v průběhu věku v případě vysazení mléka na delší dobu.\n\nMléko se pro lidskou výživu upravuje klasickou pasterizací (v případě mléka se jedná o zahřátí na cca 61,5 °C, mléko je pak vhodné pro krátkodobé skladování) nebo ultravysokým záhřevem UHT (částečná chemická změna, při aseptickém balení možnost dlouhodobého uchovávání při pokojové teplotě). Kromě prodloužení trvanlivosti dochází i k ničení patogenů (proti nemocem jako je například tuberkulóza).\n\nMléko se zpracovává na mléčné výrobky jako jsou smetana, máslo, jogurt, sýr, syrovátka, laktóza, sušené mléko a mnoho jiných potravinových přísad a průmyslových produktů.\n\nO mléku je rozšířena pověra, že jeho konzumace zvyšuje sekreci hlenu. V případě, že dotčená osoba není alergická na mléčné produkty, vědecké studie dokazují, že tento efekt je smyšlený.\n\n\n"}
{"id": "17076", "url": "https://cs.wikipedia.org/wiki?curid=17076", "title": "Hans Enoksen", "text": "Hans Enoksen\n\nHans Enoksen (* 7. srpna 1956) je grónský politik.\n\nPůsobil v komunální politice. V letech 2002-2009 byl grónským premiérem a v letech 2001-2009 předsedou politické strany Siumut. Do grónského parlamentu byl poprvé zvolen v roce 1995. V letech 2001-2002 působil na postu ministra rybolovu ve vládě Jonathana Motzfeldta. Po parlamentních volbách 2009, které strana Siumut poprvé ve své historii prohrála, Enoksen rezignoval na post předsedy strany. \n\n"}
{"id": "17077", "url": "https://cs.wikipedia.org/wiki?curid=17077", "title": "Geoff Crossley", "text": "Geoff Crossley\n\nGeoff Crossley (11. května 1921 Baslow, Derbyshire – 7. ledna 2002 Oxfordshire, Velká Británie) byl britský pilot Formule 1.\n\nGeoff Crossley, zapálený pro závody, koupil od Geoffreye Taylora druhý vůz Alta GP a zúčastnil se s ním Grand Prix Belgie v Spa. Může se to zdát jako hodně ambiciozní krok od někoho, kdo nemá žádné zkušenosti, ale Crossley se nezalekl a dovezl svůj vůz na sedmém místě. Později se účastnil jen příležitostných závodů s podřadnými vozy. V roce 1950 dojel na šestém místě v Jersey. Pokouší se zasáhnout i do bojů v mistrovství světa F1. Na závodní dráze se snaží o úspěch až do roku 1955 a jeho posledním vystoupením je Velikonoční pondělí v Goodwoodu, ale jeho vůz nestačí na nové závodní stroje. Od tohoto závodu o něm není slyšet.\n\n\n\n\n"}
{"id": "17078", "url": "https://cs.wikipedia.org/wiki?curid=17078", "title": "David Murray", "text": "David Murray\n\nJméno David Murray má více osobností:\n\n"}
{"id": "17080", "url": "https://cs.wikipedia.org/wiki?curid=17080", "title": "Kasein", "text": "Kasein\n\nKasein, psáno také kazeín, je hlavní protein v savčím mléce. V kravském mléce obvykle tvoří asi 80 % všech mléčných bílkovin. Řada mléčných výrobků je založena na srážení kaseinu. Srážení kaseinu lze rozdělit na dvě základní skupiny.\n\nKasein obsahuje relativně vysoký podíl prolinu a hydrofobních aminokyselin a jeho struktura není stabilizována disulfidickými můstky. Díky tomu nemá zřejmě pevně danou sekundární a terciární strukturu. \n\nKasein není tvořen pouze jedním typem molekul, ale existuje řada různých variant, které se od sebe liší chemickou strukturou a vlastnostmi.\n\nKasein se v mléce shlukuje do micel. Na povrchu micel jsou vázány ionty a hydrofilní sérové bílkoviny, které chrání vnitřní hydrofobní obsah. Molekuly kaseinu obsahují jak hydrofilní, tak hydrofobní části. Hydrofobní části jsou orientovány směrem do středu micel, zatímco hydrofilní části (tvořené formula_4kaseinem) se nacházejí na vnějších částech micel.\nMléko je v podstatě suspenzí micel kaseinu. Micely jsou navíc ještě stabilizovány vápníkem.\n\nKromě potravinářských účelů se kasein používá rovněž k výrobě různých lepidel, ochranných povrchů a plastů (knoflíky).\nIzoelektrický bod kaseinu je 4,6. Čistý kasein je nerozpustný ve vodě a slabých neutrálních pufrech, je však rozpustný ve slabých alkáliích a v roztoku některých solí jako jsou například šťavelan a octan sodný.\n\nKe kyselému srážení kaseinu dochází vlivem působení kyselin. V potravinářství se využívá produkce kyselin pomocí bakterií mléčného kvašení, které produkují převážně kyselinu mléčnou. Snižováním hodnoty pH dochází k porušování povrchových struktur kaseinových micel, což způsobuje uvolnění kaseinu a jeho denaturace. Takto uvolněný kasein není již rozpustný a proto tvoří sraženinu. Aby došlo ke sražení mléka pomocí kyselin, je nutné snížit pH pod hodnotu izoelektrického bodu, který je u kaseinu asi 4,5.\nTento typ srážení je vratný a neutralizací mléka dojde k opětovnému rozpuštění sraženého kaseinu.\nKyselé srážení se využívá při výrobě jogurtů, tvarohů, a částečně i sýrů.\n\nSladké srážení se využívá pro výrobu sýrů. Název je odvozen od skutečnosti, že při tomto způsobu srážení nedochází ke zvýšení kyselosti mléka. Sladké srážení mléka je uskutečněno pomocí enzymů, tzv. syřidel, které se získávají z žaludků mladých telat (chymozin). Tyto enzymy jsou schopny štěpit formula_4kasein na specifickém místě, čímž dojde k rozdělení molekuly formula_4kaseinu na dvě části. První část se nazývá para formula_4kasein, který je, na rozdíl od formula_4kaseinu hydrofobní. Druhá část se nazývá glykomakropeptid, který je rozpustný ve vodě a přechází do syrovátky.\nVznikem para formula_4kaseinu pozbývá kaseinová micela svůj hydrofilní povrch a nastává koagulace kaseinu. Vzniká trojrozměrná síť tvořená kaseiny za přítomnosti vápenatých iontů. V další fázi koagulace nastává tzv. synereze, což je stahování sraženiny (sýřeniny) do sebe a dochází k vypuzování vody a ve vodě rozpustných látek(syrovátky). Při synerezi dochází k upevňování vazeb kaseinu, tento proces je pokračováním koagulace a je pro něj samozřejmě rovněž nutná přítomnost iontů vápníku (vápník v rozpustné formě). Synereze je rychlejší při vyšší teplotě, čehož se využívá při výrobě tvrdých sýrů s vysokodohřívanou sýřeninou, které mají vyšší obsah sušiny.\nPo sladkém srážení dostaneme sýřeninu (sraženinu) a syrovátku (vyloučená kapalina ze sraženého mléka).\n\nKasein je velmi termostabilní, což znamená že zvýšením teploty se kasein nesráží. Z tohoto důvodu lze mléko vařit, aniž by došlo k jeho sražení.\n"}
{"id": "17081", "url": "https://cs.wikipedia.org/wiki?curid=17081", "title": "Pankrác", "text": "Pankrác\n\nPankrác má více významů:\n\n\n\n\n"}
{"id": "17082", "url": "https://cs.wikipedia.org/wiki?curid=17082", "title": "Pankrác (jméno)", "text": "Pankrác (jméno)\n\nZákladem mužského jména Pankrác je řecké jméno Pankrátios, které se vykládá z pankrátion „celkový závod“, „víceboj“, nebo pankratés „všemocný“, „vševládný“.\n\nVe spojení římskokatolického kalendáře s meteorologií je svatý Pankrác první ze tří „zmrzlých / ledových mužů“, v lidové pranostice vyjadřující severní až severozápadní proudění vzduchu s teplotami ještě pod bodem mrazu. Dalšími dvěma jsou Servác a Bonifác.\n\n\n\n\n"}
{"id": "17083", "url": "https://cs.wikipedia.org/wiki?curid=17083", "title": "Jeremjáš", "text": "Jeremjáš\n\nJeremjáš (hebr. יִרְמְיָהוּ \"Jirmejahu\", nebo יִרְמְיָה \"Jirmeja\"), syn Chilkijášův, byl starozákonní prorok. Jeho jméno je možné přeložit jako „Vyvyšuje Hospodin“ a vykládá se též jako „Vyvolený Hospodinem“. Přesné datum prorokova narození ani jeho smrti není známo; působil od dnů krále Jóšijáše až do zániku Judského království v roce 587/586 př. n. l. Jediné prameny o jeho životě a působení pocházejí ze stejnojmenné knihy Jeremjáš a z posledních kapitol 2. knihy královské.\n\nPodle údajů z biblických knih pocházel prorok Jeremjáš z kněžské rodiny, která sídlila v lévijském městě Anatótu „v zemi Benjamínově“. Prorok začal působit ve 13. roce vlády judského krále Jóšijáše (640-609 př. n. l.), tj. přibližně v roce 627 př. n. l. Jeho působení za tohoto krále je však nejasné, neboť se o něm ve svých výrocích nikde nezmiňuje. Nenajdeme v nich žádnou narážku na Jóšijášovu náboženskou reformu a výroky namířené proti Asýrii, které v této době byly velmi časté (viz např. kniha Nahum), působí v knize Jeremjáš spíše dojmem zašlých vzpomínek.\n\nJeremjáš působil v Jeruzalémě, kde náležel k „pacifistické“ straně. Naléhal na krále a na dvůr, aby se v nebezpečné politické situaci nesnažili kličkovat a hrát nebezpečné partie, ale aby se dobrovolně podvolili nové mocnosti, babylonskému králi, nespoléhali na svou sílu a na vratkou pomoc Egypta a okolních národů a nepokoušeli se o vzpouru proti Babylonii. Jeremjáš měl co do činění především s posledním judským králem Sidkijášem (597-587/586 př. n. l.). Apeloval především na obrácení a návratu k Bohu, na důvěru v něj, nikoli v člověka, a na přijetí „trestu“, který se zatím projevuje jen ve vazalství. Jeho rad však král ani dvůr nedbali, Judsko povstalo proti Babylonii a bylo v roce 587/6 př. n. l. zničeno.\n\nJeho první velké veřejné vystoupení se datuje na začátek kralování Jóšijášova syna Jójakíma, kdy vystoupil v chrámu s dlouhou řečí. Tato řeč byla prvním případem, kdy se mezi kněžími a proroky rozhodovalo o jeho životě a smrti. Od té doby Jeremjáš pro své přesvědčení a poslání velmi trpěl, několikrát se ocitl ve vězení a několikrát téměř ztratil život, ale na rozdíl od jiných proroků (např. Urijáše) nad ním bděla ochranná ruka některých mocných dvořanů nebo štěstí, a tak nakonec vždy vyvázl.\n\nJeremjáš měl i svého „sekretáře“ či písaře, který se jmenoval Báruch a který zaznamenával Jeremjášova slova a také je hlásal či předčítal, když byl Jeremjáš zrovna ve vězení.\n\nPři dobytí Jeruzaléma babylonským králem Nabukadnezarem II. byl uchráněn, neboť se na něj vztahoval zvláštní výnos chránící jeho osobu. Patrně byla Jeremjášova slova známá obecně a i v Babylonii, kam do židovské obce posílal listy nabádající k přijetí babylonské nadvlády a k podřízení se vládě. Jelikož také vyzýval judského krále, aby se vzdal, předvídal dobytí Jeruzaléma a označoval Nabukadnezara za Božího vyvoleného, znamenal pro Nabukadnezara přítele a spojence. V jednom deuterokanonickém spisu, Druhé knize Makabejské, je zmínka o tom, že před zničením Chrámu stačil Jeremjáš s pomocníky ukrýt schránu smlouvy v jakési jeskyni, která se nachází u hory, \"„na niž vystoupil Mojžíš, aby spatřil dědictví od Boha“\".\n\nHistorické stopy po Jeremjášovi se ztrácejí v okamžiku, kdy byl zavražděn judský správce Gedaljáš, dosazený Babyloňany a působící v Mispě, a kdy spiklenci s sebou na útěku do Egypta unesli i Jeremjáše. Není známo přesné datum jeho úmrtí, podle legendy však zemřel v Egyptě „mučednickou smrtí“.\n\nŽivot a prorocká činnost Jeremjáše jsou velmi těsně spjaty s dobou těsně předexilní a babylónského zajetí. Nebyl moc oblíbený. Někteří badatelé tvrdí, že kritizoval Josijášovu náboženskou reformu (šlo o to, že byla zrušena všechna božiště a obětiště mimo Jeruzalém, smělo se obětovat jen Hospodinu a jen v Jeruzalémském chrámu). To však není zcela jasné, jelikož Jeremjáš byl po Josiášově reformě sice povolán, ale jeho první veřejné vystoupení v Jeruzalémě se týká až vlády krále Jójakíma. Po této kritice jej málem přizabili, byl mu zakázán vstup do chrámové čtvrti, odvrátila se od něj jeho rodina, vesnice, nesměl kázat a jeho spisy byly páleny.\n\nJeremjáš navazuje na myšlenky Ozeáše a Izajáše. Kritizoval chtivost, hlásal, že právě ona bude cestou k záhubě. Ale dával také naději. Víme toho o něm velmi mnoho, protože vše diktoval svému písaři Báruchovi. Ten je také autorem stejnojmenné deuterokanonické knihy, která je v některých kánonech zařazena mezi knihu Jeremjáš a knihu Pláč. Někteří badatelé soudí, že Báruch může být také autorem životopisné části Jeremjášovy knihy.\n\nEtapa, kterou komentuje Jeremjáš ve své díle, je dobou, kdy se začíná čím dál víc prosazovat babylónská moc (v čele král Nebukadnezar). Postupně se rozpadá mohutná asyrská říše a také Egypt na tom není nijak růžově. Bitva u Karkemíše je rozhodující, Egypt podléhá Babylónu, díky čemuž se Nebukadnezar dostává na přední pozici moci v regionu. Jeruzalém padl pod náporem Babylónu roku 597 př. n. l. Král Jójakín, který vládl v Jeruzalémě, byl spolu s každým, kdo mohl něčím přispět, přesídlen do Babylónu.\n\nJeremjáš staví jako důvod toho všeho právě neposlušnost Izraelitů. Je zde krásně vidět paralela s Izajášem a Ozejášem, kteří také kritizovali velké lpění na osobním prospěchu a vlažnou víru v Boha. Podle Jeremjáše jsou Izraelité sami strůjci svého ohrožení. Za tyto myšlenky sklízel velkou kritiku. Staví Nabukadnezara do pozice božího záměru, který má skrze utrpení přimět lid, aby se dal na správnou cestou. Zde se ukazuje další část jeho poselství – naděje. „Izrael zůstává stále vyvolencem Boha“.\n\nJeremjáš ve svém díle nastiňuje lidu, co s ním Bůh zamýšlí. Obrazně vykresluje, jaký je pravý důvod věcí budoucích. Většina ho za tyto myšlenky odsoudila, ale byl to jen pověstný poslední hřebík do rakve. Musí přijít vystřízlivění a náprava. Bude to bolestivý proces, který si však po nesčetných varováních vynutili sami. Není zde jiné cesty. Důležitá je role naděje. Stále existuje. Bůh Izraelity neopustil, jen ví, že už neexistuje jiná cesta k nápravě. Izraelité to musí pochopit a napravit se. Pochopení je nedílná součást tohoto procesu. Jen zjištění důvodů může dopomoct k obrodě. Jeremjáš říká, že Bůh je stále nad námi, a dílo, které tu zanechal, je přípravou k tomu, co je nevyhnutelné. Jeremjáš pochopil, že Židé, kteří se po porážce museli vystěhovat do exilu, věří více v Boha, už proto, aby zachovali sami sebe. Po bolestivé operaci konečně nastává náprava a návrat k Hospodinovi.\n\nJeremjášovi se připisuje autorství následujících starozákonních knih:\n\nŽidovská tradice mu navíc připisuje autorství dalších knih:\n\nJeremjáš je považován za proroka také v mormonismu (americkém odvětví křesťanského proudu). Je zmíněn několikrát v Knize Mormonově, například v 1.Nefim 5:13, 1.Nefim 7:14 nebo Helamanovi 8:20.\n\nMormonští teologové často srovnávají ztrátu Jeremjášových svitků (když je král Sedechiáš nechal spálit) se ztrátou 116 stran Knihy Lehiovy (které pravděpodobně spálila manželka Martina Harrise).\n\nJeremjášovo zjevení v první kapitole Knihy Jeremjáš je v mormonismu užíváno jako jeden z biblických důkazů nauky o předsmrtelné existenci.\n\nPostava Jeremjáše (arabsky zvaného Aramayah) je také uznávána v islámské tradici. Není sice zmíněn v Koránu, ale pasáž v súře 17:2-8 obsahuje v některých tafsírech (komentářích ke Koránu) výslovnou zmínku o proroku Jeremjášovi. Mnohem více informací o tomto prorokovi však rozvíjí islámská tradice a mytologie, která kromě jiného vypráví o jeho zázračném setkání s prorokem Danielem. Sám Bůh se zjevil Jeremjášovi a přikázal mu, aby odnesl jídlo a pití Danielovi, který byl v daném okamžiku uvězněn ve lví jámě (viz 6.kapitola knihy Daniel).\n\nV deuteronanických knihách (které uznávají některé židovské a křesťanské církve), konkrétně \"přídavcích ke knize Daniel\", se tentýž příběh odehrává s prorokem Habakukem.\n\n"}
{"id": "17084", "url": "https://cs.wikipedia.org/wiki?curid=17084", "title": "Jeremjáš (rozcestník)", "text": "Jeremjáš (rozcestník)\n\nJméno Jeremjáš (יִרְמְיָהוּ Yirməyāhū, také Jeremiáš) může označovat: \n\n"}
{"id": "17085", "url": "https://cs.wikipedia.org/wiki?curid=17085", "title": "Urijáš", "text": "Urijáš\n\nJméno Urijáš (Uriáš, Úrijáš; hebr. אוריה \"Úrijáh\") se ve Starém zákoně vyskytuje několikrát. Jedná se o následující postavy: \n\n"}
{"id": "17087", "url": "https://cs.wikipedia.org/wiki?curid=17087", "title": "Svatý Pankrác", "text": "Svatý Pankrác\n\nSvatý Pankrác byl křesťanským mučedníkem z přelomu 3. a 4. století.\n\nPodle nejznámější verze životopisu se sv. Pankrác narodil v maloasijské Frygii ve vznešené pohanské rodině. Brzy ztratil oba rodiče a se strýcem Dionýsiem odešel do Říma. Nedaleko jejich statku se během pronásledování křesťanů ukrýval papež Kornélius (251–243) či Caius (283–296). Brzy došlo k jejich setkání a Pankrác se strýcem se obrátili ke křesťanství. Strýc Dionýsius brzy po svém křtu zemřel přirozenou smrtí, zatímco mladý takřka patnáctiletý Pankrác byl během pronásledování křesťanů lapen a předveden před císaře Valeriána (253–260) či Diokleciána (303–305). Císař mladého Pankráce, snad syna jednoho ze svých blízkých přátel, nabádal k odmítnutí křesťanské víry, ten však odmítl a ještě císaři vyčetl uctívání nemravných bohů. Císař, zostuzen jeho řečí, dal nakonec mladíka stít na Via Aurelia, kde ho 12. května pohřbila jakási žena Octavilla.\n\nLegenda o umučení sv. Pankráce byla sepsána asi v 6. nebo v 7. století. Nejstarší zmínky o svátku sv. Pankráce se však nachází již v Jeronýmově martyrologiu (431–450), gelasianském sakramentáři (patrně ze 6. století) a gregoriánském sakramentáři (715–731). Svátek sv. Pankráce je shodně uveden na den 12. května. Podle sbírky papežských životopisů, Liber pontificalis, nechal papež Symmachus (498–514) na počátku 6. století za hradbami Říma na Via Aurelia vystavět světci baziliku San Pancrazio. Stejný zdroj uvádí, že po skonu papeže Vigilia (537–555) šel jeho nástupce Pelagius I. (556–561) před svým dosazením na Apoštolský stolec ke hrobu sv. Pankráce, aby se zde očistil ze spoluviny na jeho smrti. Toto je první doklad o uctívání světce jako mstitele křivé přísahy. Dále byl považován za patrona nemocných, dětí, mladých, nové setby, květin a ve středověku v německých zemích i rytířů a šlechty.\n\nJiž od druhé poloviny 6. století se pankrácký kult šířil Itálií a přilehlými zeměmi. Papež Pelagius II. (579–590) poslal relikvie sv. Pankráce do Marseille. Jeho následovník papež Řehoř I. Veliký (590–604) kult obzvláště propagoval. Jako první kázal na svátek sv. Pankráce nad světcovým hrobem a Pankrácovy ostatky daroval do Neapole, Messiny, Milána i anglického Canterbury. Další papežové se rovněž zasloužili o šíření kultu, zejména do Francie a Anglie. Do německých zemí se však prokazatelně dostal až na konci 9. století. Král Arnulf Korutanský roku 896 přitáhl k hradbám Říma a se svým vojskem rozbil ležení u kostela sv. Pankráce. Poté, co město dobyl, jej papež Formosus (891–896) korunoval na císaře a daroval mu relikvii sv. Pankráce. Císař ostatek uložil ve své kapli na falci v bavorském Rodingu poblíž Šumavy. Odtud se dále šíří po Německu.\n\nPrvní zmínka o přítomnosti relikvií sv. Pankráce v Čechách se váže až k roku 1095. Podle Mnicha sázavského je do kaple v levé straně kostela Sázavského kláštera vložil tehdejší biskup Kosmas. Je možné, že jejich zisk souvisel až s kajícnou cestou opata Božetěcha do Říma, ale není vyloučeno, že se do Čech dostaly již při dřívějších cestách českých diplomatů k papežskému dvoru.\n\n\n"}
{"id": "17088", "url": "https://cs.wikipedia.org/wiki?curid=17088", "title": "Star Wars: Epizoda IV – Nová naděje", "text": "Star Wars: Epizoda IV – Nová naděje\n\nStar Wars: Epizoda IV – Nová naděje (původně jen Hvězdné války, v anglickém originále \"Star Wars Episode IV: A New Hope\", původně jen \"Star Wars\") je americký sci-fi film z roku 1977, první ze série Star Wars. Byl natočen společností Lucasfilm režiséra George Lucase. \n\nČtvrtá epizoda začíná útokem imperiálního hvězdného destruktoru temného Sithského lorda Dartha Vadera na corellianskou korvetu aldeeranské princezny Leii. Povstalci bitvu prohrají a lord Vader osobně popraví kapitána lodi. Krátce poté je zajata sama princezna, která je následně obviněna ze spolupráce se skupinou povstalců a krádeže důležitých tajných informací.\nBěhem bitvy vypustí korveta záchranný modul, který je obývaný dvojicí robotů – R2-D2 a C-3PO. Uvnitř R2-D2 jsou uschovány plány obrovské imperiální stanice s názvem Hvězda smrti (Death Star), jež je budována pod velením Velkomoffa Tarkina. Záchranný modul přistane na planetě Tatooine, kde se roboti setkají s domorodými Jawy.\n\nNa planetě zatím žije na farmě se svými adoptivními rodiči poklidným životem mladý Luke Skywalker. To se změní, když jednoho dne při obchodu z Jawy, kdy hodlají nakoupit roboty, kteří mají vypomáhat na farmě, narazí zrovna na ty, kteří utekli z bitvy nad Tatooine. Ti se mermomocí chtějí dostat k povstalcům, kteří vedou válku proti Impériu. Ukazuje se, že R2-D2 má v sobě poselství, které má být přehrané jistému Obi-Wan Kenobimu, což vzbudí Lukův zájem. Brzy mu dojde, že toho člověka zná pod jménem starý Ben Kenobi. Odveze tedy roboty k němu a tam se dozvídá plné znění zprávy – princezna Leia žádá Kenobiho o pomoc, neboť je unesena imperiálními silami. Považuje ho za svou poslední naději. Když se Luke vrátí na farmu, je již zničená vojsky Impéria, kteří pátrají po oněch robotech.\nObi-Wan Kenobi je starý rytíř Jedi a do svého umění zasvětí i Luka. Potom odlétají s pomocí najatého pilota, který se po dlouhém domlouvání uvolí je svézt za absurdně vysokou cenu(17 000 kreditů), aby splatil dluh pašeráckému bossovi jménem Jabba Hutt. Pilot, Han Solo, je veze na planetu Alderaan, kde se má nacházet povstalecký kontakt (loď se jmenuje Millennium Falcon, ve starém českém dabingu \"Malý sokol\", a je to neuvěřitelný vrak, který se po cestě skoro rozpadá). Během cesty hyperprostorem pocítil skrze Sílu Obi-Wan smrt milionů lidí.\nKdyž se Falcon vynoří z hyperprostoru, Alderaan není nikde, zbyl po něm pouze pás asteroidů. Poté narazí na malou průzkumnou stíhačku Impéria. Rozhodnou se ji pronásledovat, ale zavede je do pasti, kterou tvoří Hvězda smrti – bitevní stanice velká jako celý měsíc, schopná svojí mohutnou silou zničit celou planetu - včetně zdevastovaného Alderaanu -, je to ta nejničivější zbraň, jakou Impérium má. Posádka Falcona se slídícím vojákům schová ve skrytých pašeráckých úkrytech v lodi a pak se dostanou do komunikačního centra. Zatímco se Ben (Obi-Wan) Kenobi snaží vypnout generátor magnetického pole, které drží Falcona na Hvězdě smrti, zjistí Luke, že princezna je vězněna na stanici. Přemluví Hana Sola, aby mu pomohl s jejím osvobozením.\n\nKrátce poté, co se záchranná akce zdaří, se skupina nedopatřením dostane do kanalizačního systému a do drtiče odpadků. Roboti R2-D2 a C-3PO, kteří s nimi cestují celou dobou, se nabourají do systému stanice a osvobodí je. V přestrojení potom všichni unikají do Falcona, aby rychle unikli Darth Vaderovi a opustili Hvězdu smrti. Obi-Wan se obětuje, aby jim získal čas a svádí boj proti svému bývalému padawanovi (učni) Anakinu Skywalkerovi, který je však nyní znám jako Darth Vader. Ještě před odletem Luke uvidí umírat Obi-Wana, kterého zabije Vader. Han Solo odlétá na základnu povstalců, kde je naplánován útok na stanici. Hvězda smrti se ale přesunula na oběžnou dráhu plynného obra Yavin, okolo kterého obíhá měsíc s povstaleckou základnou, protože ve Falconovi byl tajně nainstalovaný radiomaják. Stíhače vzbouřenců zaútočí, aniž by byly očekávány, a proniknou přímo do středu stanice, i když utrpí těžké ztráty, zvláště prototypem stíhačky lorda Vadera. Nakonec zbývá jen Luke a jeho dva wingmani. Jeden zahyne a druhý se musí vrátit, proto Luka zachrání Han Solo, který znenadání přiletí a téměř zabije lorda Vadera. Luke pouze stihne odpálit dvě protonová torpéda do chladicí šachty reaktoru a následná řetězová reakce Hvězdu smrti zničí. Po boji jsou Luke a Han vyznamenáni medailemi, které jim předá samotná princezna Leia.\nLucas často tvrdil, že celá originální trilogie byla napsána jako jeden film, ale protože by návrh Hvězdný válek trval moc dlouho, rozdělil film do tří částí. Nicméně žádný z Lucasových rozdělených návrhů neměl více stránek nebo scén než jeho originální návrh. Michael Kaminski argumentuje ve své knize \"The Secret History of Star Wars\", která film detailně popisuje, že některé části se šetřily pro pokračování. Např. pronásledování v poli asteroidů bylo přesunuto do filmu \"Impérium vrací úder\" nebo lesní bitva s Ewoky byla přesunuta do \"Návrat Jediů\". Žádné jiné významnější změny v scénáři nebyly a Lucas samotný ve skutečnosti toto příležitostně připustil.\n\nPrvní Hvězdné války byly revolučním filmem. I když se některé scény opakovaly, efekty neměly obdoby, Hvězdné války nasadily trikařskou laťku hodně vysoko a staly se kultovním filmem. Navíc tvůrci filmu prodali práva různým společnostem, takže se prodala spousta Star Wars triček, figurek, suvenýrů apod. Ze zisků prvního filmu Lucas natočil dva následující.\n\nHvězdné války získaly sedm cen americké akademie - Oskarů. V kategorii Nejlepší výprava cenu dostali John Barry, Norman Reynolds, Leslie Dilley a Roger Christian. Za Nejlepší kostýmy byl oceněn John Mollo. Cena za Nejlepší střih připadla Paulovi Hirschovi, Marcii Lucasové a Richardovi Chewovi. John Stears, John Dykstra, Richard Edlund, Grant McCune a Robert Blalack získali ocenění za Nejlepší vizuální efekty. John Williams získal svůj třetí Oskar za Nejlepší původní hudbu. Za Nejlepší zvuk byli odměnění Don MacDougall, Ray West, Bob Minkler a Derek Ball. A Zvláštní cenou za střih zvukových efektů byl oceněn Ben Burtt. Nominace na cenu získali Alec Guinness za Nejlepšího herce ve vedlejší roli, George Lucas za Nejlepší scénář a Nejlepší režii. Film neproměnil nominaci v kategorii Nejlepší film, kterou vyhrál film Annie Hallová. Na ceně Zlatého glóbu byl film nominován za: Nejlepší film žánru drama, Nejlepší režii, Nejlepší vedlejší roli (Alec Guinness) a za Nejlepší hudbu. Vyhrál v kategorii Nejlepší hudbu. Získal šest nominací BAFTA: Nejlepší film, Nejlepší střih, Nejlepší kostýmy, Nejlepší výprava, Nejlepší zvuk a Nejlepší hudba, film vyhrál v posledních dvou uvedených kategoriích. Soundtrack Johna Williamse vyhrála cenu Grammy za Nejlepší album.\n\nV roce 2002 byly \"Hvězdné války\" a \"Impérium Vrací úder\" vyhlášeny \"Channel 4\" ze Nejlepší film mezi 100 Nejlepšími filmy.\n\nHodnocení podle American Film Institute (AFI):\n\n\n"}
{"id": "17089", "url": "https://cs.wikipedia.org/wiki?curid=17089", "title": "Seznam zkratek v online diskusích", "text": "Seznam zkratek v online diskusích\n\nTento seznam obsahuje výběr zkratek, které vznikly v různých chatových fórech a jsou používány v online diskusích v internetu.\n\nK$$. Kisses. Líbá\n\n"}
{"id": "17090", "url": "https://cs.wikipedia.org/wiki?curid=17090", "title": "Boris Vian", "text": "Boris Vian\n\nBoris Vian [vjã], pseudonym Vernon Sullivan (10. března 1920 – 23. června 1959), byl francouzský prozaik, novinář a kritik, jazzový hudební skladatel, trumpetista, dramatik, písničkář, herec, malíř, překladatel, scenárista a člen kolegia patafyziky. Jeho nejznámějším románem je \"Pěna dní\" (\"L'Écume des Jours) z roku\" 1947.\n\nVian trpěl vrozenou srdeční chorobou, která pravděpodobně ovlivnila jeho hektický způsob života a práce.\n\nNarodil se v rodině vzdělaného obchodníka jako druhé ze čtyř dětí. Studoval jazyky, literaturu a studia zakončil na technice. Roku 1942 se seznámil Claudem Abadiem, a poté se Vian stal hudebníkem v jeho jazzovém orchestru. Druhá světová válka se Viana nijak nedotkla, neboť ji prožil mezi hudbou a mejdany. Pro nedostatek peněz byl Vian v roce 1945 nucen hledat práci, kterou nalezl ve Francouzském normalizačním úřadu. Od roku 1946 pracoval v Živnostenské komoře papírenského průmyslu. V této době napsal několik děl, která však byla vydána až později. Jeho první román \"Naplivu na vaše hroby\" (1946) se stal ve Francii bestsellerem a umožnil Vianovi stát se finančně nezávislým. Vian román prezentoval jako dílo Vernona Sullivana, Američana černé pleti, sám sebe uváděl pouze jako překladatele. Přestože mystifikace vyšla brzy najevo, Vian pod Sullivanovým jménem vydal ještě další tři romány. Příběh vyvolal bouři nevole mezi francouzskými kritiky pro své sadistické a pornografické motivy. Nakladatel tohoto díla byl obžalován pro nemravnost a Vian odsouzen k 15 dnům vězení.\n\nO rok později vyšel Vianův nejslavnější román \"Pěna dní\", který se stal populárním až po Vianově smrti.\n\nVian zemřel při promítání filmové verze románu \"Naplivu na vaše hroby\" na srdeční selhání.\n\nV jeho dílech se objevuje více témat, která by šlo označit jako stěžejní (úzkostlivé stavy vyvolané nemocí, kritika církve, militarismu, sociální péče, aj. ). Tato témata se mísí s jakousi idealizací lásky. Dále u něj lze najít prvky existencialismu jako je pocit strachu z nepřátelské společnosti a útoky proti ní.\n\n\n\n\n\nBoris Vian se proslavil také písňovou tvorbou. Nejznámější písní se pravděpodobně stala \"Le Déserteur\" (1954), ve které vyjádřil svůj protest proti válce v Alžírsku. Tato píseň byla ve Francii zakázána. Původní znění posledních dvou veršů nebylo až tak pacifistické (…upozorněte své četníky, že budu ozbrojen a vím, jak se střílí), ale Boris Vian později akceptoval úpravu, kterou provedl jeho přítel Marcel Mouloudji. Českou verzi nazpíval Jaromír Nohavica podle překladu Miloše Rejchrta.\n\nvydala Jazzové sekce MH jako přílohu bulletinu Jazz, edice JazzPetit č. 4, Praha 1981, uspořádal: Patrik Ouředník, přeložili: Patrik Ouředník, Svatopluk Horečka, Jan Tomek, Radovan Krátký, grafická úprava: Joska Skalník. Obsahuje: Seznámení se životopisem Borise Viana ● Rád by sem ● Adam, Eva a třetí sex ● Farářova vejce ● Zmatek v Adénách ● Náš malý muzikant ● Mejdan u Léobilla ● Saint Germain de Prés ● Kronika lháře (VPPSPĚL) ● Kronika jazzu ● Nemůžu si odpustit ● Kronika lháře II (Dojmy americké) ● Dezertér ● Vlkodlak ● Svačinka generálů ● Jeho Magnificenci o falzifikátorech války ● Kronika lháře III (Návrh na totální likvidaci armády) ● Cesta do Khonostrova ● Učenliví žáci ● Blues pro černého kocoura ● Ošklivý pan X ● Budovatelé říše ● Jacques Prévert: Můj milý Borisi ● Vysvětelení\n\npřel. Jan Tomek, pozn. o autorovi, 96 stran,\nDilia (Malá řada, sv. 30), Praha 1966 (1. vydání); Jota, Brno 2007 (2. vydání)\n\npřeložil Stanislav Jirsa, Aurora, Praha 2000 (3. vydání); přel. S. J., Argo, Praha 2009, il. P. Rút (4. vydání)\n\npřel. Stanislav Jirsa ; Jozef Felix: Dvě stránky osobnosti a díla Borise Viana, doslov \nOdeon, Praha 1971 (Červená tráva 1. vydání; Srdcerváč 1. vydání)\n\npřeložil a předmluvu napsal Tomáš Kybal, Garamond, Praha 1998 (1. vydání), pozn.: sbírka časopiseckých povídek, obsahuje: ● Práce pro psa ● Kulturní radovánky ● Velká hvězda ● Flanďákova koupel ● Pozor na orchestr ● Frankfurt čistá ruka ● Test ● Dubnová děvčata ● Vrah ● Zvláštní sport ● Pohnutka ● Marta a Jan ● Valčík ● Mateřství ● Impotent\n\nLevné knihy KMa, Praha 2002\n\npřeložil Felipe Serrano, ilustr. Richard Pešek, \nPaseka, Praha, Litomyšl 1994\n\npřeložil Petr Kyloušek, ilustroval Jan Steklík,\nJota, Brno 1995 (1. vydání); Garamond, Praha 2004 (2. vydání)\n\npřeložili Jiří Pelán a Patrik Ouředník; doslov napsal Jiří Pelán,\nVolvox Globator, Praha 1994 (1. vydání), 2004 (2. vydání),\npozn.: jediná \"oficiální\" sbírka povídek, vydaná ještě za autorova života. Obsahuje: ● Mravenci ● Učenliví žáci ● Cesta do Konostrova ● Rak ● Instalatér ● Liduprázdná cesta ● Leklé ryby ● Blues pro černého kocoura ● Mlha ● Modrá husa ● Komparsista\n\npřeložili Martin Řízek a Petr Turek, obálka a graf. úprava Michal Šiml,\nKra, Praha 1995 (1. vydání), přeložila Kateřina Vinšová, Aurora, Praha 2005 (2. vydání)\n\npřel. Svatopluk Horečka ; Jacques Bens: Svět stvořený slovy, doslov ; Il. Václav Sivko, \nOdeon, Praha 1967 (1. vydání);\npřeložil Svatopluk Horečka, doslov Jiří Pelán, přebal a graf. úprava Milan Jaroš,\nMladá fronta, Praha 1994 (3. vydání);\npro edici Světová literatura LN vydalo nakl. Euromedia Group, Praha 2005 (4. vydání);\nArgo, Praha 2011 (5. vydání)\n\npřel. Svatopluk Horečka, Stanislav Jirsa, Odeon, Praha 1985,\nPěna dní (2. vydání); Červená tráva (2. vydání)\n\npřeložil Tomáš Kybal, Garamond, Praha 2001,\npozn.: sbírka povídek ; Obsahuje: ● I. Podšité chvilky: Pád; Hasiči; Důchodce ● II. Pohádka pro průměrné lidi: Druhá verze (nedokončená); Náčrt pokračování ● III. Pornografické spisy: Drankula; O užitečnosti erotické literatury\n\npřeložil Tomáš Kybal, doslov napsal Václav Jamek, ilustroval Jiří Sopko, \nPráce, Praha 1994 (1. vydání); Garamond, Praha 2003 (2. vydání);\nArgo, Praha 2011 (3. vydání)\n\npřeložil Tomáš Kybal, Garamond, Praha 2002\n\npřeložil Patrik Ouředník; předmluva Martin Hybler, obálka a graf. úprava Pavel Růt,\nVolvox Globator, Praha 1992 (1. vydání), Praha 1996 (2. vydání)\n\npřeložil Stanislav Jirsa, Aurora, Praha 1999 (2. vydání);\nArgo, Praha 2009 (3. vydání)\n\npřeložil Tomáš Kybal, Praha, Litomyšl, Paseka 1996\n\npřeložil Tomáš Kybal, Garamond, Praha 1999 (1. vydání), pozn.: soubor povídek z autorova nejplodnějšího období mezi roky 1945 a 1952. Obsahuje:\n● Vlkodlak ● Zlaté srdce ● Jižní hradby ● Láska je slepá ● Martin mi telefonoval ● Marseille se začínala probouzet ● Psi, touha a smrt ● Smolaři ● Strastiplný příběh ● Myslitel ● Mejdan u Léobilla ● Voyeur ● Nebezpečí klasiků\n\npřeložil Vladimír Landa, Jota, Brno 1994 (1. vydání), 2007 (2. vydání)\n\nvýbor, samizdat 1978; 1981, uspořádal a přel. Patrik Ouředník.\n\npřel. Patrik Ouředník ; Riziko plechového ráje; \nNové knihy, roč. 38, č. 14, 1998, s. 12\n\npřeložila Barbara Chvojková,\nLiterární noviny, roč. 6, č. 26, 1995, s. 9;\nplná verze na webu:\nhttp://archiv.ucl.cas.cz/index.php\n\nAby našel inspiraci, nutí spisovatel svou ženu k nevěře. Jde o parodickou komedii milostných trojúhelníků, čtyřúhelníků a jiných víceúhelníků za doprovodu bebopové a swingové hudby.\n● To vše zdařile rozehrávají J. Lábus, J. Kretschmerová, P. Vacek, M. Janouš a M. Kořínek.\n● Režie a úprava M.Lasica\n● Výprava M. Melena\n● Hudební adaptace M. Kořínek\n● Dramaturgie J. Etlík.\n\nautor: Boris Vian,\nbarev. plakát 68 x 48 cm, potištěn po obou stranách, kresba: hlava s nápisy. Rub plakátu - inform. a snímky z představení. Studio Ypsilon Praha / Jan Schmid, Praha 1996\n\nVydavatelství: Divadlo v Dlouhé, Vydáno: 1997;\n12 písňových textů B. Viana přeložených pro potřeby divadelního představení \"Kabaret Vian-Cami\" /režie Jan Borna/. Některé z dotyčných písniček vyšly na CD (viz dále)\n\nobsahuje mimo jiné písně z Kabaretu Vian - Cami: Veselí řezníci (B.Vian/J.Walter/J.Dědeček), Žalozpěv o pokroku (B.Vian/A.Goraguer/J.Dědeček), Dezertér (B.Vian/B.Vian/H.Berg/J.Dědeček), Bij mě, Johnny (A.Goraguer/B.Vian/J.Dědeček); vydalo Divadlo v Dlouhé, Praha 2001, zpívají herci\n\nmuzikál podle románu Borise Viana, hudba Milan Svoboda, text Jan Vedral, Divadlo ABC, Praha 1994 \n\nmuzikál podle románu Borise Viana, Bonton, Praha 1994\n\npřeložil Patrik Ouředník,\nLabyrint revue, roč. 2002, č. 11-12, s. 235-239\npřeložila a doslov \"Svačinka generálů: Etymologické hledání postav\" napsala Kateřina Neveu,\nPlav. Roč. 4, č. 5, 2008, s. 25-29\n\nNové knihy Č. 15, 1994, s. 10\n\nobsahuje povídky Borise Viana: Malé zastavení (Le rappel), Mejdan u Léobilla (La surprise-party chez Lóbille), přel. Svatopluk Horečka\n\n\n\n"}
{"id": "17092", "url": "https://cs.wikipedia.org/wiki?curid=17092", "title": "Filipika", "text": "Filipika\n\nPojem filipika byl převzat z díla vynikajícího řeckého řečníka Démosthena, \"Filipiky\" (Řečník Démosthénés byl vůdcem protimakedonské strany a nenáviděl Filipa II., jeho řeči byly nazvány Filipikami). Spis byl zaměřen proti otci Alexandra Velikého Filipovi II. Makedonskému a jeho politice podmaňování si řeckých států. Pojem filipika pak zůstal zachován pro typ polemických a útočných projevů nebo symbolem ostré kritiky.\n\nS pojmem se setkáváme např. v díle Jana Blahoslava \"Filipiky proti misomusům,\" tj. ostré, plamenné řeči proti nepřátelům vzdělání.\n\nFilipika je osobní, ostrá polemika, která je zaměřená proti původci textu. Je silnější verzí polemiky.\n"}
{"id": "17094", "url": "https://cs.wikipedia.org/wiki?curid=17094", "title": "Gaussova eliminační metoda", "text": "Gaussova eliminační metoda\n\nGaussova eliminační metoda (Gaussova eliminace) je metodou řešení soustavy lineárních algebraických rovnic. Jedná se o metodu konečnou, tj. metodu vedoucí k (alespoň teoreticky) přesnému řešení v konečně mnoha krocích, postavenou na tzv. LU rozkladu matice soustavy. Lze dokázat, že Gaussova eliminace převede každou matici do odstupňovaného tvaru (tvar, kde počet nul na začátku formula_1-tého řádku je alespoň takový jako počet nul na začátku formula_2-tého řádku). \n\nGaussovu eliminaci lze také použít pro výpočet inverzní matice nebo pro výpočet determinantu matice (viz Gaussova eliminace v článku Determinant).\n\nObecné zadání problému je následující:\nmaticově\nkde formula_5 je matice soustavy, formula_6 pravá strana.\n\nSoustavu lineárních algebraických rovnic lze vyjádřit \"rozšířenou maticí soustavy\". Řádkovými (nikoliv sloupcovými) úpravami převádíme tuto matici do tvaru, kdy se pod hlavní diagonálou nachází pouze nuly. Upravená matice pak odpovídá soustavě rovnic, která je ekvivalentní s původní soustavou.\n\nPo těchto úpravách lze obvykle ihned zjistit, zda existují nějaká řešení soustavy. Pokud je hodnost upravené matice (tzn. bez pravé strany) různá od hodnosti upravené rozšířené matice, potom podle Frobeniovy věty soustava nemá žádné řešení. Je-li hodnost upravené matice stejná jako hodnost upravené rozšířené matice, a současně je tato hodnost rovna počtu neznámých soustavy, pak má soustava právě jedno řešení. Pokud je hodnost upravené matice stejná jako hodnost upravené rozšířené matice, avšak menší než počet neznámých soustavy, má soustava nekonečně mnoho řešení, přičemž formula_7 neznámých, kde formula_8 je počet neznámých a formula_9 je hodnost upravené matice, zvolíme libovolně a ostatní jsou touto volbou jednoznačně určeny.\n\nMáme soustavu rovnic:\n\nformula_10\n\na hledáme čísla \"x\", \"y\", \"z\", která jsou řešením dané soustavy.\n\nCílem je eliminovat jednotlivé neznámé z jednotlivých rovnic soustavy: z první rovnice eliminujeme \"x\" (pomocí úprav druhé a třetí rovnice), z druhé \"y\", z třetí \"z\".\n\nJsou povoleny následující operace, které nezmění hodnost soustavy:\n\nPostup pro výše uvedený příklad:\n\"První krok\" – eliminace \"x\" z druhého a třetího řádku.\n\nformula_11\n\"Druhý krok\" – eliminace \"y\" ze třetího řádku\n\nformula_12\n\"Třetí krok\" – zpětné dosazení\nformula_13\n\nMaticové řešení je často přehlednější a tento tvar je též vhodný k algoritmizaci.\n\nDo matice zapisujeme koeficienty následujícím způsobem - levá strana (matice formula_14) koeficienty od neznámých, pravý sloupec obsahuje vektor pravých stran - výsledná matice formula_15 se nazývá \"rozšířená matice soustavy lineárních rovnic\".\n\n\"Zadání:\"\n\nformula_16\n\n\"Po prvním kroku:\" \nformula_17\n\"Po druhém kroku:\" \nformula_18\n\n\"Po třetím kroku:\" \nZískáváme diagonální matici pro koeficienty s hodnotami pro neznámé v posledním sloupci:\n\nformula_19\n\nGaussovou eliminací lze také použít pro výpočet inverzní matice A k dané čtvercové matici A o velikosti (\"n\" × \"n\") podle následujícího postupu.\n\nSestavíme matici B o rozměru (\"n\" × 2\"n\") složenou z původní matice A a jednotkové matice I. (Odborně řečeno, řešíme současně \"n\" pravých stran tvořených bázovými vektory.)\n\nPovolenými řádkovými úpravami (záměna řádků, vynasobení řádku skalárem, přičtení jednoho řádku k jinému) převedeme matici B do tvaru, kdy jednotková matice I bude vlevo. V takovém případě bude inverzní matice A v pravé polovině upravené matice.\n\n\n\n"}
{"id": "17095", "url": "https://cs.wikipedia.org/wiki?curid=17095", "title": "Bitva v Teutoburském lese", "text": "Bitva v Teutoburském lese\n\nBitva v Teutoburském lese, resp. bitva v Teutoburském pralese (také jako Varova bitva nebo Hermannova bitva), (9 n. l.) byla střetnutí mezi římskými vojsky vedenými Publiem Quinctiliem Varem a germánskými kmeny vedenými náčelníkem Cherusků Arminiem. Bitva představuje jednu z největších a nejdrtivějších římských porážek v historii. Zanikly během ní tři římské legie (Legio XVII, Legio XVIII a Legio XIX) a padl správce provincie Germánie. Důsledkem bitvy bylo postupné stanovení Rýna jakožto hranice mezi římskou říší a Germánií.\n\nV roce 7 se stal správcem nedávno vytvořené provincie Germánie Publius Quinctilius Varus, člen staré patricijské rodiny. Jelikož se jednalo o dosud velice neklidné území a místní kmeny měly nezkrotnou povahu, měl správce provincie k dispozici značné vojenské síly.\n\nPublius Quinctilius Varus byl velmi špatným správcem provincie. Svůj vysoký post si získal díky svému původu a přiženění se do rodiny prvního římského císaře Octaviana Augusta, nikoliv na základě osobních kvalit a schopností. Nedokázal pochopit principy fungování své provincie ani její obyvatelstvo, které považoval za neschopné a věčně rozhádané barbary, kteří by se nikdy nezmohli na společnou akci. Ani jeho válečnické umění nebylo na výši a svými politickými kroky dráždil Germány do té míry, že po dvou letech byli připraveni zapomenout na své rozmíšky a společně povstat. Čekalo se jen na vhodného člověka, který bude mít dost autority a schopností, aby se postavil do jejich čela. Tím mužem se stal náčelník kmene Cherusků Arminius. Arminius strávil dětství v Římě jako rukojmí a během svého pobytu se vzdělal jak v oblasti římské kultury, tak zejména v oblasti římské politiky a vojenství.\n\nArminius si pečlivě budoval pozici Varova přítele a důvěrníka a současně připravoval povstání, které by zničilo římskou nadvládu. Byl si vědom obrovských kvalit římského vojska, kterých Germáni zdaleka nedosahovali, nicméně byl rozhodnut udeřit náhle a za takových okolností, aby Římané nemohli svých předností využít. V roce 9 inicioval Arminius několik drobných, leč životaschopných povstání v odlehlejší části provincie a zároveň nechal prosáknout zprávy o neklidu mezi germánskými kmeny, které údajně pomalu zapomínaly, jak silná je ruka Říma. Varus se poté rozhodl (částečně na Arminiovu radu) projít se třemi legiemi napříč provincií, jednak aby potlačil revoltu, jednak aby tak demonstroval římskou sílu. Trasa pochodu vedla Teutoburským lesem, kde již na Varovo vojsko čekaly spojené síly několika germánských kmenů. Jejich jádro tvořili bojovníci 4 kmenů: Cheruskové, Marsové, Chattové a Brukterové.\n\nVarus na přípravě výpravy zanedbal mnohé, vlastně se domníval, že se cestou bojovat vůbec nebude. K větší opatrnosti ho nepřimělo ani varování od Arminiova strýce, který mu zhruba popsal rozsah a plány spiknutí a Arminiovy zrady. Varus ale celé tvrzení pustil z hlavy jako pomluvu, která má původ v nenávisti mezi oběma muži a vyrazil na cestu podle plánu. Arminius cestoval s ním. Vše bylo v pořádku až do chvíle, kdy římská armáda pronikla hluboko do Teutoburského lesa a zhoršilo se počasí. V tu chvíli Arminius zmizel i s celou družinou a krátce poté se objevily první střety mezi římskými průzkumnými jednotkami a Germány. Římané byli obklíčeni. Bitva trvala několik dnů, ale byla rozhodnuta předem. Obklíčeni značnou přesilou, bojujíce v hustém pralese, kde nemohli použít svůj vysoce efektivní způsob boje ve formaci, za silných dešťů, které promáčely štíty natolik, že se pro svou váhu nedaly použít, neměli legionáři ani jejich spojenci sebemenší šanci přežít. Několikrát se zastavili na volném prostranství a čekali v naději, že Germáni zahodí opatrnost a disciplínu a napadnou je na volném prostoru, kde by se dala využít římská taktika a disciplína, ale Arminius své voje udržel na uzdě a čekal s nimi, až Římanům nezbude, než opět vstoupit do lesa. Nakonec byla celá římská armáda – tři legie (XVII., XVIII. a XIX.) a šest kohort pěchoty a tři oddíly spojenecké jízdy – zničena. Bitvu přeživší zajatci, včetně žen a dětí (legie doprovázely rodiny vojáků), byli obětováni germánským bohům, prodáni do otroctví nebo zmasakrováni. Varus a jeho nejvyšší důstojníci zřejmě ke konci bojů spáchali sebevraždu.\n\nByla to jedna z nejhorších porážek, jaké římská říše zažila. Její dopad byl zdrcující – trvalá ztráta většiny Germánie a zničení velké části římských vojsk. Podle legendy císař Octavianus Augustus obcházel ještě týdny po bitvě palácem, bil hlavou do zdi, rval si vlasy a křičel do prázdna: \"„Vare, Vare, vrať mi mé orly!“\" (orel byl znak legie). Podle jiných ztvárnění zněl císařův nářek \"„Vare, Vare, vrať mi mé legie!“ – Vare, Vare, rede mihi legiones meas!\" Smysl v každém případě zůstává u obou podob výroku stejný (popsáno v knize \"Životopisy dvanácti císařů\" od římského spisovatele a historika Suetonia).\n\nTři legie ztracené v Teutoburském lese (Legio XVII, Legio XVIII a Legio XIX) již nebyly nikdy obnoveny.\nPřestože šok z porážky a zmasakrování tří legií byl ohromný, Římané nevzdali své plány na podmanění germánských kmenů. Roku 14 poslali do severní Germánie (přibližně dnešní severní Německo) velkou armádu čítající cca 50 000 mužů, podporovanou obrovskou silou námořních jednotek, pod velením Germanica. Avšak ani takto silné armádě se nepodařilo sjednocené Germány porazit. Tacitus píše, že římské zvláštní průzkumné jednotky pod Germanicovým velením byly první, kdo objevily dějiště bitvy. Tacitus dále píše: \"Nalezli kupy vybělených kostí a odťaté lebky nabodnuté na stromech.\" \"Tyto pohřbili,\" „\"jako by to byli jejich příbuzní, jejich vlastní krev\"“.\n\nRoku 16 n. l. se císař Tiberius, vzhledem k nadměrným výlohám, rozhodl ukončit výpady proti germánským kmenům.\n\nAvšak bitva byla důležitým milníkem v římských pokusech dobýt Germánii, tyto pokusy započal Drusus již v roce 14 př. n. l. Snahy dobýt Germánii měly dalekosáhlé historické následky, byla tím např. vytvořena hranice mezi románskými a germánskými jazyky.\n\nPoslední tečku za bitvou v Teutoburském lese udělal Tacitus v Annales (XII. 27). Asi v roce 50, překročila skupina Chattů Rýn v oblasti spravované Ubii a začali zde loupit. Upozorněný římský velitel Quintus Pomponius Secundus svolal jednotky složené z Vangionů a Nemetů podporovaných římskou kavalérií. V noci napadli nechráněný tábor spících Chattů, které pobili. Ke svému nemalému překvapení a radosti zde nalezli a osvobodili několik mužů z Varových legií, kteří byli již 40 let drženi v otroctví.\n\nJiž v 19. století se mnozí nadšenci snažili najít místo slavné bitvy. Pravděpodobné místo střetu se podařilo lokalizovat až v roce 1987 amatérskému archeologovi majoru \"Tonymu Clunnovi\", který detektorem kovů hledal staré římské mince na dnešním kopci Kalkriese, součásti města Bramsche v Dolním Sasku, asi 12 kilometrů severně od Osnabrücku. Brzy po nálezu zde začal archeologický výzkum kunsthistorického muzea v Osnabrücku.\n\nVykopávky odhalily pozůstatky bitvy v zhruba 25 kilometrů dlouhém a 2 kilometry širokém pásmu. Charakter některých nalezených lidských ostatků ukazuje i na správnost Tacitova tvrzení o jejich pozdějším pohřbu. Na místě byly nalezeny mince s vyražených puncem VAR, ražené Varem a i proto je Kalkriese většinově vnímán jako skutečné místo části bitvy, pravděpodobně její rozhodující fáze.\n\n"}
{"id": "17098", "url": "https://cs.wikipedia.org/wiki?curid=17098", "title": "Nikos Kazantzakis", "text": "Nikos Kazantzakis\n\nNikos Kazantzakis (řecky: Νίκος Καζαντζάκης; , Heráklion – 26. října 1957, Freiburg im Breisgau) byl řecký spisovatel, básník, dramatik a myslitel. Jeho blízkým přítelem byl řecký básník Angelos Sikelianos.\n\nNarodil se v Heraklionu na Krétě, která tehdy patřila Turecku. Roku 1902 se přestěhoval do Athén, kde studoval práva, od roku 1907 studoval filosofii v Paříži. V letech 1922–1923 žil v Berlíně, v průběhu dalších let byl několikrát delší dobu v SSSR. Roku 1929 se přestěhoval do Československa. Od 10. května 1929 do 9. dubna 1930 žil v osadě Myslivny u Božího Daru v domě Filipa Krause, kde měl pronajaté dvě místnosti. Podruhé přijel na stejné místo koncem června 1931 a zůstal až do 31. května 1932. Nalezl zde klid na práci a samotu. Navštěvoval i nedaleký Boží Dar nebo Wiesenthal. Dnes dům, ve kterém Nikos Kazantzakis přebýval, nestojí, ale na Tržním náměstí v Božím Daru je památník Nikose Kazantzakise. Některé předměty spojené s jeho pobytem uchovává Muzeum Boží Dar. Od roku 1948 žil trvale v Antibes ve Francii.\n\nPo jeho smrti bylo jeho tělo převezeno do Atén a pak do Heraklionu, kde byl pohřben. Jeho hrob se nachází na opevnění Heraklionu na nejjižnější baště – baště Martinego. Na náhrobku je epitaf: \"V nic nedoufám. Ničeho se nebojím. Jsem svobodný.\"\n\nJeho tvorba je prodchnuta mystickou zkušeností, kde se sbližují rozporné nároky těla a ducha, vědy a náboženství, církve a komunistických myšlenek. Jeho tvorba byla ovlivněna například myšlenkami Bergsona, Nietzscheho nebo buddhismem.\n\nVýznamná byla jeho překladatelská činnost, přeložil díla Homéra, Danta, F. Nietzscheho, J. W. Goetha, W. Shakespeara.\n\n\nRomán „\"Poslední pokušení\"\" (Ο τελευταίος πειρασμός, švédské vydání 1952, v Řecku 1955) zařadila ortodoxní církev v roce 1954 na Index zakázaných knih. Román vyšel v českém překladu r. 1987 a r. 2011 (ISBN 978-80-7388-598-4).\n\n\n\n\nJeho jméno nese hlavní krétské letiště v Heraklionu.\n\n\n"}
{"id": "17100", "url": "https://cs.wikipedia.org/wiki?curid=17100", "title": "Coruscant", "text": "Coruscant\n\nCoruscant je jméno fiktivní planety ve světě Star Wars. Její povrch je pokrytý souvislou městskou zástavbou. Jedná se o nejdůležitější svět galaxie, hlavní centrum \"Staré republiky\", \"Galaktického impéria\", \"Nové republiky\" (v různých časech). Proto na něm nalezneme budovu Senátu republiky, Palác impéria či Chrám Jediů. Přes Coruscant vedou důležité obchodní cesty, které jej činí nejbohatším a nejvlivnějším světem, což nepřímo potvrzují také jeho hyperprostorové souřadnice (0,0,0).\n\nPřestože v druhé trilogii Star Wars byl Coruscant poměrně často vyobrazován, v původní sérii byl viděn jen krátce, pouze na konci Epizody VI: Návrat Jediho.\n\nCoruscant patří mezi planety nejblíže ke galatickému jádru. Téměř celý povrch je pokryt obří ekumenopolí, jež je také nazývána Galaktické město. V něm žilo po celou historii řádově několik set miliard až několik bilionů obyvatel, záleželo na období a také stylu sčítání. Odhaduje se, že skutečný počet obyvatel je s námezdními dělníky a s ilegálními přistěhovalci až trojnásobný oproti počtu trvale nahlášených obyvatel, kterých je okolo bilionu.\n\nKdysi dávno byl Coruscant planetou, kde většinu povrchu tvořily moře, avšak to je již dávná minulost. Jediným přerušením městské zástavby jsou Západní moře (\"Western Sea\") s ostrovy vytvořenými pro zpříjemnění dovolené, a původní pohoří Manarai Mountains. Protože není možné přirozené zásobování obyvatel vodou, je povrch planety protkán soustavou potrubí, která přivádí do částí měst vodu z ledovců na pólech. Na povrchu planety byly vybudovány obří budovy, které zajišťují umělý chod ekosystému. Téměř vše, včetně např. oblečení a strojů, je recyklováno. Dalším problémem je velké množství oxidu uhličitého produkovaného obyvatelstvem. Pro jeho zpracování byly v atmosféře umístěny speciální „lapače“.\n\nNa Coruscantu jsou miliony různých čtvrtí. Dopravu mezi nimi zajišťují tzv. aerobusy. Ve čtvrti lidově přezdívané \"fabriky\" (v angl. \"The Works\") byla původně řada továren a fabrik, které však byly přesunuty do levnějších oblastí. Tehdy se z ní stala změť neudržovaných budov. Tato čtvrť je hlavním sídlem lapků, vrahů, kapsářů, zlodějů a dalších nezdárníků. Právě v této čtvrti došlo k setkání dvou Sithů Darth Sidiouse a Darth Maula.\n\nCoruscant je mnohými obyvateli galaxie považován za domovskou planetu lidí. Z dávných dob se dochoval starý název planety Notron, který znamenal v starém jazyce \"Kolébka civilizace\". Někdy v době 100 000 let před bitvou o Yavin (BBY) byla na planetě i přes technickou zaostalost vybudována ekumenopole, kdy se nové stavby stavěly na střechy stávajících. V letech 30 000 – 25 000 BBY byla planeta okupována říší Rakatů, která místní lidské obyvatelstvo zotročila. Ale zasloužila se o rozšíření lidské rasy do dalších částí vesmíru, protože povolila experimenty s podsvětelným meziplanetárním cestováním trvajícím celé generace, kdy byli cestující zmraženi. Nadvláda Rakatů trvala jen do té doby, než byla jejich rasa zdecimována morem.\n\nPo odchodu Rakatů se lidé pustili do experimentů s hyperpohonem a přes 200 let používali jako předchůdce speciální energetické urychlovací kanóny, aby mohli cestovat na sousední Centrální světy rychlostí blížící se světlu. V roce 25 053 BBY byla ratifikována první \"galaktická ústava\" a zároveň Durosové s lidmi z Correlie vyvinuli z trosek, které zůstaly po Rakatech, první funkční vesmírné lodě s hyperpohonem. V roce 25 000 padlo rozhodnutí, že se hlavním městem nového galaktického superstátu, později nazvaného Republika, stane Coruscant, na němž byly zřízeny všechny příslušné instituce zajišťující správu, administrativu, obranu a hospodářské zázemí. Ten zůstal hlavním městem prakticky po celou dobu existence Republiky.\n\nV průběhu historie Republiky se Coruscantu snažilo konkurovat mnoho jiných planet. O omezení politického a ekonomického vlivu Coruscantu se jako první pokusili Huttové, kteří okolo roku 15 000 BBY ovládli planetu Nal Hutta i s jejím měsícem Nar Shaddaa. Jejich snaha o vytvoření hlavního města středního pásu selhala, když upadal obchodní ruch mezi Republikou a Huttským prostorem, a z Nar Shaddaa se postupně stal měsíc pašeráků.\n\nV roce 5000 BBY se objevil další silný hráč z hvězdné soustavy, jež se nacházela v hustém prostoru galaktického jádra. Planeta se jmenovala Empress Teta a i na ní bylo vybudováno obří město. Od té doby panuje mezi obyvateli obou planet jistá rivalita.\n\nVe Vnějším pásu se okolo roku 4300 BBY objevila další ekumenopole na planetě jménem Taris, přes kterou vedlo mnoho obchodních cest. Její prosperita ovšem netrvala dlouho, protože obyvatelstvo zničilo veškeré přírodní zdroje, a byly nalezeny levnější varianty hyperprostorových cest. Nakonec byl povrch zcela zničen Darth Malakem při Jedijské občanské válce.\n\nPřibližně v roce 4000 BBY byl na planetě zřízen Chrám Jedi, který měl nahradit jejich zničenou akademii na Ossu. V roce 19 BBY byla Republika rozpuštěna a nahrazena Galaktickým Impériem pod vládou Darth Sidiouse.\n\nPo událostech z filmové trilogie byla tato planeta v roce 27 po bitvě o Yavin dobyta cizí rasou, upravena a přejmenována na Yuuzhan'tar. Yuuzhan Vongové odstranili z povrchu tisíce let stará města a snažili se obnovit přirozený ekosystém. Den trval před jejich invazí 24 hodin a místní rok definující galaktický standard trval 368 dní. Z rozhodnutí udělat z Coruscantu dvojče jejich domovského světa byl přisunut blíže ke slunci. Nově se rok zkrátil na 212 dnů a podnebí se dost oteplilo. Navíc zničený měsíc vytvořil okolo planety nádherné prstence. Po odchodů Yuzhan Vongů byl svět vrácen do rukou Nové Republiky s podmínkou, že bude ekumenopole obnovena, aniž by zničila výsledek Yuzhan Vongské terraformace, neboť některé změny byly nevratné.\n\n\n"}
{"id": "17101", "url": "https://cs.wikipedia.org/wiki?curid=17101", "title": "Českomoravská (stanice metra)", "text": "Českomoravská (stanice metra)\n\nČeskomoravská (zkratka CE) je stanice pražského metra, nacházející se na lince B, ve východní části Libně, těsně u hranic s Vysočany. V provozu je od 22. listopadu 1990, před otevřením byl její pracovní název \"Zápotockého\", někdy též uváděn jako \"Antonína Zápotockého\". Roku 2002 byla zasažena povodní. Blízko stanice se nachází O arena a nákupní centrum Galerie Harfa.\n\nStanice je ražená, pilířová s trojlodní konstrukcí se zkrácenou střední lodí, celková její délka činí 184 m. Z toho nástupiště tvoří zhruba 100 m, široké je 18,6 m. Je založena 25,8 m pod povrchem Drahobejlovy ulice v Libni.\nČeskomoravská má jeden výstup s jedním povrchovým vestibulem. Ten je železobetonový a prosklený, dvoupodlažní konstrukce. S nástupištěm jej spojuje tříramenný hlubinný eskalátor. Součástí povrchového vestibulu je také terminál autobusové dopravy, konkrétně dvou městských linek obsluhujících severovýchod Prahy a jedné příměstské linky do Brandýsa nad Labem-Staré Boleslavi. Do prodloužení linky B na Černý Most (1998) a zejména linky C do Letňan (2008) zde bylo ukončeno mnohem více linek.\n\nObkladem stanice jsou bílé glazované dlaždičky, na stěnách za nástupišti je pak pod nápisem stanice umístěn podklad ve višňově červené barvě. Dlaždičky jsou zde rozděleny do velkých polí oddělených spárami také s višňově červenou barvou.\n\nNa rozdíl od ostatních stanic metra pražského typu u Českomoravské je provedeno jinak obložení pilířů. Svým tvarem více připomínají tvar skutečného ostění, které je zhruba v polovině boku pilíře lomené, u drtivé většiny stanic na lince B jsou pilíře z boku zaoblené.\n\nZa stanicí se nachází směrem na Černý Most odstavná kolej (umístěna mezi těmi běžně používanými), která slouží pro občasné obracení a odstavování vlaků (mezi lety 1990 a 1998 sloužily pro obracení všech vlaků, mezi lety 1998 a 2008 k obracení zde ukončených souprav). V případě uzavření úseku metra IV. B, který za stanicí pokračuje východním směrem, tedy může Českomoravská sloužit jako konečná stanice.\n\n"}
{"id": "17102", "url": "https://cs.wikipedia.org/wiki?curid=17102", "title": "Uganda", "text": "Uganda\n\nUganda je prezidentská republika, nacházející se ve východní Africe, která hraničí s Keňou na východě, s Jižním Súdánem na severu, s Demokratickou republikou Kongo na západě, se Rwandou na jihozápadě a s Tanzanií na jihu. Součástí Ugandy je i nezanedbatelná část Viktoriina jezera, kterým také procházejí hranice s Keňou a Tanzanií. Uganda má rozlohu 241 548 km² a žije zde 40 milionů lidí (2017); patří mezi nejhustěji zalidněné země Afriky a počet obyvatel nadále rychle roste. Název země je odvozen z názvu tradičního království Buganda, jehož součástí je jižní část země včetně hlavního města Kampaly.\n\nO dějinách Ugandy před příchodem Arabů a Evropanů v polovině 19. století se toho ví málo, ale jisté je, že se zde lidé usadili nejpozději v prvním tisíciletí př.n.l.\n\nKdyž sem v 19. století dorazili Arabové a Evropané, narazili na několik nezávislých království, kterými byly především Buganda, Buňoro-Kitara, Nkore a Toro. Největší z těchto království byla Buganda, existující dnes jako součást Ugandy. Dále zde existovala ještě busogská knížectví a několik dalších menších států. S Evropany a Araby sem přišel Islám a křesťanství.\n\nUganda se roku 1888 dostala do správy Britské Východoafrické společnosti a od roku 1894 byla britským protektorátem. 30. června 1896 byl protektorát rozšířen na Buňoro-Kitaru, Busogu, Nkore, Toro a další oblasti, a vzniká \"protektorát Uganda\". Roku 1901 se pak v jeho rámci Nkore a několik menších států sjednotilo do království Ankole. 1. dubna 1902 byly východní oblasti tehdejšího Ugandského protektorátu začleněny do pozdější Keni. Hranice protektorátu doznaly během následujících let ještě několika změn. V červenci 1906 pak došlo v rámci Ugandy ke sjednocení busogských knížectví a vzniku útvaru dnes známého jako království Busoga.\n\nRoku 1962 pak získala Uganda nezávislost. Současně vstoupila v platnost nová ústava, která v Ugandě zavedla státní zřízení, jež bylo mixem federace a unitárního státu. Na jejím základě mělo království Buganda (současně jedna ze 4 tehdejších formálních oblastí - vedle Severní, Západní a Východní oblasti) rozsáhlou, a další 4 celky (království Ankole, království Buňoro-Kitara, království Toro a území Busoga) omezenou autonomii. Dále zde bylo 10 distriktů (Acholi, Bukedi, Bugisu, Karamoja, Kigezi, Lango, Madi, Sebei, Teso, Západní Nil) a teritorium Mbale, které autonomii neměly. Roku 1966 první ugandský předseda vlády Apollo Milton Obote provedl státní převrat, zrušil ústavu a prohlásil se prezidentem. Byl to první z řady převratů, které v zemi probíhaly až do poloviny 80. let. 24. května 1966 pak tato krize vyvrcholila krvavým útokem ugandské armády pod vedením generála Idiho Amina na palác bugandského krále, kterému se však podařilo uniknout do exilu ve Velké Británii, kde za podezřelých okolností po třech letech zemřel. K tomuto útoku dal pokyn sám Obote, který se snažil zbavit svých politických soupeřů, jímž byl i bugandský král. 8. září 1967 pak vstoupila v platnost nová ústava, která rušila království a Ugandu přeměnila v centralisticky řízený stát. Bývalá království byla (s výjimkou Bugandy, jejíž území i nadále tvořilo provincii Bugandu se čtyřmi distrikty) přeměněna v pouhé distrikty centralizované Ugandy.\n\n25. ledna 1971 převzal Idi Amin moc a vládl následující desetiletí s pomocí armády.\n\nZa vlády Idiho Amina bylo zavražděno 300 000 Uganďanů, došlo k vyhnání podnikavé indické menšiny a rozvratu ekonomiky. Jeho vláda skončila 13. dubna 1979 po invazi tanzanských vojsk podporovaných ugandským exilem. Situace se mírně zlepšila po návratu Apolla Miltona Oboteho, který byl roku 1985 opětovně svržen.\n\nSoučasný prezident, Yoweri Museveni, je u moci od roku 1986 a patří k nové generaci afrických vůdců. Je však kritizován za návrh ústavní změny, která by mu umožnila ucházet se potřetí o prezidentský post.\nZa jeho vlády došlo roku 1993 k přijetí nové ústavy, která umožnila znovunastolení tradičních vůdců a obnovu království. Během roku 1993 pak došlo k obnově království Ankole, Buganda, Buňoro-Kitara, Busoga a Toro. Obnovená království však nyní mají už jen spíše obřadní funkci bez skutečné autonomie. 17. března 2008 pak ugandská vláda uznala existenci dalšího království - Rwenzururu, vyhlášeného na území, které do 60. let 20. století tvořilo západní části Tora. V zemi řada organizací požaduje přeměnu Ugandy ve federaci, kde by měla tato království i ostatní regiony (v podstatě historické distrikty z 60. let 20. století) postavení spolkových států se stejným stupněm rozsáhlé autonomie (což v letech 1962–1967 nefungovalo).\n\nV zemi probíhal od roku 1986 občanský konflikt vedený Boží armádou odporu. Během konfliktu bylo ze svých domovů uneseno mnoho dětí, které byly násilím nuceny bojovat na straně Armády Božího Odporu, vedené Josephem Konym. Od roku 2007 probíhají mírová jednání. Celý konflikt si vyžádal mnoho lidských životů.\n\nPřestože je Uganda vnitrozemský stát, má přístup k několika velkým vodním plochám, jako je Viktoriino jezero, Albertovo jezero, jezero Kyoga a Edwardovo jezero. Uganda se rozkládá na plošině s průměrnou nadmořskou výškou okolo 900 m. Převažuje zde tropické podnebí, které se však v různých částech země poněkud liší. Součástí Ugandy jsou i některé pobřežní ostrovy ve Viktoriině jezeře. Nejdůležitější města se nacházejí na jihu u Viktoriina jezera. Zde se nachází Kampala i blízké město Entebbe.\n\nUganda má tropické podnebí, které je zmírňováno vysokou nadmořskou výškou většiny území (1000 – 1500 m n. m.). Uganda proto byla označována jako \"perla Afriky.\" Srážky postupně od jihu k severu ubývají, jižní část kolem Viktoriina jezera má klima tropického deštného pralesa s celoročními srážkami, zatímco při postupu k severu se postupně objevuje období sucha.\n\nOd roku 1995 má země novou ústavu. V ní je zakotvena existence jednokomorového Národního parlamentu \"(National Parliament)\" s 303 poslanci s pětiletým funkčním obdobím, z nichž 81 nominují různé zájmové skupiny včetně žen a ugandské armády. Zbytek (214 poslanců) je voleno přímo. Podle této ústavy byl také omezen vliv prezidenta a posílen vliv parlamentu. Prezident je současně hlavou státu i vlády. Jmenuje předsedu vlády, který mu pomáhá při plnění jeho úkolů.\n\nVe snaze omezit sektářské násilí politických stran zavedl současný prezident Yoweri Museveni po svém nástupu do funkce v roce 1986 zákaz jejich politických aktivit. Politické strany sice i nadále existovaly, ale nesměly kandidovat ve volbách, v nichž se volily pouze osobnosti (i když mohly být členy některé politické strany). V referendu konaném 28. července 2005 se však hlasující vyslovili pro zrušení tohoto 19letého zákazu.\n\nŘada organizací požaduje přeměnu Ugandy ve federaci.\n\n9. 10. 1962 - 9. 10. 1963 – Sir Walter Fleming Coutts – generální guvernér reprezentující britskou monarchii jako hlava státu<br>\n9. 10. 1963 - 2. 3. 1966 – Sir Edward Mutebi Mutesa II. – prezident; KY<br>\n15. 4. 1966 - 25. 1. 1971 – Apolo Milton Obote – prezident; UPC <br>\n25. 1. 1971 - 21. 2. 1971 – Idi Amin Dada Oumee – vojenská hlava státu; voj.<br>\n21. 2. 1971 - 13. 4. 1979 – Idi Amin Dada Oumee – prezident; voj.<br>\n13. 4. 1979 - 20. 6. 1979 – Yusufu Kironde Lule – prezident; UNLF <br>\n20. 6. 1979 - 11. 5. 1980 – Godfrey Lukongwa Binaisa – prezident; UNLF <br>\n12. 5. 1980 - 22. 5. 1980 – Paulo Muwanga – předseda vojenské komise; UNLF<br>\n22. 5. 1980 - 15. 12. 1980 – Saulo Musoke, Polycarp Nyamuchoncho, Yoweri Hunter Wacha-Olwol – prezidentská komise<br>\n17. 12. 1980 - 27. 7. 1985 – Apolo Milton Obote – prezident; UPC<br>\n27. 7. 1985 - 29. 7. 1985 – Basilio Olara Okello – předseda Vojenské rady; voj.<br>\n29. 7. 1985 - 26. 1. 1986 – Tito Lutwa Okello – předseda Vojenské rady; voj.<br>\n26. 1. 1986 - 29. 1. 1986 – Yoweri Kaguta Museveni – velitel Národní armády odporu; voj./NMR<br>\nod 29. 1. 1986 – Yoweri Kaguta Museveni – prezident; NMR\n\nUganda se člení na 127 distriktů, formálně seskupených do 4 oblasti: Centrální, Severní, Východní a Západní. Hlavní město má zvláštní statut. Distrikty jsou většinou pojmenované podle svého správního centra.\n\n\nHDP v 90. letech minulého století mírně rostl (až k 400 USD na hlavu), přesto je však země velice chudá. Ekonomice pomáhá stabilní politická situace a Uganďané žijící v zahraničí, kteří příbuzným posílají peníze (remitence) a investují do ekonomiky. Růst však zpomaluje epidemie AIDS, protože v Ugandě je asi 2 miliony lidí nakaženo, navíc právě v této zemi byl objeven. Země vyváží kávu a dováží potraviny. Místní měnou je ugandský šilink.\n\nUganda je vlastí mnoha různých etnických skupin, z nichž žádná nemá většinu. Nejpočetnější jsou kmeny Ganda a Karamodžong. Hovoří se zde přibližně 40 různými jazyky. Po osamostatnění Ugandy se stala angličtina úředním jazykem. Jazykem s nejvyšším počtem mluvčích je luganda, jímž se hovoří v Bugandě. V dalších oblastech Ugandy se hovoří místními kmenovými jazyky (na severu Ugandy je to např. jazyk Lacholi, patřící ke kmenu Acholi).\n\nNa africké poměry je tu gramotnost poměrně vysoká - 69,9 %. V Ugandě je povinné školné, které chudým Uganďanům zamezuje v přístupu ke vzdělání. Střední věk obyvatelstva je 14 let až 11 let, Uganda je země s nejmladší populací na světě. Celkem 49,4 % populace je mladší čtrnácti let a v této kategorii je Uganda první na světě.\n\nMezi nejčastější onemocnění vyskytující se v Ugandě patří malárie, HIV/AIDS, TBC, hepatitida.\n\nKřesťanství a Islám se v Ugandě začaly šířit v 60. letech 19. století, kdy sem poprvé dorazili misionáři obou vyznání, snažící se vnutit své náboženství bugandskému králi.\n\nV současnosti vypadá náboženské složení obyvatelstva následovně: 33% katolíci, a 33% protestanti, 16% muslimové a 18% různé domorodé víry. V Ugandě, i přes různé vyznání jejích obyvatel, nedochází ke konfliktům s náboženským kontextem.\n\n"}
{"id": "17103", "url": "https://cs.wikipedia.org/wiki?curid=17103", "title": "Rwanda", "text": "Rwanda\n\nRwanda, oficiálně Rwandská republika ( , , ), je malý vnitrozemský stát ve Střední Africe. Sousedí s Ugandou (na severu), Tanzanií (na východě), Burundi (na jihu) a s Demokratickou republikou Kongo (na západě). Rozloha je 26 338 km. Počet obyvatel je k červenci 2009 10 473 282 a 12,786 milionu v prosinci 2019. Drtivá většina obyvatel se hlásí ke křesťanství, buď ke katolické církvi nebo k protestantské. Jako úřední jazyk se používá angličtina. Rwandština a francouzština jsou další používané jazyky, v menší míře svahilština. Ve Rwandě žijí dvě etnické skupiny, a to početnější Hutuové a méně početní Tutsiové. V minulosti byly mezi těmito dvěma etniky nesváry a spory, vedoucí až ke genocidě v roce 1994. Od roku 2009 je Rwanda členem Commonwealthu.\n\nHistorie nejstaršího osídlení Rwandy není příliš dobře prozkoumána, na základě skutečnosti, že oblast národního parku Nyungwe\nbyla teplá a úrodná i během poslední doby ledové se předpokládá příchod lidí již v neolitu. Předpokládá se, že tito původní obyvatelé byli Pygmejové skupiny Twa, kteří na tomto území žijí dodnes. Tito lovci a sběrači byli později vytlačeni početnějšími bantuskými kmeny. Bantuové se na území Rwandy usadili pravděpodobně v 6.-8. století a zde se postupně stali zemědělci a splynuli do jednoho etnika - Hutuů. Ve 13. století začaly z jihu na území Rwandy postupně pronikat pastevecké kmeny z bantuské jazykové skupiny - Tutsiové.\n\nTutsiové si Hutuy postupně podrobili a v 15. století byl jejich vůdce Ruganzu Bwimba schopen založit tzv. království Banyarwanda, které zaniklo až koncem 19. století.\n\nNa konci 19. století začínají Němci hledat oblasti, jež by mohli ovládnout a získat tak nové kolonie. A tak se tato oblast stává jejich kořistí, v roce 1890 je Ruanda–Urundi (jak se oblasti dříve říkalo) německou kolonií. Vládnoucí vrstvě Tutsiů bylo poskytnuto mnoho výhod (bylo jim poskytnuto evropské vzdělání atd.). Jsou také prosazováni do vedení kolonie, a tak se rozdíl mezi Tutsii a Huty stále více prohlubuje. Proto se zvyšuje odpor Hutuů proti německé a tutsijské nadvládě. V roce 1916 přebírá koloniální vedení nad Ruandou–Urundi Belgie. Stejně jako Němci, tak také Belgičané zvýhodňují menšinové Tutsie. Hutuové nemohou vykonávat vysoké pozice ve státě a jsou v podstatě belgickou vládou diskriminováni. Snaha Belgie odlišit tyto dvě skupiny od sebe byla naplněna, když každý občan dostal identifikační kartu, která udávala jeho tutsijskou či hutuskou příslušnost.\nV roce 1948 po vzniku OSN zůstává Ruanda–Urundi pod správou Belgie, ovšem pod dohledem OSN. V 50. letech 20. století vznikají první politické strany v Ruandě a Urundi. Strany vznikají na základě příslušnosti k jedné či druhé skupině obyvatel. Většina stran požadovala nezávislost a odchod Belgičanů z oblasti. Té se Rwandě i Burundi dostalo již v roce 1962, kdy končí belgický mandát a Belgie prohlašuje oba státy za nezávislé. V Burundi přetrval starý model státu, zůstalo monarchií a do čela se postavili opět Tutsiové. Rozdílná situace byla ve Rwandě, kde byla již v roce 1961 svržena monarchie a vyhlášena republika. Zdejší Tutsiové byli vytlačeni z vedení státu a jejich místo zaujali Hutuové.\n\nOd roku 1946 byla Rwanda poručenským územím OSN. Roku 1959 došlo ke vzniku první politické strany, Národního svazu Rwandy. Tato strana požadovala zrušení poručenského systému a zisk nezávislosti pro Rwandu. Ve stejném roce došlo ke vzniku dvou politických stran Hutů, které se snažily o zrušení feudálních výsad Tutsiů. Následně byla svržena Tutsijská monarchie a Tutsiové byli odstraňováni z politického života. Velká část z nich tak odchází do sousedních zemí, především do Burundi.\nRoku 1960 získala Rwanda autonomii a volby vyhráli Hutuové. 28. ledna 1961 došlo k vyhlášení republiky. V roce 1961 se také konalo referendum o budoucím uspořádání země. Výsledkem byl poměr 4 : 1 obyvatel pro zrušení monarchie.\n\nRwanda se stala opravdu nezávislou 27. června 1962, kdy přestala být nadále poručenským územím OSN. Tutsiové, kteří utekli z Rwandy do Burundi, se chystali na budoucí vpád do Rwandy. Požadovali návrat bývalého režimu do Rwandy. K tomu opravdu došlo roku 1963, kdy Tutsiové provedli invazi do Rwandy. V důsledku tohoto útoku došlo k masivním represím, které byly zaměřeny proti zbývajícím Tutsiům ve Rwandě. Výsledkem bylo asi 12 000 zabitých Tutsiů a jejich útěk do okolních zemí jako jsou Uganda, Tanzanie,Demokratická republika Kongo (tehdy Zaire) a Burundi. Mezi roky 1959 a 1964 tak uprchlo ze Rwandy celkem asi 150 000 Tutsiů.\n\nRoku 1973 došlo k vojenskému puči pod vedením generála Juvénala Habyarimany. Ten svrhl vládu strany Mouvement Démocratique Républicain a také dosavadního prezidenta Grégoirea Kayibandu. Moc nyní dostal Národní výbor za mír a národní jednotu. Juvénal Habyarimana se tak stal prezidentem a založil vlastní stranu. Dále dává vypracovat ústavu, podle níž se Rwanda stala republikou v čele s prezidentem. Roku 1991 se Rwanda stala pluralitním státem.\nV roce 1990 vtrhla do Rwandy povstalecká armáda Tutsiů. Ta se dříve zformovala v Ugandě z Tutsiů, kteří kdysi do Ugandy z Rwandy uprchli (tzv. RPF – Rwandská vlastenecká fronta). Na severu země tak začala občanská válka. RPF dosáhla brzo významných úspěchů. Vládní jednotky na to reagovaly zabíjením Tutsiů. Nastalo příměří, ale už v lednu roku 1991 došlo k dalším bojům. Další příměří bylo podepsáno v dubnu roku 1993, kdy došlo k rozhovorům mezi rwandskou vládou a RPF a k rozdělení moci v zemi.\nToto však nevyšlo a boje neskončily. Roku 1994 bylo sestřeleno letadlo, na jehož palubě se nacházeli prezidenti Rwandy a Burundi. Následovala obrovská vlna násilí.\n\nVyvrcholením dlouhodobého zvyšování politického napětí byla občanská válka od roku 1990 a rwandská genocida roku 1994, jejímiž oběťmi byli Tutsiové a umírnění Hutuové. Nejprve došlo k násilnostem v hlavním městě Kigali, poté ve zbytku země. Zavražděno bylo asi 800 000 lidí, hovoří se o jedné z největších genocid 20. století. Situaci nezachránila ani OSN, musela být povolána vojska z Francie. 2,5 milionů Rwanďanů však v dobách války uprchlo před válkou do sousedních zemí, většina do Zairu. Krátce po rozpoutání se válka rozšířila i do okolních zemí, byl svržen zairský prezident, nepokoje vypukly i v Burundi. Zairské příhraničí bylo vyhlášeno Francií za bezpečnostní zónu. Ještě okolo roku 2000 byla situace velmi napjatá. Podle dokumentaristy Jorise Postemy mír ve Rwandě závisí na prezidentovi Paulu Kagameovi a obě skupiny se sebe vzájemně bojí.\n\n28.1.1961-26.10.1961 – Dominique Mbonyumutwa – prezident; MDR-PARMEH\n26.10.1961-5.7.1973 – Grégoire Kayibanda – prezident; MDR-PARMEH \n5.7.1973-1.8.1973 – Juvénal Habyarimana – předseda Výboru pro mír a národní jednotu; voj.\n1.8.1973-6.4.1994 – Juvénal Habyarimana – prezident; voj., MRND, MRNDD\n8.4.1994-18.7.1994 – Théodore Sindikubwabo – úřadující prezident; MRNDD\n19.7.1994-23.3.2000 – Pasteur Bizimungu – prezident; FPR \n24.3.2000-22.4.2000 – Paul Kagame – prozatímní prezident; FPR\nod 22.4.2000 – Paul Kagame – prezident; FPR\n\nV zemi žijí dvě znesvářené etnické skupiny, Hutuové a Tutsiové. V současnosti, v rámci snahy o usmíření a zabránění dalším konfliktům, není povoleno rozlišovat obyvatele podle etnických skupin a platí pouze označení Rwanďané. V zemi jsou úředními jazyky rwandština, francouzština a angličtina. Některé menšiny mluví i svahilsky.\n\nVinou občanské války se téměř celá ekonomika zhroutila. Země musí dovážet ohromné množství potravin a veškeré zboží. Vyváží se káva a čaj.\n\nV současnosti ve Rwandě probíhá státní program označovaný jako \"Vize 2020,\" v rámci něhož se z převážně zahraniční rozvojové pomoci investují značné částky do vzdělání obyvatelstva. V zemi se budují telekomunikační centra, vybavená počítači, skenery a další kancelářskou elektronikou, a též připojením k internetu. V těchto centrech probíhají školení místních obyvatel, především žen. Ti se zde učí kromě práce s počítači také základům podnikání. Žáci se již v základních školách setkávají se speciálními levnými počítači, pomocí nichž probíhá výuka a na počítačích vypracovávají i domácí úkoly. Podle plánu vlády by již v roce 2012 měly mít své počítače všechny děti ve věku od devíti do dvanácti let.\n\nDalší rozvoj vzdělání a ekonomiky zatím brzdí nedostatek elektřiny a špatné propojení internetu na světovou síť. V roce 2011 by ale měla být spuštěna komerční těžba metanu v jezeře Kivu, jenž se bude spotřebovávat v nové elektrárně, která by měla mít větší výkon než všechny dosavadní rwandské zdroje dohromady. Z Keni do Rwandy již směřuje optický kabel s rychlým internetem.\n\n\n\n"}
{"id": "17105", "url": "https://cs.wikipedia.org/wiki?curid=17105", "title": "Diferenciální počet", "text": "Diferenciální počet\n\nDiferenciální počet (spolu s integrálním počtem se nazývá infinitezimální počet) je matematická disciplína, která zkoumá změny funkčních hodnot v závislosti na změně nezávislé proměnné.\n\nZákladním pojmem diferenciálního počtu je derivace. Pokud je derivace spojité funkce v daném bodě kladná, resp. záporná, je zde funkce rostoucí, resp. klesající. Lokální extrém může nastat pouze v bodě, ve kterém je derivace rovna nule nebo derivace neexistuje. Diferenciální počet tedy umožňuje vyšetřovat průběh funkce.\n\nMezi další důležité pojmy diferenciálního počtu patří např. limita, diferenciál nebo spojitost.\n\nDerivace funkce v bodě vyjadřuje míru změny hodnoty funkce se změnou argumentu. Tuto změnu je možno interpretovat následovně:\n\nHistoricky se k diferenciálnímu počtu dospělo dvěma způsoby:\n\nRektorys, K. a spol.: Přehled užité matematiky I.. Prometheus, Praha, 2003, 7. vydání. ISBN 80-7196-179-5\n\n"}
{"id": "17106", "url": "https://cs.wikipedia.org/wiki?curid=17106", "title": "Kniha Jeremjáš", "text": "Kniha Jeremjáš\n\nKniha Jeremjáš ( , \"Sefer Jirmejahu\") je starozákonní knihou řazenou mezi prorocké knihy. Křesťané ji v rámci prorockých knih řadí mezi tzv. „velké proroky“. Kniha obsahuje epizody ze života proroka Jeremjáše a jeho výroky. Prorok Jeremjáš žil v době zániku Judského království, kniha tedy zachycuje poslední roky judské samostatnosti před rokem 587/586 př. n. l., pohnutou mezinárodní situaci i vnitřní politickou a náboženskou situaci v zemi.\n\nText knihy Jeremjáš představuje jeden z největších problémů Starého zákona. Jeho dvě základní verze, tj. masoretský text a Septuaginta, se od sebe zásadním způsobem liší. Septuagintální text je asi o 1/8 kratší než text masoretský. Zatímco masoretský text je originální hebrejské znění, Septuaginta je překlad do řečtiny, avšak dochované opisy Septuaginty jsou téměř o 1000 let starší. Pro značnost rozdílů se zdá, že Septuaginta je překladem z jiné předlohy, než je stávající hebrejský masoretský text. Toto tušení bylo potvrzeno nálezy v kumránských jeskyních, kde se nalezly hebrejské zlomky Jeremjáše velmi blízké septuagintální verzi.\n\nKniha má dnes celkem 52 kapitol, které jsou uspořádány tematicky.\nV septuagintální verzi je blok výroků proti národům (47-51) přesunut za verš 25,13. Přesun byl motivován obsahem 25. kapitoly, kde Bůh dává pít z poháru svého hněvu nejen Judsku, ale i ostatním národům. Aby tento čin byl pochopitelný, byly sem vloženy výroky odsuzující tyto národy.\n\nV rámci první sekce kniha obsahuje i následující prvky:\n\n\n\n1) Historické jádro knihy představuje prvních 25 kapitol s výroky proti Judsku. Základ této původně samostatné sbírky je patrně totožný se svitkem, o němž se hovoří v kap. 45 a jehož autorem byl písař Báruch. Výroky pocházejí většinou z let 609 – 587 př. n. l. Tento svitek byl posléze zničen, znovu napsán a odnesen na přání Jeremjáše do Babylonie. Nakonec k němu byly přidány další části a byl nakonec zrevidován deuteronomistickou školou.\n\nJer 7,1-8,3 obsahuje Jeremjášovu úvodní chrámovou řeč, která je jeho osobním prorockým „programem“ a jíž začíná jeho hlavní prorocká kariéra (viz též kap. 26).\n\n2) Příběhy o Jeremjášově životě (s vsunutými výroky) vykazují podobně historické jádro, avšak jsou více než 1. blok rozšířeny a zpracovány deuteronomistickou školou, která usiluje představit proroka Jeremjáše jako ideálního a vzorového proroka, druhého Mojžíše. Jeremjáš radí k pokoření se před Bohem, k návratu k němu, k přijetí babylonského jha a radí Židům, kteří již byli ve vyhnanství v Babylonii, aby se nebouřili, ale pokojně se ve vyhnanství usídlili a zabydleli. Tím též proti sobě podněcuje příliš silně národně smýšlející obyvatele Jeruzaléma a celý královský dvůr a je nařčen z kolaborace s nepřítelem.\n\n3) Třetí blok obsahuje různé výroky proti pronárodům pocházející z nejrůznějších dob. Tyto výroky odrážejí jednu z nejstarších funkcí (chrámového) proroka, totiž vydávat výroky proti nepřátelům, povzbuzovat tak svůj lid a svolávat na ně Boží trest. I když valná většina těchto výroků nepochází od Jeremjáše, z knihy vyplývá, že Jeremjáš vyřkl několik výroků o Babylonu, proto je možné, že výroky v kap. 46-51 rozšiřují tuto prvotní tradici.\n\nDíky rozsáhlé deuteronomsitické redakci dostala kniha Jeremjáš jednotnou ucelenou strukturu. Kromě klasických témat napomínání Izraele a nabádání k obrácení se redaktoři soustřeďují i na samotnou postavu proroka.\n\nJeremjáš je posledním z před-exilních proroků a zároveň posledním z řady Božích vyslanců k judskému království. V případě Jeremjáše již Boží trpělivost s lidem dosáhla své plné míry. Jeremjáš tedy stojí na druhém konci řady postav, kterou zahajuje Mojžíš. Jeremjáš je úmyslně ztvárněn právě jako Mojžíšův protějšek se všemi aspekty prorocké služby.\n\n\n\n\n\n\n"}
{"id": "17107", "url": "https://cs.wikipedia.org/wiki?curid=17107", "title": "Lavina", "text": "Lavina\n\nLavina je rychlý a náhlý sesuv většího množství sněhu po svahu, který by již mohl zasypat, zranit nebo zabít člověka. Slovo lavina se někdy (např. v běžném hovoru) přeneseně používá i pro různé jiné sesuvy, například kamení, půdy, bahna atd. V tomto článku jsou popsány především sněhové laviny – ovšem i sněhová lavina s sebou často bere kamení, stromy a další materiál. Laviny představují vážné nebezpečí především v horských oblastech, kde je jak dostatek strmých svahů, tak dostatečná mohutnost sněhové pokrývky. Ročně zahynou v zemích s aktivní lavinovou službou řádově první stovky osob. Největší podíl z nich, zpravidla přes 80 %, představují osoby pohybující se ve volném terénu, jako jsou lyžaři, skialpinisté a horolezci. Jakožto přirozený přírodní proces mají laviny nezastupitelný význam ve vývoji přírodních ekosystémů.\n\nČeské slovo „lavina“ je přejato z německého slova \"Lawine\". To bylo do němčiny přejato v alpské oblasti v románském prostředí z pozdnělatiského slova \"lābīna\" s významem „sesuv země, zřícení“. Kořen slova tvoří sloveso \"lābī\", které znamená „sunout se“ či „padat“ a souvisí se slovem „labilní“.\n\nZ fyzikálního hlediska budoucí lavina představuje na strmém svahu značné množství potenciální energie. Na místě se drží díky vlastní pevnosti, třecím silám s podkladem a případnou podporou objektů na svahu, které působí jako kotvy (např. stromy). Rovnováha může být různě stabilní a ke kritickému vychýlení z rovnováhy může být potřeba různého impulsu síly.\n\nLavina vzniká, když je tato rovnováha dostatečně porušena – například vzroste zatížení spodních vrstev sněhu nově napadlým nebo navátým sněhem, pádem převěje nebo zatížením lidmi (i zvířaty) – třeba během lyžování. Lavina také může vzniknout kvůli snížení tření s podkladem či pevnosti sněhových vrstev, kupříkladu při rychlém oteplení nebo penetraci sněhových vrstev deštěm. Laviny mohou vzniknout také v důsledku zemětřesení nebo nárazem tlakové vlny. Tímto mechanismem, s pomocí výbušnin, mohou být laviny uvolňovány i řízeně. Takové odstřely se běžně provádí na mnoha místech za účelem snížení rizika katastrofických lavin.\n\nZe všech pevných materiálů na povrchu Země je sníh tím nejméně soudržným. To vysvětluje, proč je četnost lavin daleko větší než četnost jiných svahových procesů – sesuvů, skalních řícení apod. Příčinou křehkosti sněhu v tomto porovnání je fakt, že je sníh přibližně z 80 % tvořen vzduchem a pouze z 20 % ledem a jakákoli soudržnost pochází pouze z vazeb mezi jednotlivými ledovými částicemi. Zároveň teplota sněhové pokrývky obvykle dosahuje více než 90 % bodu tání, což umožňuje výrazné a prudké změny v její struktuře a soudržnosti. Přesto na většině míst a po většinu času je sněhová pokrývka stabilní vzhledem k běžným spouštěčům. Pro hodnocení instability je odlišována instabilita absolutní, vyskytující se obvykle jen velmi krátce, typicky jen několik hodin za zimu, a která vede k značné spontánní lavinové aktivitě, od instability podmíněné, kdy k uvolnění laviny je nutný vnější spouštěč, a která ve sněhové pokrývce přetrvává výrazně déle. Odhalení této podmíněné nestability je cílem posuzování lavinové situace, neboť tímto vnějším spouštěčem může být právě pohyb člověka v lavinovém terénu.\n\nNa sněhovou pokrývku působící gravitační síla v ní na svahu vyvolává různé typy deformací. Jednak je to sedání sněhové pokrývky způsobené tlakovou složkou síly, kolmou k povrchu sněhu ve svahu, a jednak ploužení, tedy pomalý pohyb sněhových zrn směrem dolů po svahu, s rychlostí klesající od povrchu sněhu směrem do hloubky, který vyjadřuje střižnou složku síly. Zatímco tlaková složka sesedání vede obecně ke stabilizaci sněhu, střižná složka podporuje nestabilitu. Třetí případnou složkou může být klouzání, tedy stejnoměrný povrch celého sloupce sněhu po podloží, který je velmi malý nebo zanedbatelný v případě suchého sněhu, ale nabývá na významu, pokud je na rozhraní mezi podložím a sněhovou pokrývkou vrstvička tekuté vody. Za normálních okolností se ve sněhu nemohou tvořit pružné, křehké zlomy, jaké jsou typické pro deskové laviny suchého sněhu, pokud rychlost deformace nedosáhne alespoň stonásobku běžné rychlosti ploužení. Taková rychlost deformace je snadno dosažitelná vnějším spouštěčem (ať už jím je výbuch, pohyb lyžaře nebo třeba pád převěje), nicméně aby mohla být dosažena bez vnějšího spouštěče, jak se tomu děje u většiny spontánních lavin, musí být ve sněhové pokrývce přítomna slabá místa, jako jsou mikroskopické trhlinky či puklinky. Taková slabá místa jsou zásadní pro vznik střižných zlomů, vyvolávajících laviny, a vzhledem k tomu, že je není možné ve sněhu rozpoznat, nebo dokonce měřit jejich vlastnosti, předvídání lavin je vždy pravděpodobnostní činností se zbytkovým rizikem.\n\nLaviny mohou být tříděny dle nejrůznějších kritérií, jako je způsob vzniku, velikost, intenzita, tvar dráhy a podobně. V různých zemích s aktivní lavinovou službou byly historicky uplatňovány různé lavinové klasifikace. Pokusem o sjednocení popisu lavin na celém světě byla Ilustrovaná mezinárodní klasifikace lavin vydaná Mezinárodní komisí o sněhu a ledu (ICSI) pod záštitou UNESCO v roce 1981. Ta třídí laviny podle dvou základních přístupů. Morfologická klasifikace zohledňuje jevy související s tvarem a podobou laviny, jevy, které jsou přímo pozorovatelné. Genetická klasifikace zohledňuje procesy a podmínky zapřičiňující vznik laviny.\n\nTato klasifikace je používána operativně v případě popisu lavinové události v terénu. Klasifikace rozděluje lavinu na tři hlavní části: odlučnou zónu laviny (pásmo odtrhu), lavinovou dráhu (transportní pásmo) a akumulační zónu (pásmo nánosu). V jednotlivých klasifikačních třídách pak hodnotí jevy, které jsou v těchto částech laviny pozorovatelné. V případě odlučné zóny jde o způsob vzniku laviny, pozici skluzného horizontu (povrchu, po kterém lavina klouže), a obsah tekuté vody ve sněhu. V případě transportního pásma jde o tvar dráhy a způsob pohybu sněhu. V případě akumulační zóny jde o hrubost nánosového materiálu, obsah tekuté vody v době uložení materiálu, a také přítomnost cizorodého materiálu (kamení, větve, stromy...) v lavině.\n\n\n\nZákladní dělení je v tomto případě, zda se skluzný horizont nachází při kontaktu sněhu se zemí (základové laviny), nebo zda se nachází v rámci sněhového profilu (povrchové laviny.) Povrchové laviny se dále dělí podle toho, zda k odtrhu došlo v rámci nového sněhu, nebo v rámci sněhu starého.\n\nDle obsahu vody ve sněhu se laviny dělí na laviny suchého sněhu, kdy se v odlučné zóně laviny nachází pouze sníh bez obsahu tekuté vody, a laviny mokrého sněhu, kdy sníh v odlučné zóně tekutou vodu obsahuje. Suché i mokré mohou být jak laviny volného sněhu, tak laviny deskové. Obsah tekuté vody v odlučné zóně jednak vypovídá o procesu formování laviny a jednak ovlivňuje velikost laviny, způsob jejího pohybu i její nebezpečnost. <br>\nSpecifickými typy lavin, danými obsahem tekuté vody ve sněhu, ale nezahrnutými do mezinárodní klasifikace, mohou být břečkotoky a břečkové laviny, kdy dochází k uvolnění promoklého sněhu (obsah tekuté vody 15 % a více) i na svazích s velmi mírným sklonem (typicky 5–20 °). Takové laviny vznikají zejména v pozdních jarních měsících v polárních oblastech, kdy je celý sněhový profil přesycen vodou. Vznikat ale mohou i v Krkonoších. Dalším specifickým typem souvisejícím s vodou v odlučné zóně mohou být ledové laviny vzniklé uvolněním ledovcového seraku.\n\nNa rozdíl od morfologické klasifikace nebývá užívána operativně pro popis lavinové události. Klasifikace popisuje podmínky vytvářející nebezpečí vzniku lavin. Mohou to být jednak trvalé podmínky (relativní výška vzhledem k hranici lesa a hřbetům hor, sklon a orientace svahu, terénní tvary, hrubost terénu), jednak tzv. „genetické proměnné“. Těmi jsou počasí v uplynulých dnech, srážková činnost, vítr, teplotní a radiační podmínky, hodnoty stavu sněhové pokrývky, jako je celková výška sněhové pokrývky nebo stratifikace sněhového profilu, a také informace o vzniku laviny – spontánní uvolnění, nebo uvolnění člověkem.)\n\nVelikostní kritérium v mezinárodní klasifikaci lavin zahrnuto není. Tradičně existují tři různé klasifikace velikosti lavin – americká, kanadská a evropská, ale v rámci mezinárodní spolupráce dochází k jejich sjednocování. Ačkoli jednotlivé velikostní třídy bývají popsány mírně odlišně, řádově by si měly odpovídat. Evropská klasifikace velikosti lavin je popsána následovně:\nZákladní předpoklad pro uvolnění laviny je sklon svahu. Ostatní terénní charakteristiky mají pouze doplňující charakter. Obecně neexistuje žádná přesná hranice minimálního sklonu, pod kterým se již laviny nevyskytují, minimální sklon pro uvolnění laviny závisí na konkrétních sněhových podmínkách. Různé typy lavin však vznikají na svazích různých charakteristických sklonů. Laviny suchého sněhu vzácně vznikají na svazích již od 25° sklonu a se vzrůstajícím sklonem jejich četnost narůstá, zejména ve svazích nad 30° sklonu. Kolem poloviny všech lavin s lidskou účastí je uvolněno ze svahů o sklonu mezi 35 a 40 °, přičemž mediánem je sklon 39 °. Nad 45 ° sklonu se četnost lavin snižuje a nad 60 ° bývají laviny vzácné – sníh se po svahu průběžně sesypává v malých objemech zpravidla již v průběhu sněžení. Laviny mokrého sněhu a břečkotoky se nečetně vyskytují i na svazích strmých pouze 10–25°.\n\nDalší důležitou terénní charakteristikou je orientace svahu, a to jednak vůči převládajícímu směru větru, a jednak vůči světovým stranám (tj. vůči slunci jako zdroji záření). Při větrném počasí bývá sníh převíván z návětrných svahů na svahy závětrné, kde je ukládán. Na závětrných svazích zejména v blízkosti hřebenů je tak značná zásoba sněhu pro tvorbu lavin, které mohou být větších rozměrů. Ani návětrné svahy však nejsou prosté lavinového rizika – i zde může být akumulováno dostatečné množství sněhu k překrytí kritických vrstev a ke vzniku deskových lavin. Nižší sněhová pokrývka s sebou také přináší zpravidla vyšší teplotní gradient a tím vyšší riziko tvorby plovoucího sněhu. Z hlediska orientace vůči slunci se nebezpečí vzniku lavin mění v průběhu sezóny. Uprostřed zimy bývají kritické zejména stinné svahy v severní expozici. Sněhová pokrývka zde získává jen velmi málo tepla od slunce a ztrácí teplo dlouhovlnným vyzařováním. To vede k tomu, že zde jen velmi zvolna dochází ke stabilizaci sněhu a často zde mohou vznikat přetrvávající kritické vrstvy tvořené hranatozrnitými krystaly, pohárkovými krystaly nebo zasněženou povrchovou jinovatkou. Ve svazích s jižní, slunnou expozicí zpravidla dochází k rychlejší stabilizaci sněhové pokrývky uprostřed zimy a svahy jsou tedy obecně příznivější. Nicméně v pozdní zimě a na jaře zde snáze dochází k tavné přeměně a sněhová pokrývka se rychle může stát nestabilní.\n\nPodstatnou úlohu hraje také vegetační pokryv. Zapojený les na strmých svazích podstatně tlumí případný vznik lavin, protože je zde obecně stabilnější sněhová pokrývka, a to z několika důvodů: jednak jsou v lese obecně menší rychlosti větru, dále je ovlivňován radiační režim (méně přímého slunečního záření a méně dlouhovlnného vyzařování), stromy také v průběhu sněžení zachycují nadpoloviční většinu padajícího sněhu, zadržený sníh pak z větví postupně opadává a vytváří nepravidelnou sněhovou strukturu. Při dostatečné hustotě lesa pak kmeny stromů tvoří přímou oporu sněhové pokrývce. Nicméně ani les není zcela prost lavinového rizika. I v lese může dojít k uvolnění laviny, a to zejména pokud je tvořen opadavými druhy stromů, nebo pokud jde o rozvolněný porost na horní hranici lesa. Lesní pokryv je také jen minimální zábranou pro velké laviny, které se uvolnily nad ním. Takové laviny bez problémů lámou stromy a vytvořená směsice sněhu a kmenů výrazně zvyšuje destruktivní potenciál laviny. Dvojsečný je vliv keřovitých porostů – zatímco při mělké sněhové pokrývce mohou bránit vzniku laviny, při vyšší pak mohou blokovat sesedání sněhové pokrývky a tím stabilizaci sněhu. Hladké travnaté svahy jsou zase často spojeny se vznikem lavin klouzavého sněhu.<br>\nDále hraje roli také samotný charakter povrchu a jeho drsnost. Hrubý povrch kotví sněhovou pokrývku do té doby, než jej tato zcela přikryje a vytvoří povrch hladký. Kotvícími objekty mohou být kameny a balvany, svahové terásky, padlé klády nebo i výše zmíněné stojící stromy a keře. Relativně hladký terén (např. travnatý svah, jemná suť) potřebuje přibližně třiceticentimetrovou sněhovou pokrývku pro vznik lavinového nebezpečí, průměrný horský terén přibližně šedesáticentimetrovou a hrubý terén tvořený velkými balvany, případně pařezy nebo padlými kládami přibližně jeden metr napadlého sněhu. Stabilizační efekt hrubého povrchu se však může zcela obrátit ve chvíli, kdy je tento přikryt dostatečně silnou sněhovou pokrývkou. Na kontaktu balvanů a sněhové pokrývky může docházet k ukládání napětí a právě v těchto místech může docházet k uvolnění deskové laviny. Na balvanech a jiných vystouplých objektech může být také sněhová pokrývka tenčí a vlivem většího teplotního gradientu zde může docházet k větší přeměně sněhových zrn a vzniku kritických sněhových vrstev.\n\nDůležité jsou také samotné rozměry svahu a jeho uspořádání. Svah potřebuje určité minimální rozměry pro vznik laviny – pro deskové laviny přibližně platí, že šířka uvolněné sněhové desky je přibližně stonásobkem hloubky odtrhu a délka desky přibližně padesátinásobkem, ačkoli existují značné rozdíly. Další důležitou proměnnou je také konvexnost nebo konkávnost daného svahu. V konvexní části svahu (případně tam, kde se konvexně mění mocnost sněhové pokrývky) má tendenci se akumulovat tahové napětí ve sněhu, v konkávních částech svahu dochází ke kompresi. Terénní útvary jako žleby či muldy mohou být zásadní při formování lavin. Důležitou roli hraje také nadmořská výška svahu. Vlivem teplotního gradientu, rozdílné síly či směru větru ap. můžou být na stejném svahu v rozdílných nadmořských výškách zcela jiné podmínky pro uvolnění laviny.\n\nObecně může mít sněhová pokrývka složitou strukturu, skládající se z mnoha sněhových vrstev ukládaných v průběhu zimy, odlišujících se druhem a velikostí krystalů, hustotou, teplotou, pevností, a dalšími parametry. Sněhová zrna, která tvoří danou sněhovou vrstvu, v sobě odrážejí meteorologické podmínky, za kterých byla daná vrstva uložena, a také procesy, kterými prošla. Vyhodnocování vnitřní struktury sněhové pokrývky – sněhového profilu – je základem expertního posuzování lavinového nebezpečí. Pro vznik deskové laviny je vždy podstatná přítomnost kritické vrstvy – vrstvy nestabilního, nesoudržného sněhu.\n\nPro posouzení stability sněhového profilu, kritických vrstev a jejich vývoje je obvykle měřena hustota sněhových vrstev, kdy nevýhodnými znaky jsou zejména velké rozdíly mezi sousedními vrstvami, a umístění hustších vrstev nad méně hustými, dále teplota v různých hloubkách a její gradient, kdy vyšší teplotní gradient vede spíše k výstavbové přeměně, zatímco menší teplotní gradient k přeměně bortící, a také typ sněhových zrn a jejich velikost.\n\nPočasí je vždy na mnoha místech řetězce příčin vedoucího k uvolnění laviny. Počasí ovlivňuje vytváření struktury sněhového profilu, meteorologické vlivy mohou vést i přímo k uvolnění laviny. Mezi hlavní meteorologické proměnné ovlivňující lavinové nebezpečí patří:\n\n\n\nKromě meteorologických faktorů hrají v dlouhodobém měřítku roli i faktory klimatické. Lavinové oblasti v oceánických klimatech mívají vysoký úhrn srážek, tedy také vysokou sněhovou pokrývku, a relativně mírné teploty. Podmínky ve sněhové pokrývce zde často rychle fluktuují mezi stabilitou a nestabilitou, laviny se uvolňují obvykle v průběhu nebo krátce po skončení srážkové epizody. Vyšší teploty vzduchu vedou po srážkové epizodě k rychlé stabilizaci ve sněhové vrstvě. Četnou příčinou tvorby lavin je zde déšť, který také vytváří ledové vrstvy, které mohou sloužit jako budoucí skluzné plochy. Hluboce položené, perzistentní kritické vrstvy nejsou četné. V kontinentálních klimatech jsou úhrn srážek i teploty výrazně nižší a sněhová pokrývka nebývá tak vysoká. Většina lavin je spojená s novým sněhem, stejně jako v oceánických klimatech, nicméně velké lavinové události bývají často spojeny s přetrvávající kritickou vrstvou hluboko ve sněžném profilu.\n\nEvropská předpovědní praxe využívá pro popis lavinového nebezpečí 5 obecných problémových faktorů, osvětlujících v čem spočívá hlavní riziko. Těmito problémovými faktory jsou:\nTyto problémové faktory jsou uváděny v lavinových bulletinech evropských lavinových služeb. Navíc mohou lavinové služby označovat situace s nízkým nebezpečím jako „příznivá situace“. Popis pomocí problémových faktorů je však poměrně obecný.\n\nZ pozorování tyrolské lavinové služby vychází, že lavinové nehody často mají opakující se vzorec. Dochází k nim na opakujících se místech při opakujících se meteorologických situacích. Rudi Mair a Patrick Nairz v pozorování identifikovali deset jasně definovaných rizikových situací, které nastávají opakovaně a jsou zjevné. Tyto modelové situace jsou definovány na základě procesů, které vedou k aktuální skladbě sněhové pokrývky, a procesů, které v ní lze očekávat v důsledku budoucího vývoje počasí. Těmito deseti modelovými situacemi jsou:\nLavinové situace jdou obvykle poměrně snadno přiřadit k lavinovému faktoru, případně modelu lavinového nebezpečí. V průběhu sezóny však často nastává hned několik faktorů a modelů současně, z nichž zpravidla jeden je dominantní.\n\nLaviny představují vážné nebezpečí především v horských oblastech, kde je jak dostatek strmých svahů, tak dostatečná mohutnost sněhové pokrývky. Laviny představují hrozbu jak pro lidský život či zdraví, tak pro lidmi vytvořenou infrastrukturu. Například ve Švýcarsku bylo mezi lety 1970 a 2010 v rámci lavinové databáze zaznamenáno 8130 lavin, z nichž 2239 bylo s lidskou účastí. V těchto lavinách bylo zachyceno celkem 4619 osob a z nich 898 osob v lavinách zemřelo. Více jak 90 % obětí zemřelo při rekreačních aktivitách ve volném terénu. Ve Spojených státech amerických mezi lety 1950 a 1994 zemřelo v 324 smrtelných lavinách celkem 440 lidí. Mezi oběťmi byli nejčastěji horolezci (25,5 %), skialpinisté (22,7 %) a lyžaři lyžující ve volném terénu v těsné blízkosti hranic lyžařských areálů (10 %). Nejvíce obětí lavinových neštěstí ve Spojených státech amerických připadá na stát Colorado, kde převládá kontinentální sněhové klima vhodné pro přetrvávající vrstvy nesoudržného sněhu. V Rakousku zemřelo v lavinách mezi lety 1997 a 2017 celkem 500 osob, více než polovina z nich ve spolkové zemi Tyrolsko. V zimní sezóně 2016/2017 bylo v Rakousku ve 145 lavinových událostech registrováno 375 zúčastněných osob, 40 osob bylo lavinou přímo zasaženo a při 19 smrtelných lavinových událostech zemřelo 25 osob. Všechna smrtelná lavinová neštěstí v Rakousku se v dané sezóně odehrála na svazích strmějších než 35°, většina se jich odehrála v severní nebo severovýchodní expozici, mezi 2000 a 2500 metry nadmořské výšky a při stupni lavinového nebezpečí 2 nebo 3. <br>\n\nV Alpách jako celku zemře ročně v lavinách v průměru 103 osob, přičemž sezónní čísla kolísají od 54 do 179 osob. Přes velké mezisezónní výkyvy v počtu lavinových obětí zůstává v průběhu let průměrný počet obětí relativně stabilní, úmrtnost v lavinách ani neroste, ani neklesá. V průběhu let se mezi oběťmi snižuje podíl i počet osob zemřelých v kontrolovaném terénu (sídla, budovy, dopravní infrastruktura) a zvyšuje podíl osob zemřelých ve volném terénu. V 60. a 70. letech rostl i celkový počet obětí zemřelých ve volném terénu, ten se však od pozdních 70. let stabilizoval. Přitom počet osob pohybujících se v Alpách ve volném terénu neustále narůstá. Snižující se relativní četnost lavinových událostí je vysvětlována pokrokem na poli lavinové bezpečnosti, zejména rozvojem lavinových vyhledávačů. Nezastupitelnou roli má i zlepšování lavinové předpovědi a její dostupnosti a zlepšující se informovanost osob pohybujících se v lavinovém terénu. Na rozdíl od Alp ve Spojených státech amerických počet obětí lavinových situací rok od roku mírně roste.<br>\nLaviny extrémních rozměrů mohou způsobit zničení rozsáhlých ploch lesa, a pokud jim stojí v cestě, též různých lidských konstrukcí, silnic a budov. Např. 8. března 1956 spadly v Nízkých Tatrách dvě obrovské laviny. Větší z nich měla objem přibližně 1,6 milionu metrů krychlových sněhu, vážila 380 000 tun a její dráha měřila 3500 m. Ve srubu, který stál v cestě laviny, zemřelo 16 z devatenácti dělníků.\nPro potřeby ochrany obyvatelstva před lavinami bývá nebezpečí předpovídáno. K vypracování lavinové předpovědi se užívá široké škály informačních zdrojů, jako jsou údaje ze sněhoměrných a meteorologických stanic, výsledky terénních testů sněhové stability, přímá pozorování lavinové činnosti, aj. Datové zdroje pro lavinovou předpověď jsou obecně trojího druhu: 1) přímá pozorování sněhové instability, jako je pozorování lavin, praskání ve sněhu a vznik sněhových trhlin, nebo výsledky testů sněhové stability, 2) data o charakteru sněhové pokrývky, jako je její výška, předchozí lavinová aktivita v lokalitě, případné změny sněhu v lokalitě způsobené lidskou činností (např. lyžování), a zejména vnitřní struktura sněhové pokrývky zahrnující vrstvení sněhu, hustotu, druh sněhových krystalů, teplotu či obsah vody v jednotlivých vrstvách a 3) meteorologické faktory, jako je množství nového sněhu a intenzita sněžení, rychlost a směr větru, teplota, vzdušná vlhkost, sluneční záření a podmínky na povrchu sněhu. Nejpříměji vypovídají o lavinovém nebezpečí přímá pozorování sněhové instability a naopak vztah meteorologických faktorů je nejvolnější. V lokální, případně mezoměřítkové lavinové předpovědi (např. předpověď pro konkrétní svah nad ohroženou silnicí, příp. předpověď pro konkrétní lyžařské středisko) je tedy největší důraz kladen na informace první skupiny. Pro lavinovou předpověď na větších územích, jako jsou horské masivy, je však naopak největší využití u meteorologických dat, která nabízejí kontinuální měření a plošné pokrytí celé oblasti.\n\nKolébkou předpovídání lavinového nebezpečí jsou alpské země, USA a Kanada. Například ve Švýcarsku je míra ohrožení lavinami předpovídána již od roku 1945. Evropské předpovědní služby jsou sdruženy do Asociace evropských lavinových služeb (EAWS). V Evropě bývá lavinová předpověď vydávána kromě všech alpských zemích také ve Španělsku, Andoře, Velké Británii, Česku, Slovensku, Polsku, Rumunsku, Finsku, Norsku a na Islandu. V Česku vydává lavinovou předpověď horská služba pro Jeseníky a Krkonoše.\nDo roku 1993 používala každá předpovědní služba svou vlastní stupnici lavinového nebezpečí. Až v dubnu 1993 byla dohodnuta jednotná pětidílná stupnice lavinového nebezpečí, adaptovaná od té doby na celém světě. Označení jednotlivých stupňů je číselné, slovní, barevné a pomocí ikon.\nTermíny uvedené ve stupnici jsou dále popsány: \"Mírně strmý terén\" zahrnuje svahy mírnější než 30°, \"strmé svahy\" jsou svahy strmější než 30° a \"velmi strmý, extrémní terén\" zahrnuje svahy o strmosti nad 40°. \"Malé dodatečné zatížení\" znamená zatížení jednotlivým lyžařem/snowboardistou jedoucím zlehka, bez pádu, nebo osobou na sněžnicích, nebo skupinou osob s neustále dodržovanými rozestupy minimálně 10 metrů. \"Velké dodatečné zatížení\" znamená zatížení skupinou dvou a více lyžařů/snowboardistů bez rozestupů, rolbou, skútrem, čtyřkolkou, výbuchem, či jednotlivým pěším turistou/horolezcem.\n\nSamotné určení stupně lavinového nebezpečí je prováděno pomocí tzv. Bavorské matice, která pro určení stupně lavinového nebezpečí posuzuje tyto souvislosti: rozsah nebezpečných míst, pravděpodobnost uvolnění laviny a možnost uvolnění samovolných lavin.\n\nPodoba výstupu lavinové předpovědi – lavinového bulletinu – přes snahu o standardizaci není zatím v různých státech provádějících lavinovou předpověď jednotná. Předpovědní služby sdružené do EAWS se nicméně dohodly na jednotné struktuře lavinového bulletinu. Ten by měl vycházet v průběhu zimní sezóny pravidelně (zpravidla jednou denně, v některých zemích i 2× za den) a jeho obsah by měl být strukturován v následujícím pořadí:\n\nLavinové bulletiny jsou vydávány pro oblasti o rozloze alespoň 100 km, typicky pro horské masivy. Informace v nich obsažené jsou tedy obecného charakteru, a vytvářejí pouze obecný základ pro posouzení lavinové situace v konkrétní lokalitě. Správně posoudit nebezpečí na konkrétním svahu pouze na základě takovéto obecné lavinové prognózy nelze. Rozhodovací procedury při pohybu ve volném, potenciálně lavinovém terénu musí zahrnovat i pozorování příslušná dané lokalitě (skladba sněhové pokrývky, testy stability sněhu, varovné signály jako trhliny ve sněhu či „vumm“ zvuky) a vyžadují jak teoretické znalosti lavinové problematiky, tak zkušenost pozorovatele.\n\nPro posouzení možnosti či pravděpodobnosti vzniku lavin, ať už pro formalizovanou lavinovou předpověď nebo operativně při pohybu v lavinovém terénu, je posuzováno velké množství různorodých datových zdrojů. Velmi žádané jsou a velkou výpovědní hodnotu mají data přímo zachycující nestabilitu ve sněhové pokrývce, která zapříčiňuje a umožňuje vnik laviny. Jedním z mála způsobů, jak tyto data pořídit a přímo zhodnotit danou instabilitu, je testování stability sněhu. To v sobě v širším pojetí zahrnuje pokusné uvolnění laviny lyžováním nebo explozí výbušnin, v užším pojetí jde o standardizované testovací procedury založené na zatěžování nebo jiném rozrušování izolovaného bloku sněhu. Testování stability sněhu však obecně hovoří přímo pouze o lokalitě (svahu, odlučné zóně laviny), kde bylo vykonáváno. Z toho vyplývá obecný problém volby reprezentativní, ale zároveň dostatečně bezpečné lokality, kde test provádět. Zároveň je třeba mít na vědomí, že je to vlastně nestabilita, nikoli stabilita, která je testováním zjišťována, a že tedy jedině instabilitu lze testováním odhalit. Z toho vyplývá, že pokud je instabilita identifikována, lze daný svah považovat za nebezpečný z hlediska vzniku lavin, nicméně pokud instabilita identifikována není, výsledek testu je neprůkazný a nelze daný svah považovat za stoprocentně bezpečný.\n\nTestování stability lyžováním poskytuje přímý údaj o nebezpečí daného svahu nebo svahu odpovídajícího při lyžování ve volném terénu. Testující se snaží uvolnit instabilitu ve sněhu podřepy, výskoky, oblouky. Testovat lze samozřejmě jen svahy, kde nehrozí riziko vzniku laviny dostatečně velké, aby byla schopna zranit či zabít člověka. Nicméně i tak je třeba dodržovat bezpečnostní pravidla, zejména aby na testujícího dohlížel pozorovatel mimo inkriminovaný svah. Při lyžování ve volném terénu lze obvykle najít množství krátkých, strmých sjezdů, které poskytují příležitost k otestování stability sněhové pokrývky. Výbušniny jsou obvykle užívány k včasnému uvolňování lavin při prevenci velkých, destruktivních lavin, nicméně mohou být využity i pro posuzování stability sněhu, zejména na svazích s nebezpečným nebo problematickým přístupem. Uvolnění laviny výbuchem značí špatnou nebo průměrnou stabilitu sněhu, vznik kráteru s trhlinami kolem stále naznačuje určitou nestabilitu ve sněhu, kráter bez trhlin naznačuje stabilní sníh.\n\nStandardizovaných testů stability sněhu existuje celá řada. Mezi nejčastěji operativně prováděné a v literatuře nejvíce diskutované testy stability sněhu patří kompresní test (z anglického \"Compression test\", zkratka CT), test klouzavého bloku (z německého \"Rutschblocktest\", zkratka RB), test rozšířeného sloupce (z anglického \"Extended Column Test\", zkratka ECT) a Propagation Saw Test (zkratka PST). Jednotlivé testy se liší svou časovou náročností, vhodností použití, limity a charakterem informace, kterou jsou schopné poskytnout. Obecně mohou tyto testy poskytnout informaci o množství energie potřebné k uvolnění instability (kompresní test, test klouzavého bloku, test rozšířeného sloupce) a informaci o schopnosti sněhové pokrývky šířit takto uvolněnou instabilitu (Propagation Saw Test, test rozšířeného sloupce. Kompresní test a test klouzavého bloku jen částečně a jen při vyhodnocení informace o typu lomu.) Nicméně hodnocení stability svahu by nikdy nemělo být činěno na základě jediného (jakéhokoli) testu stability bez zahrnutí všech dalších dostupných informací o případné nestabilitě.\n\nHorské masivy jsou odpradávna obývány lidmi, a toto osídlení se vždy dostávalo do konfliktu s lavinovou aktivitou. V Alpách jsou známy snahy snížit riziko lavin pro osoby a stavební objekty již od čtrnáctého století. Ve dvacátém století snahy o ochranu sídel a transportních koridorů výrazně zesílily. Snaha zabránit lavinovým škodám může mít podobu snahy zcela předejít vzniku ohrožujících lavin, či zcela zabránit možnosti těchto lavin působit škody, v takovém případě lze hovořit o lavinové prevenci, nebo podobu snahy takové škody zmírnit, a v takovém případě lze hovořit o lavinové mitigaci. Souhrnným termínem je pak v českém kontextu lavinová ochrana.\n\nPrvky lavinové ochrany lze rozdělit na prvky aktivní a pasivní, a dále na prvky dočasné a trvalé. Mezi aktivní dočasné prvky patří uvolňování lavin výbušninami, akutní uzavírky silnic nebo předběžné evakuace. Mezi pasivní dočasné prvky patří například lavinová předpověď a varování, sezónní uzavírky silnic nebo varovné cedule. Mezi trvalé aktivní prvky patří například sněžné zábrany a ploty, lavinové galerie, záchytné hráze a valy, zesílené a přizpůsobené struktury staveb, či zalesňování lavinových drah a prvky managementu lesa. Klíčovým prvkem pasivní trvalé ochrany před lavinami je mapování jejich rizika, vytváření lavinových katastrů a územní plánování v dotčených oblastech.\n\nPři určování adekvátních opatření se pracuje s analýzou rizik, vycházející mimo jiné z frekvence lavinových událostí v dané lokalitě, zranitelnosti posuzované lokality, míry akceptovatelného rizika, a nákladů daného opatření (finančních, sociálních, atd.).\n\nLavinové vybavení dostálo v průběhu historie značných změn. Až do vynálezu lavinových vyhledávačů patřila k standardnímu vybavení tzv. lavinová šňůra – 20 až 30 metrů dlouhá, zhruba 3,5 mm silná červeně zbarvená šňůra, kterou lyžaři tahali při lyžování v lavinovém terénu za sebou, a která měla usnadnit nalezení zasypaných tím, že byla určitá pravděpodobnost, že část šňůry zůstane viditelná na povrchu sněhu. Už Luis Trenker ale ve třicátých letech píše o „lyžařích, kteří se lavinovou šňůru stydí použít.“ Lavinová šňůra byla později pro svou nepraktičnost a malou účinnost vytlačena lavinovými vyhledávači. Revoluci v lavinovém vybavení pak znamenal vynález prvního funkčního lavinového vyhledávače v roce 1968, s komerčním prodejem od roku 1971. Samotné lavinové vyhledávače od té doby prošly mohutným technologickým vývojem (počet a dosah antén, standardizace, analogový a digitální signál, funkce mark a možnost hledání více zasypaných apod.)\n\nDnes patří k základnímu lavinovému vybavení lavinový vyhledávač, lavinová sonda a lavinová lopata. Jen kompletní a funkční lavinová výbava umožňuje rychlou a efektivní záchranu z laviny. Standardem se pomalu stává i lavinový batoh, fungující na principu rychlého nafouknutí airbagu (případně airbagů) po aktivaci lyžařem při zasažení lavinou. Díky tomu, že větší a méně husté částice plavou v tekutině na povrchu, napomůže nafouknutí airbagu udržet lyžaře na povrchu laviny. K nadstandardnímu lavinovému vybavení patří například avalung, systém separující vdechovaný a vydechovaný vzduch v lavině. \n\nKlíčovým prvkem lavinové záchrany je rychlost. Více jak 90 % zasypaných totiž přežívá prvních 18 minut pod lavinou, naopak jen kolem 30 % zasypaných v lavině přežívá déle než 35 minut. Většina zasypaných se mezi 18. a 35. minutou udusí. Složky integrovaného záchranného systému však obvykle nejsou schopné dorazit na místo a nalézt zasypaného v prvních 18 minutách, proto je nejúčinnější okamžitá kamarádská pomoc. Pro tu je nutností kompletní lavinová výbava a znalost jejího správného používání (práce s vyhledávačem, sondování, efektivní vyhrabávání, následná první pomoc). Za tímto účelem je vypracována řada metodik. Organizovaná záchrana přichází zpravidla až po fázi dušení a je tedy schopná zachránit jen zlomek zasypaných.\n\nObecný postup záchrany je v hrubých rysech následující: V případě lavinové nehody je třeba pečlivě sledovat strženého nebo stržené a identifikovat místo, kde byl v lavině spatřen naposledy. Laviniště pod tímto místem pak tvoří prohledávanou oblast. Vodítkem mohou být také části výstroje, které zůstaly na povrchu laviny. Následuje snaha o lokalizaci stržených prostřednictvím lavinových vyhledávačů. Její postup připomíná přistávací manévr letadla – nejprve je velmi rychle v pásech širokých 30 metrů prohledáváno laviniště, dokud není zachycen signál lavinového vyhledávače zasypaného. Poté je tento signál následován a s tím, jak se vyhledávající blíží k jeho zdroji, zpomaluje se jeho postup a on svůj lavinový vyhledávač přibližuje k povrchu sněhu. Přesná dohledávka pak probíhá s vyhledávačem těsně nad úrovní sněhu, kdy se pohybem do kříže vyhledávající snaží najít místo, kde jeho vyhledávač ukazuje nejmenší hodnoty vzdálenosti k lavinovému vyhledávači zasypaného. Toto místo je označeno a v tomto místě je také následně zapíchnuta první lavinová sonda. V případě, že tato není pozitivní (nenarazí na zasypaného), sonduje se dále ve směru spirály s rozestupy sond 25 cm. Pozitivní sonda se již nevytahuje. Vyhrabávání zasypaného je zahájeno z místa ve svahu pod sondou, které je od sondy vzdáleno zhruba 1,5 násobně vůči hloubce zasypaného, kterou ukázala sonda. Pokud je tedy zasypaný v hloubce jednoho metru, je vyhrabávání zahájeno ve vzdálenosti jednoho a půl metru od sondy. Je to z toho důvodu, aby vykopávající svým pohybem neporušil případnou vzduchovou kapsu zasypaného. S tím, jak je výkop prohlubován, přibližuje se k sondě. Po nalezení zasypaného jsou mu jako první uvolněny dýchací cesty a hrudník. Následuje první pomoc, u které je důležitá co nejšetrnější manipulace s postiženým. \n\nV případě, že zasypaný nebo zasypaní nemají lavinový vyhledávač, je laviniště prohledáváno rovnou sondováním. V takovém případě jsou sondující postaveni vedle sebe v linii, kdy vzdálenost mezi sondujícími je 75 cm a po každém vpichu sondy postupují o 70 cm kupředu. V případě, že je zachraňujících málo, užívá se tzv. metoda otevřeného sondování, kdy je vzdálenost mezi sondujícími dvojnásobná a každý z nich před postupem vpřed provádí dva vpichy (ve vzdálenosti 75 cm od sebe), případně tři vpichy (ve vzdálenosti 50 cm od sebe). V případě že sondování se standardními rozestupy bylo vícekrát neúspěšné, a nalezení živého zasypaného nelze příliš očekávat, přistupuje se někdy k tzv. jemnému sondování, kde jsou vzdálenosti mezi vpichy jen 25 cm. V rámci organizované záchrany jsou také používáni speciálně vycvičení lavinoví psi. Ti jsou obvykle schopní identifikovat zasypaného během deseti minut za předpokladu, že jeho pach dosahuje povrchu sněhu (zejména v lavinách měkkého sněhu nebo v případě, že hloubka zasypání nepřesahuje dva metry). Problematické je jejich užití v případě hustého sněhu, větrného počasí, nebo když je povrch laviniště kontaminován jinými pachy.\n\nLaviny mají nezastupitelný význam ve vývoji horského reliéfu a ekosystémů. Základové laviny s sebou odnášejí velké množství zeminy a kamenů odtržených od skalního podloží a tím formují tvar lavinové dráhy. Laviny se také mohou podílet na vzniku a výživě ledovců (tzv. turkestánský typ ledovců, předpokládaný v dobách ledových i v Dlouhém dole a Dole Bílého Labe. Laviny také odstraňují z lavinových svahů les a pomáhají udržet bezlesí a křovinaté porosty. Stromové porosty pak vytvářejí specifické lavinové formy, jako jsou tzv. křivolesy. Na místech lavinově vytvořeného bezlesí se daří světlomilným rostlinám, laviny tato místa obohacují také o minerální živiny, a tak se tyto tzv. botanické zahrádky vyznačují vysokou biodiverzitou.\nObecně hrozí laviny všude tam, kde je jednak dostatečná sněhová pokrývka, dále dostatečný sklon svahu. V minulosti jsou z území dnešního Česka zprávy o lavinách i v místech, kde se zřejmě již ve 21. století nevyskytují. Například první zaznamenaná lavina v Krkonoších je z 15. února 1655 z vesnice Sklenářovice, kdy strhla dvě chalupy a zasypala 15 lidí, z nichž 7 zahynulo. Johannes Mathesius zase v 16. století informoval o Klínovci jako o hoře, kde nebezpečné laviny ničí lesy, boří domy a berou životy. V současnosti v Česku vykazují lavinovou aktivitu zejména Krkonoše, dále také Hrubý Jeseník a Králický Sněžník, ve kterých je vymezeno dohromady celkem 71 tradičních lavinových drah, nicméně laviny, včetně tragických, jsou zaznamenávány i v Beskydech, a tři lavinové svahy jsou také na české straně Šumavy.<br>\nKrkonoše jsou v Česku jediným pohořím s rozsáhlou lavinovou aktivitou. Na české straně spadne během zimní sezóny přibližně 20 až 25 lavin, zhruba stejný počet jich spadne na straně polské. Jejich přesný počet se liší z roku na rok v širokém rozpětí od 0 do 75 lavin v české části Krkonoš. K hlavním lavinovým oblastem patří na české straně svahy Obřího dolu, Labského dolu, Kotelních jam, dolu Bílého Labe a Dlouhého dolu. Plošně největší lavinová dráha v Krkonoších je tzv. Velká lavina, která vznikla dne 8. března 1956 na severovýchodním svahu Zlatého návrší. K odtržení laviny došlo v šíři 300 metrů a lavinová dráha byla dlouhá přes 1 kilometr. Lavina cestou doslova smetla starý smrkový porost a tlaková vlna vylámala smrky i v protisvahu. Lavinový nános byl vysoký 15 metrů a odtál až následující rok. Od roku 1956 zde k pádu laviny nedošlo a svah má pravděpodobně charakter tzv. stoleté lavinové dráhy s rozestupy mezi lavinovými událostmi v řádu desítek let. Nejdelší lavinové dráhy Krkonoš jsou lavinová dráha Úpská rokle v Obřím dole se zaznamenanou délkou až 1400 metrů (také 8. března 1956), Malá Studniční jáma v Obřím dole s četnými lavinami délky až 1300 metrů a lavinová dráha Pramenný důl v Dlouhém dole s délkou až 1250 metrů. Jedno z plošně nejrozsáhlejších a nejdelších lavinových drah v Krkonoších je i lavinová dráha v Modrém dole, počínající na Mapě republiky. Zde například 10. února 2015 došlo k uvolnění laviny s délkou 1125 metrů a šířkou odtrhu 546 metrů, která jen těsně minula chatu Děvín. K soustavnému pozorování a zaznamenávání lavin dochází v Krkonoších již od roku 1956.<br>\n\nV Jeseníkách je vymezováno celkem 16 lavinových drah, a to v oblasti Malého a Velkého Kotle a Sněžné kotliny v Hrubém Jeseníku a na jižním svahu Králického Sněžníku. Lavinová aktivita zde není tak četná, jako v Krkonoších, i když výskyt lavin je zde každoroční. Lavinový výzkum a preventivní opatření jsou zde prováděna až od roku 1969.\n\n\n\n"}
{"id": "17109", "url": "https://cs.wikipedia.org/wiki?curid=17109", "title": "Súdán", "text": "Súdán\n\nSúdán, oficiálně Republika Súdán (\"Džumhúrijat as-Súdan\"), je stát na severovýchodě Afriky, nacházející se na jih od Sahary částečně v oblasti Sahelu. Hraničí s Egyptem na severu; s Libyí, Čadem a Středoafrickou republikou na západě; Jižním Súdánem na jihu a s Etiopií, Eritreou a Rudým mořem na východě.\n\nV Súdánu žije 40 milionů lidí (k roku 2018) a zaujímá celkovou rozlohu 2 505 810 kilometrů čtverečních. Do 9. července 2011, kdy se osamostatnil Jižní Súdán, byl největším státem kontinentu, nyní je třetí za Alžírskem a Demokratickou republikou Kongo.\n\nPřevládající náboženství je islám. Úředními jazyky jsou arabština a angličtina. Hlavním městem je Chartúm, který se nachází na soutoku Modrého a Bílého Nilu.\n\nV Evropě se o území na jih od Egypta hovořilo jako o Núbii. Za první státní útvar můžeme považovat již království Kerma, jež vzniklo kolem roku 2500 př. n. l. a existovalo takřka tisíc let. Dalším významným státem bylo království Kuš (785 př. n. l. – 350). Následovala království Nobatie, Makúrie a Alodie, přičemž všechna byla křesťanská. Od 16. století však začalo docházet k masivní arabizaci a islamizaci. Roku 1898 získali vliv v oblasti Britové. V roce 1953 poskytli Súdánu samosprávu, nezávislost byla vyhlášena 1. ledna 1956. Pod vládou Džafara Nimeiryho zavedl Súdán v roce 1983 islámské právo Šaría. To vyhrotilo rozpory mezi islámským severem a křesťansko-animistickým jihem a vedlo k občanské válce, jež vyvrcholila odtržením Jižního Súdánu v roce 2011. Porušování lidských práv, pronásledování neislámských náboženství a obvinění, že Súdán je bezpečným útočištěm pro islámské teroristy, izoloval zemi od většiny mezinárodního společenství. Sankce OSN proti Súdánu platí od roku 1995.\n\nVe starověku bývala severní část Súdánu součástí Egypta. Ve 3. století se v zemi objevilo křesťanství, většího rozšíření však došel v 7. století islám.\n\nV 80. letech 19. století náboženský vůdce al-Mahdí sjednotil kmeny na západě a ve středním Súdánu a vytvořil jednotný stát. Ten byl zničen až v roce 1898 spojenými silami Anglie a Egypta (viz Mahdího povstání), nahrazen byl Anglo-Egyptským Súdánem. Silnější slovo v zemi měli Britové.\n\nPrakticky hned po získání nezávislosti v roce 1956 začaly spory mezi vládnoucím arabským severem a černým jihem, které vedly k 17 let trvající občanské válce. Ta skončila v roce 1972 dohodou z Addis Abeby, která jižním oblastem poskytovala větší míru autonomie. Pro nedodržování smlouvy a násilné vyvlastňování půdy na jihu země se ovšem boje rozhořely znovu v roce 1983. Klíčovou roli v této druhé fázi sehrála Súdánská lidově osvobozenecká armáda. V roce 1989 se moci chopil generál Umar al-Bašír a vládl až do své rezignace v roce 2019.\n\nV roce 1991 se do země přesunul Usáma bin Ládin se svou organizací al-Kajdá a začal podporovat penězi i mocí vládnoucí garnituru. Ze země byl vypovězen v roce 1996 a vrátil se do své domovské základny v Afghánistánu.\n\nV roce 1993 se Sudán přeměnil na islámský totalitní stát, ve kterém al-Bašír zrušil Revoluční velitelskou radu a vytvořil Národní islámskou frontu (NIF) s vládou složenou výhradně ze členy NIF.\n\nV roce 1998 letadla americké armády zaútočila na farmaceutickou továrnu v Chartúmu, kde se údajně vláda pokoušela vyrábět chemické zbraně.\n\nObčanská válka s jihem skončila po v lednu 2005 podepsáním mírové smlouvy. 22 let trvající občanská válka má mimo jiné na kontě 1,9 miliónu mrtvých civilistů, 4 miliony uprchlíku a několik hladomorů.\n\nV roce 2003 začalo povstání na západě v oblasti Dárfúr, které trvá dodnes (viz konflikt v Dárfúru).\n\nV lednu 2011 se v Jižním Súdánu konalo referendum o nezávislosti tohoto území. V důsledku referenda se Jižní Súdán stal 9. července 2011 samostatným státem.\n\nV dubnu 2019 byl po měsících protestů prezident Umar al-Bašír sesazen armádou a vládu převzala přechodná vojenská vláda. Opozice však nesouhlasila s prozatímní vojenskou vládou, která měla být ustanovena na dva roky do svobodných voleb. Armáda proti protestujícím civilistům tvrdě zasáhla, ale po trvajících protestech přistoupili na sdílení moci s opozicí.\n\nZnačnou část súdánského povrchu zaujímá rozsáhlá rovina, která je dnem velké pánve Nilu. Na západě, východě a jihu je obklopena náhorními plošinami o průměrné nadmořské výšce 500 až 1 000 m n. m. Na severovýchodě státu se rozkládá písčitokamenitá Núbijská poušť, která leží v nadmořské výšce 1 000 až 1 500 m n. m. Podél pobřeží Rudého moře se táhne pás Rudomořských hor, na území Súdánu se nachází i jejich nejvyšší hora – Džabal Oda (2.260m). Na jihovýchodě a východě zasahují na území Súdánu výběžky Etiopské vysočiny. Na severozápadě se rozkládá písčitá Libyjská poušť. Směrem k jihu přechází Libyjská poušť do vysočiny Dárfúru. V této oblasti se nachází vulkanické pohoří Džabal Marra s nejvyšším vrcholem země, který představuje kaldera Deriba (3.042m).\n\nVšechny stálé řeky náleží povodí Nilu, který protéká Súdánem svým horním a středním tokem. Nil vzniká soutokem Bílého a Modrého Nilu u Chartúmu. Níže na svém toku přijímá řeku Atbaru. Bílý Nil se rozlévá v období dešťů a vytváří rozsáhlé mělké jezero.\n\nSever země má tropické pouštní podnebí, kdy červencová teplota se pohybuje okolo 35 °C (s maximy až kolem 50) a lednová okolo 24 °C. V jižní polovině země se projevuje rovníkové monzunové podnebí, má vlhké letní a suché zimní období. Množství srážek se zvyšuje od severu, kde je do 25 mm srážek, k jihu, kde je mezi 500 a 1 500 mm.\n\n\nV zemi vládne autoritářský režim generála Umara al-Bašíra. V roce 2005 byla v Nairobi podepsaná mírová smlouva s jihem, která obsahuje tyto hlavní body:\n\nSmlouva z Nairobi slibovala možnost vyhlášení referenda o plné nezávislosti Jižního Súdánu. K němu došlo v roce 2011. Pro nezávislost v referendu hlasovalo 98,83 % jižních Súdánců. Jižní Súdán se 9. 7. 2011 stal 54. africkým státem. Nevyřešené zůstávají otázky sdílení ropných výnosů a status na ropu bohaté oblasti Abyei. Súdán každopádně přišel rozdělením země o čtvrtinu obyvatelstva, třetinu území a  70–80 % zásob ropy. To Bašírovou mocí přesto neotřáslo a v dubnu 2015 byl opětovně zvolen prezidentem.\n\nNa západě země stále pokračuje konflikt v Dárfúru, který si vyžádal přes 300 000 obětí. Světové pohoršení vzbuzují kruté činy arabských milicí (džandžavíd) vůči civilistům. Toto řádění není pod kontrolou centrální vlády, ta však také neusiluje o uklidnění situace. Mezinárodní trestní tribunál v Haagu vydal kvůli podezření ze spáchání zločinu genocidy v Dárfúru zatykač na prezidenta Bašíra. 12. července 2010 byl vydán zatykač druhý, stále aktuální. Zatykač byl vydán i na súdánského ministra obrany.\n\nSúdán má s většinou sousedů problematické vztahy. V 90. letech 20. století vytvořily Uganda, Keňa a Etiopie protisúdánskou koalici, která měla zamezit šíření vlivu Národní islámské fronty a radikálního islámu vůbec. Súdánská vláda naopak podporovala protivládní povstalecké skupiny v těchto zemích, jako byla např. Boží armáda odporu v Ugandě. Súdán má také územní spor s Egyptem o Halaibský trojúhelník.\n\nSpojené státy americké nakonec protisúdánskou koalici podpořily a napsaly Súdán na svůj seznam sponzorů terorismu. V reakci na to si Súdán vytvořil silné vazby na husajnovský Irák a Írán. Súdán má také rozsáhlé politicko-hospodářské vztahy s Čínou, která těží deset procent súdánské ropy. Podle bývalého sudánského ministra je Čína rovněž největším dodavatelem zbraní do Súdánu.\n\nV prosinci 2005 se Sudán stal jedním z mála států, které uznaly marockou nadvládu nad Západní Saharou. V roce 2015 se Súdán podílel na intervenci vedené Saúdskou Arábií v Jemenu proti silám loajálním k bývalému prezidentovi Ali Abdalláhovi Sálihovi.\n\nOd roku 1983 zahubila občanská válka a hladomor v Súdánu téměř 2 milionů lidí. Odhaduje se, že během druhé súdánské občanské války bylo až 200 000 lidí zotročeno.\n\nSúdán má podle organizace Reportéři bez hranic 172. nejméně svobodná média na světě (ze 180 zemí).\n\nMuslimové (a to i ti, kteří museli islám přijmout pod hrozbou násilí), kteří konvertují ke křesťanství, mohou čelit trestu smrti za zločin apostáze. V roce 2014 byla Meriam Ibrahim odsouzena pro svou křesťanskou víru na smrt. Po nátlaku mezinárodního společenství a organizací zabývajících se lidskými právy, byla Meriam propuštěna, bylo jí dovoleno opustit zemi a v USA, kde byla přijata, začala nový život s manželem a dcerou, která se jí narodila právě ve vězení.\n\nPodle zprávy UNICEF z roku 2013 bylo 88 % žen v Súdánu podrobeno zmrzačení ženských pohlavních orgánů zvanému ženská obřízka. Súdánský zákon o manželství byl mezinárodními organizacemi kritizován za to, že umožňuje sňatky s dětmi (od 10 let). Homosexualita je v Súdánu nezákonná a trestaná smrtí.\n\nSúdán je méně rozvinutý zemědělský stát, patří k nejchudším státům světa. Súdán má ohromné zdroje nerostného bohatství, nejdůležitější je ropa. Ta se těží převážně na jihu země a ropovodem transportuje do přístavu Búr Súdán. Díky penězům z ropy lze očekávat postupné zvyšovaní nyní velice nízké životní úrovně obyvatel.\n\nZ nerostných surovin se těží chróm, zlato a sůl. Na výrobě elektrické energie se více jako dvou třetin podílejí vodní elektrárny.\n\nZemědělství zaměstnává 80 % obyvatel, tvoří však jen 40 % HDP. Ze zemědělských plodin se pěstují cukrová třtina, čirok, bavlna, pšenice, proso, podzemnice olejná, sezam, rýže, jamy, ovoce, datle a zelenina. Pro živočišnou výrobu jsou důležité skot, ovce, kozy, velbloudi, osli, drůbež a rybolov. Významná je těžba dřeva a produkce arabské gumy, ve které je největším světovým producentem. Kromě silniční a železniční dopravy se využívá splavných řek, především Nilu.\n\nArabové tvoří 70 % obyvatel, zbytek pak hlavně černoši (Furové, Bejaové, kmeny Nuba, Fallata ad.). Většina obyvatel (97 %) vyznává sunnitský islám, zbytek tvoří malé komunity křesťanů a animistů. Islám je základem zákonodárství a státním náboženstvím. Křesťané jsou pronásledováni. Také černoši jsou vystaveni ze strany Arabů mnoha protivenstvím: během občanské války bylo mnoho černošských obyvatel jihu uneseno do otroctví.\n\nPouštní oblasti Súdánu jsou velmi řídce osídleny, proto průměrná hodnota osídlení dosahuje 15 osob na km².\n\nPočet obyvatel byl v roce 2018 odhadnut na 41,3 milionu. Populační přírůstek je velmi vysoký: 2,41 % ročně. Počet obyvatel je však proměnlivý v důsledku občanské války, hladomorů a emigrace do Čadu a Ugandy na straně jedné a přílivu muslimských migrantů z Etiopie a Eritreje na straně druhé. Navíc, mnoho venkovanů žije stále kočovným způsobem života, okolo 2 milionů. V pohybu je také každým rokem asi 500 000 sezónních dělníků. V zemědělství pracuje 80 % obyvatel, v průmyslu 7 %, ve službách 13 %.\n\nNejvýznamnějším súdánským spisovatelem je Tayeb Salih. Z autorek je to Leila Aboulela, píšící anglicky. Herec Alexander Siddig se proslavil zejména v americkém televizním seriálu Star Trek.\n\nSúdán se od roku 1960 zúčastňuje olympijských her. K roku 2018 získal jedinou medaili, a to díky běžci Ismailu Ahmedu Ismailovi, který na olympijských hrách v Pekingu roku 2008 získal stříbro v běžeckém závodě na 800 metrů. Na stejné trati bral stříbro Abubaker Kaki na mistrovství světa (2011), navíc se stal dvakrát mistrem světa v hale (2008, 2010). Úspěšným běžcem je i Rabah Yousif, který však nyní reprezentuje Británii. Súdánská fotbalová reprezentace vyhrála v roce 1970 mistrovství Afriky (Africký pohár národů). Basketbalista Manute Bol se prosadil v americké lize NBA a se svými 231 centimetry je dosud nejvyšším hráčem, který v ní nastupoval.\n\nNěkterá súdánská archeologická naleziště byla zapsána na seznam světového kulturního dědictví UNESCO: Především jsou to vykopávky na ostrově Meroe. Meroe bylo hlavní město starověkého núbijského království Kuš. Archeologické práce, které zde začaly roku 1902, odhalily budovy a ulice, chrám zasvěcený bohu Amonovi, paláce a přístavní hráz. Ve třech nekropolích 4 km východně od města je asi 200 pyramid. Druhou lokalitou na seznamu jsou vykopávky v Gebel Barkal a v Napatanu. Pět lokalit leží v délce přes 60 km v údolí Nilu. Jsou svědkem napatanské kultury (900-270 př. n. l.) a meroitické kultury (270 př. n. l. - 350). I zde byly nalezeny hrobky s pyramidami, chrámy a paláce.\n\n\n\n"}
{"id": "17110", "url": "https://cs.wikipedia.org/wiki?curid=17110", "title": "Středoafrická republika", "text": "Středoafrická republika\n\nStředoafrická republika, zkráceně SAR (: '; : ') je vnitrozemský stát ve Střední Africe. Hraničí s Čadem na severu (délka hranice 1 197 km), Súdánem na severovýchodě, (od 9. července 2011) i Jižním Súdánem na východě (1 165 km), Demokratickou republikou Kongo a Republikou Kongo na jihu (1 577 km a 467 km) a Kamerunem na západě (797 km). Počet obyvatel překračuje 4 miliony a rozloha dosahuje 623 000 km².\n\nHlavním městem a centrem republiky je město Bangui. Se slumovou aglomerací zde žije přes 800 000 lidí. Dalšími významnými městy v zemi jsou Bimbo, Bambari, Bangassou, Bérbérati, Bonar a Bossangoa. Mezi nejpočetnější etnika se počítají Gbajové, Bandové, Manzové a Sarové, ti přesáhli hranici 10 %. Úřední jazyk je francouzština, avšak nejpoužívanějí jazyk je sangoština.\n\nNejrozšířenějším náboženstvím je křesťanství, které vyznává polovina obyvatel, přičemž první polovina křesťanů je protestanská a druhá římskokatolická. Okolo třetiny populace je animistická, zbytek tvoří především muslimové, kteří se soustřeďují na severu země.\n\nStředoafrická republika je republika, do OSN vstoupila v roce 1960.\n\nPřibližně od 1. tisíciletí př. n. l. se v oblasti usadily kmeny užívající jazyky východní Adamawy a menší skupiny hovořící bantuskými jazyky. Při dnešních hranicích s Čadem se usadili též obyvatelé náležející k Nilosaharské jazykové rodině.\n\nOtrokářství se území dnešní SAR dotklo až se zpožděním. Teprve vyčerpání zásob ebenového dřeva na pobřeží přivedlo Evropany k rozdmýchání místních válek a otrokářských nájezdů. Severovýchod země byl v 19. století vylidněn arabskými otrokářskými nájezdy na kterých se podíleli i mahdisté ze Súdánu. Zatímco v 16. století se počet obyvatel tohoto území pohyboval kolem 5 až 6 milionů, na počátku 20. století klesl na 700 000.\n\nNa konci 19. století území obsadili Francouzi. Kolonie Ubangi-Šari, kterou zde založili, byla začleněna do Francouzské rovníkové Afriky.\n„Modlou“ boje proti kolonialismu v SAR se stal Barthélemy Boganda, který ovšem zemřel při letecké havárii 29. března 1959. Samostatnost země získala dne 13. srpna 1960, když David Dacko převzal prezidentský úřad od dočasného prezidenta André Malrauxe.\n\nZnámou postavou dějin SAR se stal Jean-Bédel Bokassa, který se moci chopil státním převratem v roce 1965. V roce 1976 se nechal velice okázale korunovat císařem. Svržen byl v roce 1979 při operaci Barracuda. Do úřadu byl po opět dosazen David Dacko, jehož mandát byl následně potvrzen ve zmanipulovaných volbách v březnu 1981.\n\nNěkolik měsíců po příchodu F. Mitterranda do funkce, v září 1981, byl v SAR David Dacko, blízký bývalého prezidenta Giscarda, svržen. Po bombovém útoku ze 14. července (v kině v centru Bangui při něm zemřeli 3 lidé, z toho 1 Francouz), připisovaný pro-libyjské buňce Idiho Laly, Dacko zakázal Osvobozenecké hnutí středoafrického lidu (MLPC) Ange Patassého (předseda vlády za Bokassova režimu) a Ubangijskou vlasteneckou frontu-Stranu práce (FPO-PT) doktora Abela Goumby (dlouhodobý odpůrce Bokassy, poté Dacka). Vztahy nové francouzské vlády a Dacka, bývalého stoupence a chráněnce Giscarda tedy nebyly pozitivní. Dacko ovšem patrně s pučem souhlasil, nový prezident André Kolingba byl jeho náčelník štábu, se kterým měl dobrý vztah. Francie k takovému postupu dala patrně souhlas – včetně jejích tajných služeb. Těm byl blízký Jean-Claude Mantion, poradce Kolingby a jeden z osnovatelů operace Barracuda a dosazení Dacka.\n\nZemi následně ovládal Vojenský výbor národní obnovy až do obnovení politické plurality na přelomu 80. a 90. let. Země patří k nejméně rozvinutým na světě.\n\nOd roku 2007 probíhá na severu země válka. V roce 2012 vypukl další konflikt mezi povstaleckým hnutím Séléka vedeným Michelem Djotodiou a vládními silami v čele s prezidentem Bozizém. Boje mezi muslimy a křesťany si vyžádaly tisíce obětí.\n\n14. prosince 2015 byla vůdcem muslimských povstalců Noureddine Adamem vyhlášena na severu Středoafrické republiky ve\nměstě Kaga-Bandoro autonomní Republika Logone. Přechodná vláda, která Středoafrickou republiku vede, jeho krok odsoudila.\n\nVelkou část území zabírá náhorní plošina Azande (500-1 000 m). Sever země zabírá savana, součást Čadské pánve a severovýchod masív Bongo. Na západě se tyčí pohoří Karré s nejvyšší horou Mont Ngaoui. Na jihu se rozkládá tropický deštný prales a Konžská nížina.\n\nStředoafrická nemá přístup k otevřenému moři a na svém území nemá jezera ani jiné vodní plochy. Mezi řeky, důležité pro dopravu, patří Sanga, Šari a Ubangi.\n\nVe Středoafrické republice panuje tropické klima s mírně teplým, vlhkým létem a suchou, oproti létu výrazně teplejší zimou.\n\nMezi významné Národní parky patří park Manovo-Gounda Saint Floris. Ten byl v roce 1988 zařazen do seznamu světového dědictví UNESCO. Od roku 1997 je veden i na seznamu světového dědictví v ohrožení.\n\nOrná půda tvoří pouhá 3 % celého území a plodiny se pěstují na ploše nedosahující 1 %. Velikost zavlažované plochy je 20 km.\n\nStředoafrická republika měla k červenci 2009 odhadem 4 511 488 obyvatel. Na seznamu států světa podle počtu obyvatel se umisťuje na 120. místě. Etnická struktura je pestrá, nejpočetnější etnikum, Gbajové, tvoří pouhou třetinu obyvatelstva. Mezi další etnika spadají Bandové (27 %), Manzové (13 %), Sarové (10 %), méně jak desetinu populace tvoří Mbakové a Jakomové (shodně 4 %). Ostatní obyvatelé jsou zastoupeni 2 %.\nÚředním jazykem je francouzština, avšak nejvíce používaná je sangoština.\n\nNejrozšířenějším náboženstvím je křesťanství (50 %), následuje animismus (35 %) a islám (15 %). Křesťané se dělí na katolíky a protestanty, počet vyznavačů obou směrů je víceméně stejný.\n\nStředoafrická republika je státním zřízením republika. Prezident může být zvolen maximálně dvakrát, pokaždé na pětileté období. Předseda vlády je jmenován politickou stranou s parlamentní většinou. Současná ústava byla schválena 5. prosince 2004, v platnosti je od 27. prosince 2004. Volební právo má každý občan, který dosáhl 21 let.\n\nDo Ústavního soudu je zvoleno devět soudců, tři prezidentem, tři Národním shromážděním a tři ostatními soudci. Dalšími druhy soudů jsou nižší soudy, trestní soudy, odvolací soudy a Nejvyšší soud.\n\nŠéf separatistické organizace Séléka se dne 25. března 2013 prohlásil po obsazení hlavního města a následného převratu za prezidenta. O den později zrušil ústavu, parlament i vládu. Slíbil však, že do tří let se v zemi budou konat svobodné volby. 31. března 2013 bylo oznámeno složení vlády národní jednoty, která zemi do voleb povede.\n\nStředoafrická republika je členem následujících organizací:\nACCT, ACP, AfDB, AU, BDEAC, CEMAC, FAO, FZ, G-77, IAEA, IBRD, ICAO, ICCt, ICRM, IDA, IFAD, IFC, IFRCS, ILO, IMF, Interpol, IOC, ITSO, ITU, ITUC, MIGA, NAM, OIC (jen jako pozorovatel), OIF, OPCW, UN, UNCTAD, UNESCO, UNIDO, UNWTO, UPU, WCL, WCO, WFTU, WHO, WIPO, WMO a WTO.\n\n\nZemě se dělí na 14 prefektur, 2 ekonomické prefektury a komunu (hlavní město). Dále se dělí na 71 subprefektur.\n\nZemě patří k nejméně rozvinutým na světě. Hospodářský rozvoj brzdí konflikty mezi vládou a opozicí, nekvalifikovanost obyvatelstva, poloha země a nekvalitní dopravní systém. Země musí dovážet ropu. Humanitární výpomoc od Francie a mezinárodních organizací není pro obyvatele dostačující.\n\nHlavním zdrojem deviz je vývoz diamantů, především do Evropy, ale vyváží se také bavlna a dřevo. Dovážet je potřeba potraviny a spotřební zboží. HDP na osobu dosahuje asi 700 USD. Nejčilejší obchodní vztahy má země s Francií. V zemi se platí CFA frankem.\n\nOd roku 2013 má země v důsledku občanské války probíhající od roku 2012 nejnižší HDP na hlavu na světě.\n\nPáteří ekonomiky je zemědělství a lesnictví, tvořící 55 % HDP. Pěstuje se kukuřice, maniok, proso, banány a batáty. Dalšími produkty jsou bavlna, káva, dřevo a tabák. V zemědělství je zaměstnáno na 70 % populace.\n\nTvoří 20 % HDP a je tvořen pivovarnictvím, výrobou textilu a obuvi a montáží motocyklů a jízdních kol. Pro export je životně důležitá těžba zlata a diamantů.\n\nTvoří 25 % HDP. Množství internetových uživatelů je nad 19 tisíc.\n\nDoprava ve Středoafrické republice je nerozvinutá jako ve většině afrických států. Místní obyvatelé se přepravují buď levnými, přeplněnými autobusy nebo stopují nákladní auta jezdící mezi městy. Železniční doprava zde dosud neexistuje. Mezi důležité přístavy a terminály patří města Bangui, Nola, Nzinga a Salo.\n\nLetecká doprava využívá čtyřiceti letišť. Drtivá většina letišť je nezpevněná, pouhé dvě jsou dlážděné. Vodní doprava probíhá na splavných řekách Ubangi a Sanga. Délka vodních cest je 2 800 km. Silniční doprava využívá silnic s celkovou délkou 23 810 km.\n\nStředoafrické ozbrojené síly (: Forces Armees Centrafricaines, zkr. FACA) se v roce 2008 dělily do čtyř složek: Generální ředitelství policejní inspekce (zkr. DGIG), Pozemní síly, Státní policie a Vojenská letecká služba.\n\nMinimální věk pro vstoupení do armády je 18 let s dvěma roky povinné služby. Armáda má k dispozici dva miliony lidí (1 032 828 mužů, 999 330 žen (2008)) schopných vojenské služby. V roce 2006 činily výdaje spojené s armádou 1,1 % HDP.\n\nKuchyně Středoafrické republiky využívá suroviny ve Středoafrické republice dostupné: jáhly, čirok, banány, batáty (sladké brambory), plantainy, okra, brambory, česnek, cibule, špenát, rýže, palmový olej, kukuřice, maniok, sezam, houby, chilli nebo rajčata. Z masa se běžně používá kozí, kuřecí, zvěřina nebo ryby. Běžně se konzumuje hmyz (housenky, cvrčci, kobylky nebo termiti). V hlavním městě Bangui se lze setkat s restauracemi podávající pokrmy z francouzské nebo libanonské kuchyně.\n\nPodle OSN polovina populace Středoafrické republiky hladoví.\n\n"}
{"id": "17112", "url": "https://cs.wikipedia.org/wiki?curid=17112", "title": "Grand Prix Pau 1950", "text": "Grand Prix Pau 1950\n\nXI Grand Prix de Pau byl v pořadí druhý závod vypsaný pro vozy Formule 1. Jezdecké pole se rozdělilo do dvou táboru, protože ve stejný den se jela na ostrovech i Richmond Trophy, které se zúčastnily především britští piloti.\n\nV letech 1946 až 1948, Alfa Romeo startovala maximálně ve čtyřech závodech v sezóně. Rok 1950 je ale rokem výjimečným, poprvé se bude bojovat o body, které rozhodnou o mistru světa F1. Přesto se Alfa neúčastnila velkého množství závodu, vůz 158 bylo možno vidět prakticky na závodech započítávaných do mistrovství světa a závodů organizovaných na italské půdě a téměř ve všech triumfovala. Naopak Ferrari se účastnilo co největšího počtu závodu.\n\nV roce 1940 Enzo Ferrari založil vlastní tým z počátku používal vozy Alfa Romeo označené „Bimotore“ nebo „Alfetta“ Protože ve smlouvě uzavřené s milánskou značkou nesměl používat v názvu týmu své jméno. První Ferrari proto neslo lakonicky jméno vůz 815. Ale, už v roce 1947 bylo jméno Ferrari oficiálně zaregistrováno pro různé disciplíny automobilového sportu, jako je formule 1, formule 2, Gran Turismo atd.\n\nTým Enza Ferrariho přivezl tři vozy. Jednu velkou F1 z roku 1949, typ 125 1,5litrový přeplňovaný dvanáctiválec o výkonu 235 koní a jeden vůz formule 2 typ 166, 2litrový atmosférický dvanáctiválec. Villoresiho a Ascariho v továrním týmu doplnil Raymond Sommer na soukromém Ferrari samozřejmě v modré barvě.\n\nVelkým konkurentem Ferrari je další italská značka Maserati. Tým Achille Varzi připravil vozy 4CLT/48 s výkonem 280 koní pro argentinskou dvojici Fangio – Gonzalez. Zatímco Fangia nebylo zapotřebí představovat, Gonzalez byl v Evropě mužem neznámým. Svou zdatnost prokázal v úvodu roku při jihoamerické šňůře v kategorii volné formule. Další Maserati pilotoval zkušený Louis Chiron.\n\nTalbot na domácí trati reprezentovali pouze čtyři soukromé vozy Louise Rosiera, Levegha, Etencelina a Pozziho. Tovární tým Simca připravila tři vozy s novým motorem 1490 o výkonu 100 koní, ale stále bez kompresoru, pro Francouze Trintignanta, Manzona a Simona.\n\nNa okruhu se sešlo přes 40 000 diváků, což donutilo organizátory narychlo postavit tribunu v parku Beaumont al Casino.\n\nHned čtyři piloti překonali rekord okruhu z roku 1939 už během tréninku. Ten se stal bojem o první příčku mezi Fangiem a Villoresim, zatímco Raymond Sommer nejrychlejší v prvním tréninku vybojoval třetí pozici na startu. Pouze Louis Rosier na voze Talbot narušil nadvládu italských vozů.\n\nSluncem zalité ulice města Pau přivítali 13 jezdců na startovním roštu. Hned po startovním signálu ztratil výhodu prvního místa Fangio, přehnali se přes něj jak Villoresi tak Sommer. Ital prolétl první kolo vysokou rychlostí (1:51,7) následován Sommerem, Fangiem, Gonzalezem a dalšími. Staří lišáci Chiron a Etancelin moc dobře vědí co takové ďábelské tempo přináší, chybu a ztrátu několika míst. Villoresi ale neustale zrychloval a přibližoval se tak starému rekordu (1:46,0).\n\nTři uprchlíci, Villoresi, Sommer a Fangio, se rychle vzdalovali Gonzalezovi, který kroužil osamocen před další skupinkou pronásledovatelů. Zatímco na čele závod Sommer i Fangio utočili na Villoresiho v hlouby pole se Ascari potýkal s technikou a v 10. kole to vzdal. Sommer využil Italova zaváhaní a předjel ho. Stejně úspěšný je i Fangio o par metru dále. Posléze se nevyvaroval chyb ani Sommer a Fangio bleskurychle reaguje a ujímá se vedení, Sommer a Villoresi teď bojuji spolu o druhou pozici. Sommer je čím dal roztržitější a následují hodiny, tuto školáckou chybu trestá Villoresi předjetím a začíná pronásledovat Fangia. Ve 40. kole už jen Villoresi, Sommer a Rosier nemají ztrátu jednoho kola na vedoucího Argentince. Do cíle přijíždí Fangio s náskokem 30 sekund na Villoresiho, třetí Rosier už ztrácí víc jak minutu a smolař Sommer je čtvrtý se ztrátou jednoho kola.\n\nV cíli je obrovský chumel okolo modro-žlutého (oficiální zbarvení jezdců z Argentiny) Maserati Juana Manuela Fangia, i ve Francii má tento Argentinec spoustu obdivovatelů. Davem se snaží prodrat i bratři Sojit, reportéři Argentinského radia, kteří doprovázejí Fangia během celé sezóny.\n\nTento rok se konal již XI. ročník Grand Prix Pau, když vůbec první Velká Cena na této trati se jela už v roce 1901 a prvním vítězem se stal M.Farman na voze Panhard. Nejúspěšnějšími jezdci jsou Philippe Etancelin a Nello Pagani, kteří zvítězili dvakrát a dnešním vítězstvím se k nim přidal i Juan Manuel Fangio, jenž tak obhájil vítězství z předešlého roku. Maserati tu zvítězilo už po páté a suverénně tak na této trati kraluje.\n\n\n\n"}
{"id": "17116", "url": "https://cs.wikipedia.org/wiki?curid=17116", "title": "ERA B", "text": "ERA B\n\nERA B byl jednomístný závodní vůz, kategorie Voiturette a formule 1. Vůz navrhl v roce 1936 konstruktér Reid Railton.\n\n\nModel B vycházel z předešlého typu A, do výroby se dostal v roce 1936 s poměrně revidovanou konstrukcí a s mnohem spolehlivějším motorem. Celkem bylo vyrobeno 13 vozů, které dostaly označení R1B až R14B. Mezi zákazníky byl i thajský princ Bira, který s těmito vozy zvítězil ve 20 závodech. Nejúspěšnějším pilotem byl Richard Seaman, jenž se díky výkonům s vozem R1B dostal do továrního týmu Mercedes Benz. Nejvíce vavřínu posbíral vůz R9B.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "17118", "url": "https://cs.wikipedia.org/wiki?curid=17118", "title": "Facing West Trio", "text": "Facing West Trio\n\nFacing West Trio je mezinárodní fusion kapela. V jejich hudbě se prolíná moderní a alternativní jazz s prvky rocku a latinskoamerické hudby. Skupina vznikla roku 2002 a hraje ve složení:\n\nV únoru 2003 vzniklo první cd tria, které obsahuje 5 vlastních skladeb. V listopadu téhož roku zvítězili v soutěži „Setkání kytaristů“, což jim přineslo možnost natáčet ve studiu „Citron“, díky tomu vznikla deska s názvem \"Long The Way To Back\".\nV roce 2007 trio natočilo novou desku „Last Time At Home“.\n"}
{"id": "17123", "url": "https://cs.wikipedia.org/wiki?curid=17123", "title": "Seznam zkratek ve vojenství", "text": "Seznam zkratek ve vojenství\n\nToto je seznam zkratek užívaných ve vojenství\n"}
{"id": "17126", "url": "https://cs.wikipedia.org/wiki?curid=17126", "title": "Kniha Pláč", "text": "Kniha Pláč\n\nKniha Pláč, někdy Pláč Jeremjášův ( , Ejcha), je jedna z krátkých poetických knih Starého zákona. V židovském dělení Písma se řadí mezi Spisy (\"ktuvim\"), v křesťanských Biblích a v Septuagintě se nachází za knihou Jeremjáš, neboť právě proroku Jeremjášovi tradice připisuje autorství. V talmudickém období se nazývala \"kinot\", „nářky“ nebo „žalozpěvy“, podle toho v Septuagintě , „thrénoi“, nebo .\n\nKniha obsahuje celkem 5 relativně krátkých lyrických básní v žánru pláče, které naříkají nad zničeným Jeruzalémem a nad katastrofou, která dolehla na Judsko v létě 587/586 př. n. l., kdy bylo město dobyto, chrám zničen a obyvatelstvo odvedeno do vyhnanství. Básně líčí poměrně naturalistickým způsobem zničený Jeruzalém a bídu jeho lidu a prosí Boha o pomoc, srovnávajíce to s jeho bohatstvím a blahobytem před katastrofou. Přes celkově smutné ladění se nevzdávají optimismu, tj. naděje, že se nakonec Bůh smiluje nad svým lidem a zachrání ho. Pěti nářkům odpovídá přesně pět kapitol podle dnešního dělení textu. \n\nPrvní čtyři písně jsou akrostické, každá sloka začíná jedním písmenem hebrejské abecedy. Poetická skladba je velmi silná. Kromě klasického hebrejského paralelismu se vyskytuje i pravidelný rytmus, většinou 3 + 2 přízvuky, někdy 3 + 3 nebo 2 + 2. Tento rytmus se obvykle vyskytuje právě u nářků a podle toho se nazývá \"kina\". \n\nPoetické skladby vznikly v Judsku krátce po zničení Jeruzaléma jako spontánní a současně liturgická odpověď na nedávné události. Jak dosvědčují některé pasáže jiných biblických knih z této doby (např. Jer 41,4-5; Za 7,1-5), jistá forma kultu a nářku probíhala i v troskách chrámu. Je možné, že Kniha Pláč vznikla a byla používána při těchto liturgiích.\n\nDnes je Kniha Pláč součástí tzv. \"megilot\", „pěti svátečních svitků“, které se čtou při židovských svátcích. Kniha Pláč se čte během bohoslužeb na Tiš'a be-av, kdy si Židé připomínají zničení prvního a druhého chrámu i další tragické události jako např. porážku Bar Kochbova povstání. \n"}
{"id": "17128", "url": "https://cs.wikipedia.org/wiki?curid=17128", "title": "Tanach", "text": "Tanach\n\nTanach ( ) je akronym, kterým se v židovství označují posvátné spisy, které jsou součástí Bible (resp. Starého zákona). Jelikož jsou (na rozdíl od Nového zákona) psány hebrejsky, označují se někdy také jako hebrejská bible. Akronym \"Tanach\" vznikl z počátečních písmen názvů jednotlivých sbírek těchto spisů (\"t-n-k\"):\n\nTanach bývá někdy označován také jako \"Mikra\" (; „čtení“). Někdy se celek tanachu označuje prostě jako Tóra.\n\nRozdělení posvátných spisů židovství do tří částí je dobře dosvědčeno z rabínské literatury období Druhého chrámu. Neužívalo se ovšem označení \"Tanach\", nýbrž \"Mikra\". V akademickém prostředí se dnes užívá pro označení celku těchto spisů pojmu hebrejská bible.\n\nSpisy tanachu jsou zapsány hebrejsky, avšak části knihy Daniel, Ezdráš, jedna věta v Jeremjáši a jedno sousloví v knize Genesis (Berešit) jsou aramejsky, zapsány ovšem hebrejským písmem.\n\nPodle židovské tradice se tanach skládá z 24 spisů, neboť židé uznávají tzv. palestinský kánon, jehož užívají také protestantské církve. Pořadí těchto knih v židovství a křesťanství je odlišné, stejně jako počítání knih, protože některé z nich křesťané počítají za dvě samostatné. Katolická církev a pravoslaví, které uznávají bibli v rozsahu alexandrijského kánonu, považují za součást svého Starého zákona několik tzv. deuterokanonických spisů, které nebyly sepsány v hebrejštině, ale v řečtině.\n\n\n"}
{"id": "17129", "url": "https://cs.wikipedia.org/wiki?curid=17129", "title": "ČKD (rozcestník)", "text": "ČKD (rozcestník)\n\nZkratka ČKD může označovat:\n\n"}
{"id": "17130", "url": "https://cs.wikipedia.org/wiki?curid=17130", "title": "ČKD", "text": "ČKD\n\nČKD (původně zkratka z Českomoravská-Kolben-Daněk, po znárodnění podniku se zkratka nerozepisovala) byl jeden z významných strojírenských československých podniků, vzešlých z průmyslu Rakouska-Uherska druhé poloviny 19. století. Dnes se značkou ČKD v názvu působí v Česku několik menších společností.\n\nV roce 1854 založil Čeněk Daněk v Karlíně společnost \"Daněk a spol.\" Ta se roku 1872 sloučila se společností \"Breitfeld & Evans\" a vznikla tak \"Akciová společnost strojírny, dříve Breitfeld, Daněk i spol.\" Do jejího výrobního programu patřilo hlavně vybavení dolů a potravinářského průmyslu.\n\nV roce 1871 byla založena akciová společnost \"První Českomoravská továrna na stroje v Praze\" a na ploše přes 10 ha postavila svůj závod v Libni u Prahy. Mezi její velké realizace patřila i Petřínská rozhledna či Průmyslový palác na Pražském výstavišti. Na přelomu století zahájila výrobu kolejových vozidel, v roce 1907 pak spolu se společností Ringhoffer založila výrobce automobilů Praga.\n\nRoku 1896 založil ve Vysočanech inženýr Emil Kolben společnost \"Kolben a spol.\" O dva roky později fúzovala se společností \"Pražská a.s.\" a vznikla tak \"Elektrotechnická a.s.\". Od roku 1901 vyráběla kompletní vybavení pro vodní elektrárny.\n\nRoku 1921 se \"První Českomoravská továrna na stroje v Praze\" sloučila s \"Elektrotechnickou a.s.\" a vznikla tak \"Českomoravská – Kolben\". Ta se v roce 1927 spojila s \"Akciovou společností Strojírny, dříve Breitfeld, Daněk a spol.\" a vznikla \"Českomoravská–Kolben–Daněk\" (ČKD), největší strojírna v tehdejším Československu. V čele podniku stál Emil Kolben, a to až do roku 1939, dne 6. června 1943 byl zatčen nacisty.\n\nZa druhé světové války byla společnost přejmenována \"na Böhmisch-Mährische Maschinenfabrik AG\" a vyráběla hlavně zbraně pro Wehrmacht, například tank PzKpfw 38(t) či stíhač tanků Hetzer. Při americkém náletu 25. března 1945 byl podnik těžce poškozen.\n\nPo válce byl podnik obnoven a rychle znárodněn. Jeho struktura se po nástupu centrálně řízeného hospodářství často měnila a bylo do něj začleněno mnoho poboček po celé republice. Od ustavení tzv. oborového podniku v první polovině 60. let až do transformace v květnu 2007 nesl název ČKD Praha s různými přívlastky vyjadřujícími právní formu – postupně oborový podnik, koncernový podnik, státní podnik (kombinát), akciová společnost (odlišovat od ČKD Blansko, které není od roku 1950 jeho součástí). V roce 1963 se součástí podniku stala vagónka Tatra Smíchov (do roku 1945 Ringhoffer-Tatra) jako závod ČKD Tatra.\nPodnik vyráběl, mimo jiné, elektrické stroje, polovodičové usměrňovače, velké průmyslové kompresory, jeřáby, autojeřáby a další zdvihadla a mnoho jiných strojírenských výrobků. Mezi nejdůležitější a nejznámější provozy koncernu ČKD vždy patřila výroba parních, později motorových lokomotiv v Libni a výroba tramvají v závodě ČKD Tatra na Smíchově, hlavně pro členy RVHP. Podnik se postupně stal největším výrobcem tramvají na světě a zaměstnával až 50 000 lidí. V roce 1963 byla zahájena sériová výroba tramvají Tatra T3, s přibližně 14 000 vyrobenými kusy se jedná o nejpočetněji vyráběný tramvajový vůz na světě. V letech 1963–1994 vyrobila lokomotivka v Libni 7459 lokomotiv ČME3 (ЧМЭ3) V letech 1970 a 1971 byly na Smíchově vyrobeny dvě dvouvozové jednotky Tatra R1 pro pražské metro. Přes velký objem výroby podnik podceňoval investice do modernizace a výzkumu, což vedlo k postupnému zastarávání provozů.\n\nS ekonomickým kolapsem zemí RVHP ztratila ČKD Praha svá největší odbytiště. Nedařilo se jí najít nová ve vyspělých státech, svou pozici si udržela jen v některých rozvojových zemích. V roce 1994 při privatizaci získala kontrolní balík akcií společnost Inpro a ČKD Praha se transformovala na holding. Nové vedení nebylo úspěšné a v roce 1998 stál holding na pokraji bankrotu. To velice komplikovalo situaci při výrobě velkých veřejných zakázek, jako byly rychlovlaky pro České dráhy či metra pro Prahu.\n\nNěkteré společnosti holdingu zkrachovaly úplně, ostatní byly vráceny státu skrze IPB, u které měl holding mnoho dluhů, a která tehdy ještě byla ve vlastnictví státu. Stát některé společnosti prodal zahraničním investorům, například výrobu kolejových vozidel získal německý Siemens. Zbytek holdingu i s ochrannou známkou získala v roce 2004 společnost 11 FITE, která již dříve odkoupila konkurzní podstatu některých bývalých společností holdingu.\n\nVlastní srdce společnosti: ČKD Trakce a.s. sídlilo na Kolbenově ulici č.p. 609/40. Objekt je památkově chráněný a dnes prochází rozsáhlou rekonstrukcí, kterou zajišťuje developer areálu, a to společnost Codeco a.s.\n\nV areálu původní Kolbenky je cca 50 budov.\n\nSpolečnost ČKD Trakce a.s., posléze přejmenovaná na původní jméno Kolbenka a.s., byla po krachu výroby v období 1998–1999 prodána holdingem ČKD skupině vlastníků, kteří rozsáhlý areál po krachu výroby pronajímali k různým aktivitám. Významné bylo například natáčení filmů a hudebních klipů ve zdejších velkých halách.\n\nAreál pak začal být postupně opravován. Proběhlo zateplování budov, odhlučnění hal, oprava střech atp.\n\nV roce 2005 došlo k další vlastnické změně, a to prodeji skupině 11 FITE (mezitím už vlastnila zbytky holdingu ČKD), zastoupené developerem areálu – společností Codeco a.s.\n\nNěkteré budovy začaly být rekonstruovány. Např. památkově chráněná budova č. 13, dříve výstavní budova, která byla předchozími vlastníky ponechána svému osudu a postupně chátrala. V prosinci 2006 v ní otevřela svůj supermarket společnost Delvita a celá stavba byla nakonec přemalována v pastelových barvách právě Delvity, které však ale neodpovídají průmyslovému charakteru budovy.\n\nV areálu Kolbenky zůstala značná ekologická zátěž. Zvláště pod halami č. 700, 1, 50 a dalšími.\n\nSoučasné plány developera areálu (Codeco a.s.) jsou přeměnit průmyslový areál Kolbenky na obchody, byty, nákupní zóny atd. To by měla usnadnit hlavně lukrativnost těchto pozemků, vzhledem k jejich umístění nedaleko stanice metra Kolbenova. Tento proces zasáhne i vedlejší areál ČKD DIZ a.s., ale zde je ve hře závazek vlastníka vůči státu nějakou dobu udržet výrobu i počet zaměstnanců. Po tomto datu dojde i na tento areál.\n\n\n"}
{"id": "17132", "url": "https://cs.wikipedia.org/wiki?curid=17132", "title": "Můstek (stanice metra)", "text": "Můstek (stanice metra)\n\nMůstek (zkratky MS-A a MS-B) je nejvytíženější přestupní stanice pražského metra. Křižují se zde dvě linky – A a B. Nachází se přímo pod Václavským náměstím a stejnojmennou křižovatkou. Můstek jsou vlastně dvě stanice, každá pro jednu trasu, spojené přestupními chodbami. Je pojmenována po ulici „Na můstku“, která se nachází na povrchu. Její název pochází z pozůstatků středověkého můstku, který zde kdysi vedl přes hradební příkop před někdejšími středověkými staroměstskými hradbami. Část tohoto můstku byla nalezena při výstavbě stanice a je k vidění v jejím vestibulu.\n\nJiž v prvních projektech byla zmiňována linka metra pod Václavským náměstím a pod neasanovanou částí Starého Města. Vedení současných linek A i B se objevovalo i v dalších projektech z 20. a 30. let 20. století, a tak bylo jasné, že bude nutné v místě jejich křížení vybudovat přestupní stanici. S tím se začalo nakonec v první polovině 70. let; nová stanice umístěná v ose Václavského náměstí byla umístěna 29 m pod povrchem a využit byl rovněž i podchod pod tehdy rušnou dopravní křižovatkou z let šedesátých.\n\nNa lince A byl Můstek tedy otevřen roku 1978, jednalo se tehdy o jedinou raženou sloupovou stanici, a to jak v pražském metru, tak i na úseku I.A. Vybudování stanice stálo 700 milionů tehdejších korun. Na lince B pak mohou cestující Můstek využívat již od roku 1985, tato část stanice byla zprovozněna v rámci otevření úseku metra I.B Vzhledem k tomu bylo nutné do střední lodi stanice Můstek umístit přestupní eskalátory, což do jisté míry zmenšilo prostor pro cestující.\n\nCelá výstavba stanice na lince B v letech 1977 až 1985 stála 552 mil. Kčs a vynutila si přenesení sochy Jungmanna dále od středu náměstí.\n\nBěhem povodní v srpnu 2002 došlo nejprve k zaplavení dolní části stanice (tj. na lince B), a to ve směru od Náměstí Republiky. Nástupiště se sice naplnilo vodou, avšak hladina nějakou dobu nestoupala výše po přestupních chodbách k nástupišti na lince A, neboť byly uzavřeny tlakové uzávěry. A to jak oba dva v samotných přestupních chodbách, tak i další v kabelovém tunelu. Tam však došlo vzhledem k tlaku k proražení příčky a voda si tak nakonec našla cestu i do vyšší části stanice a odsud do celého úseku I.A.\n\n8. dubna 2004 byla ukončena rekonstrukce vestibulu v této části stanice, která souvisela s přestavbou budovy nad ním stojící.\n\nDne 1. března 2016 byla stanice na linkách A i B bezbariérově zpřístupněna pro osoby s omezenou schopností pohybu a orientace pomocí osobního výtahu, který zároveň umožňuje přestup mezi stanicí Můstek na trase A a B. Zprovozněním výtahu ve stanici Můstek začátkem roku 2016 došlo k bezbariérovému zpřístupnění všech tří (resp. šesti) přestupních stanic pražského metra.\n\nStanice je trojlodní, ražená s plnou délkou středního tunelu 167 m a 24 páry sloupů (vzhledem k vysokému vytížení nebyly použity prostupy, což velmi ztěžovalo výstavbu jak na lince A tak i na lince B). Nachází se 29,3 m pod povrchem, má 2 výstupy - jeden vychází eskalátorovým tunelem do podpovrchového vestibulu, který se nachází přímo v polovině Václavského náměstí a druhý vede obdobně pod křižovatku Můstek. Eskalátory zde byly použity nejdříve sovětské, v roce 1993 byly jako první ze všech na lince A vyměněny, a to oba.\n\nSloupy jsou obložené hnědým dekorativním kamenem, strop střední lodi a stěny za nástupištěm pak hliníkovými eloxovanými výlisky ve žluté a zlatavé barvě.\n\nStanice se nachází pod ulicí 28. října, 10 m pod úrovní nástupiště na trati A, 40,3 m pod povrchem. Je trojlodní sloupová, s převýšenou střední lodí s raženými přestupními chodbami po průměru 5,1 a 9,2 m. Má jen jeden výstup a vestibul, teoreticky je ale možné dobudovat výstup druhý do prostoru Myslbek nebo Černá Růže.\n\nStanice Můstek má tři vestibuly:\n\n\n\n\nStanice se nenacházejí přesně nad sebou (konkrétně Můstek A je mírně východněji od Můstku B), proto jsou spojené dvěma dlouhými přestupními chodbami. První z nich vychází z prostředku nástupiště stanice Můstek B po schodišti, vedeným kolmo k její ose nad její úroveň, a pokračuje tunelem pro pěší až pod stanici Můstek A, do níž je vyveden pomocí několika krátkých eskalátorů, ústících přímo do střední lodi nástupiště stanice. Druhý pak vede z východního konce stanice Můstek B po pevném schodišti přímo pod nástupiště Můstku na lince A a spojuje se tam s přestupní chodbou první.\n\nPražané si častokrát stěžují na spletitost chodeb, vzhledem ke geologické situaci pod Václavským náměstím však nemohly být postaveny tak, jako je tomu například u stanice Muzeum.\n\n"}
{"id": "17136", "url": "https://cs.wikipedia.org/wiki?curid=17136", "title": "Ladislav Rott", "text": "Ladislav Rott\n\nLadislav Rott (5. června 1851 v Praze – 27. června 1906 v Bad Ischlu), pražský obchodník, byl jedním ze synů a osmi dětí Vincence Josefa Rotta, zakladatele firmy V. J. Rott na Malém náměstí v Praze (1840).\n\nLadislav Rott se vyučil se v otcově firmě, vystudoval Skřivanovu obchodní školu. Vedle češtiny a němčiny mluvil francouzsky, rusky, o něco později se naučil anglicky.\n\nV sedmnácti letech šel na výměnu do Petrohradu, pak k obchodním partnerům do Paříže, a odtamtud jako obchodní cestující do Egypta. Zažil ještě obležení Paříže po bitvě u Sedanu (1871), aby se ve dvaceti letech vrátil do Prahy, kde s bratrem Juliem (1845–76) k 1. lednu 1872 převzali obchod.\n\nVe společně započatém rozšíření firmy – jak zejména její činnosti, tak i stavebním – pokračoval po Juliově smrti Ladislav.\n\nProsperující obchod Ladislavu Rottovi umožnil postupné přikupování nemovitostí sousedídích s jeho domem na Malém náměstí a jejich rozsáhlé přestavbě v polovině 80. let 19. století. V letech 1896–97 pak došlo i k nákladné rekonstrukci původního domu č. p. 142 na Malém náměstí a k zadání fresek Mikoláši Alšovi, provedených jeho spolupracovníky Arnoštem Hofbauerem a Ladislavem Novákem.\n\nRostoucí velkoobchod s sebou nesl i rozšiřování obsáhlých katalogů „Česko-německých ceníků nástrojů a potřeb pro veškerá řemesla“, vedle zaběhlých německých bylo nutno hledat nové české pojmy.\n\nS manželkou Karolínou (Karlou), roz. Klecandovou (sňatek byl uzavřen 15. 1. 1876), měl Ladislav pět dětí, dva syny a tři dcery, mezi nimi i Vladimíra Jiřího Rotta (1885–1965), který – jako poslední v Československu podnikatelsky činný člen této jedné ze známých pražských rodin – uprchl se svou ženou těsně po komunistickém puči v únoru 1948.\n\nKarolína Rottová (1856–1904) spolupracovala v obchodě, vedla domácnost a organizovala společenskou část rodinného života. V roce 1896 zavedla „čtvrtky u Rottů“, kde se scházeli čeští umělci, žurnalisté, politici a také obchodní přátelé z Anglie, Francie, Německa, Švédska a samozřejmě Rakouska, které tehdy patřilo k domácím zemím.\n\nPo smrti manželky Karly se Rott podruhé oženil s o mnoho mladší vídeňskou kupeckou dcerou Andrée Polákovou. Na jaře 1906 se jim narodila dcera Andrée, již 27. června téhož roku však Ladislav Rott náhle zemřel na dovolené v Bad Ischlu.\n\nRod Rottů podporoval vznikající českou kulturu. Ladislav také podstatně přispěl na obnovení Národního divadla po požáru (v roce 1881, znovu otevřeno 1883). Spolu s bratrem Juliem pokračovali v tradici zahájené otcem Vincencem Josefem.\n\nPo Ladislavově smrti 1906 se řízení firmy ujali jeho dva synové Ladislav a Vladimír Rottovi spolu s nejstarší sestrou Julií provdanou Veselou jako tichou společnicí, přičemž vdova Andrée Rottová a sestry vyjma Julie měly být vyplaceny, což podnik zadlužilo podle vzpomínky Vladimíra Rotta o téměř milion zlatých rakouských korun. Do podobné situace pak byl podnik znovu postaven po náhlé smrti Ladislava mladšího roku 1927, shodou okolností opět v Bad Ischlu, kdy bylo potřeba vyplatit jeho ženu Julii a dceru Ludmilu.\n\nPo listopadu 1989 se jméno Ladislava Rotta objevilo v českých mediích v souvislosti s jeho návrhem stavby podzemní dráhy v Praze, podaným v létě 1898 Městské radě královského hlavního města Prahy.\n\nV hlavním z Rottových domů, na jejichž druhý „lup“ v roce 1993 si stěžuje Vladimír J. Rott (*1950) , je v současné době provozován hotel, který nahradil předcházející prodejnu skla, kde znárodněný a pak, podle Vladimíra J. Rotta, protiprávně do rukou bývalého ředitele státního podniku a jeho společníků převedený podnik zůstal až do roku 1996.\n\n\n"}
{"id": "17138", "url": "https://cs.wikipedia.org/wiki?curid=17138", "title": "Niger", "text": "Niger\n\nNiger je prezidentská republika nacházející se téměř uprostřed saharské Afriky mezi státy Mali, Alžírsko, Libye, Čad, Nigérie, Benin a Burkina Faso. Na území o rozloze 1,2 mil. km zde žije jen 21 milionů obyvatel. Země nemá přístup k moři, ale protéká jí řeka Niger, podle které se také jmenuje. Většinu území tvoří poušť nebo polopoušť (Sahel), přičemž podnebí je celoročně velice horké. Jedná se o jeden z nejchudších států světa a registruje nejvyšší porodnost na světě (přes 7 dětí na jednu ženu).\n\nUkazuje se, že lidé sídlili na území Nigeru už v prehistorických dobách. Ve 3. tisíciletí př. n. l., kdy do severních oblastí začala zasahovat poušť, pastevci odešli a na jejich bývalých územích se začali usazovat kočovní Tuaregové.\n\nVe středověku byl Niger postupně součástí několika mocných říší, kterými byly Songhaj, Kánem-Born, Mali a městský stát Hausů. Od 11. století se zde začal šířit islám, který si u místních obyvatel našel značnou oblibu.\n\nV roce 1900 byl Niger obsazen Francouzi a připojen k Francouzské západní Africe. V roce 1922 získal status samostatné kolonie poté, co povstali Tuaregové. V roce 1958 byla vyhlášena autonomní republika Niger. Vazby s Francií ale zůstaly silné.\n\nPrvní svobodné volby se konaly až v roce 1993. O tři roky později se pomocí státního převratu do čela státu dostal plukovník Ibrahim Baré Maïnassaru. V dubnu 1999 byl svržen a byla zahájena demokratizace země. Vojenským pučem skončila v únoru 2010 snaha prezidenta Mamadou Tandja změnit ústavu, aby se mohl potřetí za sebou ucházet o prezidentský úřad.\n\nNiger se nachází na jihu Sahary a ve střední části Sahelu. Většina území Nigeru se nachází na náhorních plošinách. V centrální části republiky se tyčí vulkanické pohoří Aïr (čti aír). Zde se nachází kužely vyhaslých sopek a rozrušené masivy. V masivu \"Tarazit\" se nachází nejvyšší hora státu Mont Gréboun, vysoká 2012 m n. m. Směrem na východ od Aïru se rozléhá pouštní pánev Ténéré, západním směrem pánev Talak. Na severu země se nachází náhorní plošina Djado. Jedinou stálou řekou na území státu je Niger, která mu dala jméno.\n\nV severních oblastech Nigeru převládá extrémně suché tropické podnebí; za rok zde spadne pouze téměř 50 mm srážek, proto zde převládají pouště. Centrální a jižní oblasti republiky mají podnebí o něco vlhčí, avšak ani zde nespadne za rok více než 800 mm srážek. Oblaka pouštního prachu a písku sem přináší suchý saharský vítr nazývaný \"harmattan\". V lednu se průměrné teploty pohybují od 16–24 °C. Nejteplejší období trvá od května do června, teploty překonávají hranici 30 °C.\n\nV nižších oblastech rostou pouze akácie a suchomilné traviny. Ve vysokohorských oblastech flóru zastupují divoké palmy a olivovníky. Žijí zde gazely, oryxové, paovce hřivnaté, gepardi a pštrosi. U řeky Niger svůj domov nacházejí sloni, žirafy, hroši, antilopy a buvoli.\n\nKvůli nestabilní politické situaci (vojenské puče a revolty) dosahuje HDP v zemi méně než 200 USD na obyvatele. Významným zdrojem vývozu je uranová ruda pro Francii. Dováží se veškeré spotřební zboží, a to hlavně z Francie a Pobřeží slonoviny. Velká část populace je zaměstnána v zemědělství, ačkoliv je obděláváno jen 3 % rozlohy státu, především břehy řeky Niger. V zemi se platí CFA frankem.\n\nZáklad hospodářství tvoří samozásobitelské zemědělství, přičemž obdělávat lze pouze 15 % území. Úroda je navíc závislá na srážkách a ohrožují ji škůdci (kobylky a sarančata). I přesto se zemědělským činnostem věnuje 90 % obyvatel. Pěstuje se proso (\"dochan\"), čirok, zelenina, luštěniny, rýže, podzemnice olejná, cukrová třtina, pšenice, bavlna a tabák. Chovají se ovce, skot, kozy a osli. Nejdůležitějším zvířetem je velbloud.\n\nNejdůležitější nerostnou surovinou je uran, těží se v pohoří Aïr. Dále se těží zlato, kamenné uhlí, fosfáty, měděné a železné rudy a soli. Těžbou uranu byla původně monopolem Francie, nyní však na jednom z ložisek těží i Číňané. Průmyslová výroba a obchod se soustřeďuje v Niamey. Nejdůležitějším průmyslovým oborem je potravinářský průmysl. Produkuje hlavně arašídy, olej a pivo. V menších městech fungují mlýny, čistírny bavlny a koželužny.\n\nObyvatelé se dělí do několika kmenů, nejvíce zastoupeni jsou Hausové, Songhaj-Djermové a Tuaregové. Ostatních je méně než 1 milion osob. Nigeřané jsou z 80 % muslimové, existují tu ale i animistické a křesťanské menšiny. Tři čtvrtiny obyvatel jsou negramotné. Úředním jazykem v zemi je francouzština. Téměř 80 % Nigeřanů žije ve venkovských osadách. Střední délka života mužů je průměrně 42,5 let, u žen asi 41,8 let. Ke konci roku 2005 Niger měl nejnižší poměr počtu obyvatel připadajícího na jednoho lékaře; celkem to bylo 56 278 obyvatel na jednoho lékaře.\n\n\n\n10.11.1960 – 15.4.1974 – Hamani Diori – prezident – PPN<br>\n15.4.1974 – 17.4.1974 – Seyni Kountché – náčelník štábu – voj.<br>\n17.4.1974 – 10.11.1987 – Seyni Kountché – prezident – voj.<br>\n10.11.1987 – 14.11.1987 – Ali Seїbou – prozatímní prezident – voj.<br>\n14.11.1987 – 17.5.1989 – Ali Seїbou – prezident – voj.<br>\n17.5.1989 – 18.12.1989 – Ali Seїbou – předseda Nejvyšší rady národní orientace – MNSD<br>\n18.12.1989 – 16.4.1993 – Ali Seїbou – prezident – MNSD<br>\n16.4.1993 – 27.1.1996 – Mahamane Ousmane – prezident – CDS<br>\n27.1.1996 – 7.8.1996 – Ibrahim Baré Maїnassara – předseda Rady národní záchrany – voj.<br>\n7.8.1996 – 9.4.1999 – Ibrahim Baré Maїnassara – prezident – UNRID<br>\n9.4.1999 – 11.4.1999 – Djibrilla Hima Hamidou – předseda vojenské vlády – voj.<br>\n11.4.1999 – 22.12.1999 – Daouda Malam Wanké – předseda Rady národního smíření – voj.<br>\n22.12.1999 – 18.2.2010 – Mamadou Tandja – prezident – MNSD<br>\n18.2.2010 – 6.4.2011 - Salou Djibo – předseda Nejvyšší rady pro obnovu demokracie – voj.<br>\nod 7.4.2011 - Mahamadou Issoufou – prezident\n\n\n"}
{"id": "17139", "url": "https://cs.wikipedia.org/wiki?curid=17139", "title": "Čad", "text": "Čad\n\nČad (arabsky: تشاد – \"Tšād\"; francouzsky: \"Tchad\"), oficiálně Čadská republika je vnitrozemský stát ležící v oblasti Sahary a Sahelu ve střední Africe. Jeho sousedy jsou Libye (sever), Súdán (východ), Středoafrická republika (jih), Kamerun (jihozápad), Nigérie (krátký úsek přes Čadské jezero) a Niger (západ). Úředními jazyky jsou arabština a francouzština, mírnou většinu obyvatel tvoří muslimové. Název státu je odvozen od Čadského jezera, které na jeho území svou značnou částí zasahuje.\n\nČad představuje velkou směsici národností a kultur. Na jeho území se hovoří více než stovkou různých jazyků a dialektů. Země byla osídlena již brzy po vzniku moderního člověka. Na území Čadu byly dokonce zachyceny pozůstatky nejstaršího známého hominina druhu \"Sahelanthropus tchadensis\", později se zde vyskytoval také \"Australopithecus bahrelghazali\".\n\nPrvní stát Kánem-Borno vznik na území Čadu v 9. století. V 15. století začíná arabská expanze a islamizace země a v 16. století vzniká království Wadaj, které v období své největší moci ovládalo hlavní stezku vedoucí do Libye a Středomoří z jihu Afriky. Muslimští obchodníci obchodovali s místním černošským obyvatelstvem a avizovali tak budoucí velké problémy mezi černošským jihem a arabským severem země.\n\nV 19. století se stalo území francouzskou kolonií a Francouzi ji přičlenili k Francouzské rovníkové Africe. Dnešní hranice dostala země v roce 1891. Během druhé světové války kolonie odmítla kolaborantskou vládu Francie ve Vichy a spojila se s Svobodnou Francii generála de Gaulla. Po válce země získala autonomii a v roce 1960 úplnou nezávislost.\n\nPrvním prezidentem se stal Francois Tombalbaye a dokonce byla sepsána ústava. V roce 1966 však v zemi vypukla občanská válka, ve které se angažovala Libye podporující muslimský sever země. V roce 1975 povolal Tombalbaye na pomoc do země vojáky z Francie. Zanedlouho potom byl však při převratu zavražděn. Severní část země, tzv. Aouzou, kde se nacházejí bohatá naleziště uranu, si přivlastnila Libye a boj mezi různými frakcemi pokračoval do roku 1984. V tomto roce se s pomocí francouzské armády stal prezidentem Hissé Habré. Prezident stabilizoval zemi a vyhnal libyjské vojáky ze severu země. V roce 1989 byla podepsána smlouva mezi Čadem a Libyí o území Auozou (ovšem definitivně byl spor rozřešen až r. 1994). Prezident Habré vyhrál i volby v roce 1990, ale po půl roce byl sesazen Vlasteneckým hnutím spásy pod vedením generála Idrisse Déby.\n\nDéby usmířil rozeštvanou zemi a přinesl mír. V roce 1996 a 2001 byl opět zvolen prezidentem. Od roku 2003 se začala v Čadu těžit ropa a země měla velmi dobré předpoklady pro období prosperity. Ovšem spory v zemi vedly k obnovení občanské války. Déby přes odpor veřejného mínění a opozičních stran pozměnil ústavu, kde stálo, že prezident může vládnout jen dvě volební období. V roce 2006 se stal Déby potřetí prezidentem ve volbách, které opozice bojkotovala. Od roku 2005 je Čad ve válce se Súdánem. Súdánská vláda obviňuje Čad, že poskytuje své území rebelům bojujícím v Dárfúru proti centrální vládě. OSN se začala zabývat situací ve východním Čadu, který leží přímo vedle súdánského Dárfúru. Podle OSN se konflikt z Dárfúru rozšířil i do Čadu a genocida v oblasti byla srovnávána s dárfúrskou. Napjatou a nestabilní situaci v zemi dokládají dva neúspěšné puče z let 2006 a 2008, kdy rebelové obklíčili hlavní město a pokusili se svrhnout vládu. Čadská vláda obvinila z podpory povstalců sousední Súdán. Do Čadu uprchlo asi 200 000 uprchlíků z Dárfúru. V roce 2013 čadská vláda zmařila pokus o státní převrat.\n\nČad se nachází hluboko ve vnitrozemí Afriky, nejkratší vzdálenost ke Guinejskému zálivu i ke Středozemnímu moři činí asi 800 km. Státní hranice jsou v severní (saharské) části převážně umělé (geometrické), v jižní části zhusta vedené po vodních tocích. Povrch Čadu se všeobecně svažuje ze severu, východu a jihu do kotliny Čadského jezera při západní hranici a zejména do suché kotliny Bodélé severovýchodně od něj. V ní se nachází nejnižší bod státu (155 metrů nad mořem), zatímco Čadské jezero leží asi o 85 metrů výše. Nejvyšším pohořím státu je na severu Tibesti s několika třítisícovými vrcholy (nejvyšší Emi Koussi 3415 m). Na východě se zvedá nižší pohoří Ennedi (Hadjar Mornou 1310 m) a na jihovýchodě Ouaddaï s nejvyšším masivem Guèra (1800 m).\n\nStálé vodní toky se vyskytují pouze v jižní polovině státu, nejvýznamnější řekou je Šari s přítokem Logone, zajišťující 90 % přítoku do Čadského jezera. Od východu k Čadskému jezeru míří řeka Batha, ale její tok končí v jezeře Fitri. Do kotliny Bodélé ústí pouze řada vádí, z nichž největší Bahr el Ghazal je suchým kanálem vedoucím od Čadského jezera. Naprostá většina Čadu leží v bezodtoké oblasti, pouze okrajová část území na jihozápadě patří do povodí řeky Benue (úmoří Atlantiku).\n\nKlima v centrální části země je polopouštní (tropické stepní), na severu pouštní, v pohoří Tibesti suché horské, a v rovinách a plošinách jihozápadně od Čadského jezera tropické savanové. Zde leží většina obdělávatelné půdy v zemi. Na začátku 20. století bývalo Čadské jezero druhým největším v Africe. Ještě v 60. letech mělo rozlohu 26 000 km², v roce 2000 však jeho rozloha klesla na méně než 1 500 km². Je možné, že v horizontu několika desetiletí jezero zmizí úplně. Zemi silně ohrožuje dezertifikace.\n\nNejvětšími městy jsou hlavní město N'Djamena (na soutoku řek Šari a Logone), dále pak na jihu Moundou, Sarh, Bongor, Doba a na východě Abéché.\n\nObyvatelstvo je z 25.9% Sárové, z 12.6% Arabové. Zbytek obyvatelstva je rozdělen do mnoha etnik mezi které patří například Tedové, Mbumové, Masalitové, Fulbové či Mabové.\n\nPřes polovinu všech obyvatel tvoří muslimové (53%). Pětina obyvatel jsou katolíci (20%), o něco méně je protestantů (14%). Zbytek tvoří animisté (7%), ateisté (3%) a různá další a nezjištěná náboženství (3%).\n\nPo dlouholeté občanské válce patřil HDP Čadu mezi nejnižší na světě a čadská ekonomika byla závislá na zahraniční rozvojové pomoci. Po objevení a začátku využívání zásob ropy na jihu země se situace začíná zlepšovat. Americké konsorcium za pomoci Světové banky postavilo ropovod na pobřeží Kamerunu. 80 procent obyvatel zaměstnává zemědělství, ale obdělává se jen 3 % rozlohy Čadu. Vyváží se bavlna, dobytek, podzemnice olejná a ropa, zejména do USA, Tchaj-wanu a Portugalska. Dovážet se musí prakticky veškeré spotřební zboží, hlavně z Francie a Kamerunu.\n\n11.8.1960-23.4.1962 – (François) N´Garta Tombalbaye – hlava státu; PPT<br>\n23.4.1962-13.4.1975 – (François) N´Garta Tombalbaye – prezident; PPT, MNRCS<br>\n13.4.1975-15.4.1975 – Noël Milarew Odingar – prozatímní hlava státu; voj.<br>\n15.4.1975-12.5.1975 – Félix Malloum N'Gakoutou – předseda Vyšší vojenské rady; voj<br>\n12.5.1975-29.8.1978 – Félix Malloum N'Gakoutou – hlava státu; voj.<br>\n29.8.1978-23.3.1979 – Félix Malloum N'Gakoutou – prezident; voj.<br>\n23.3.1979-29.4.1979 – Goukouni Oueddei – předseda Prozatímní státní rady; FROLIANT-FAP<br>\n29.4.1979-3.9.1979 – Lol Mahamat (Mohamed) Choua (Shawa) – předseda Přechodné vlády národní jednoty; MPLT<br>\n3.9.1979-10.11.1979 – Goukouni Oueddei – předseda Prozatímního administrativního výboru; FROLIANT-FAP<br>\n10.11.1979-7.6.1982 – Goukouni Oueddei – předseda Přechodné vlády národní jednoty; FROLIANT-FAP<br>\n7.6.1982-19.6.1982 – Hissène Habré – předseda Rady velení armádních sil severu; FAN<br>\n19.6.1982-21.10.1982 – Hissène Habré – předseda státní rady; FAN<br>\n21.10.1982-1.12.1990 – Hissène Habré – prezident; FAN, UNIR<br>\n1.12.1990-2.12.1990 – Jean Alingué Bawoyeu – úřadující prezident; UDR<br>\n2.12.1990-4.12.1990 – Idriss Déby Itno – předseda Vlasteneckého hnutí spásy; MPS<br>\n4.12.1990-4.3.1991 – Idriss Déby Itno – hlava státu; MPS<br>\nod 4.3.1991 – Idriss Déby Itno – prezident; MPS<br>\n\nOd roku 1991 se Čad soudí s Rumunskem o podobu státní vlajky, která je totožná.\n\n"}
{"id": "17145", "url": "https://cs.wikipedia.org/wiki?curid=17145", "title": "Korno", "text": "Korno\n\nKorno je malá obec ve středních Čechách, 7 km jihovýchodně od Berouna. Rozkládá se na jižním svahu nevýrazného návrší v nadmořské výšce 345-375 m (střed 350 m). Rozloha obecního katastru je 5,18 km² a žije zde obyvatel. Korno spadá do obvodu pošty v Litni, PSČ 267 27.\n\nNejstarší zmínka o jistém Předvojovi z Korna \"(„Prziedwoy de Korna“)\" se datuje kolem roku 1360. V horní části obce stávala pravděpodobně již od 14. století tvrz, poprvé výslovně zmíněná roku 1540 již jako pustá. Tvrziště archeologicky zkoumal Václav Krolmus v 50. letech 19. století, poslední zbytky zmizely při výstavbě rodinných domů po roce 1980. Jinak je však Korno velmi zachovalou a malebně působící vsí, mající status vesnické památkové zóny. V horní části návsi stojí novorománská kaple z 19. století.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV okolí Korna, zejména nad řekou Berounkou (1 km severovýchodně), se vyskytují četné krasové útvary, mj. 40 metrů hluboká propast s jezírkem na dně v takzvaném \"Tomáškově lomu\". Na vrchu \"Střevíc\" (385 m) severovýchodně od obce byly zjištěny pozůstatky dosud nezkoumaného pravěkého hradiště, podle některých náznaků snad z doby halštatské.\n\nDopravní síť\n\nVeřejná doprava 2011\n\n"}
{"id": "17149", "url": "https://cs.wikipedia.org/wiki?curid=17149", "title": "Enrico Fermi", "text": "Enrico Fermi\n\nEnrico Fermi (29. září 1901 Řím – 28. listopadu 1954 Chicago) byl italský fyzik, známý svými výzkumy jaderných reakcí, kvantové teorie, částicové fyziky a statistické mechaniky. Jako jeden z mála fyziků se zabýval výzkumem jak teoretickým, tak i experimentálním. Zkoumal vlastnosti beta- a gamazáření. Podílel se na vývoji prvního jaderného reaktoru Chicago Pile-1. Podal několik patentů v oblasti využití jaderné energie a byl oceněn Nobelovou cenou za práci o indukované radioaktivitě. Bývá označován jako jeden z „otců“ atomové bomby. Je také autorem tzv. Fermiho paradoxu, který si klade otázku, kolik je ve vesmíru inteligentních mimozemských civilizací.\n\nNarodil se v Římě jako nejmladší ze tří dětí v rodině Alberta Fermiho – hlavního inspektora ministerstva komunikací. Ačkoli byla jeho rodina římsko-katolického vyznání a na přání svých prarodičů byl pokřtěn, po celý svůj dospělý život byl Fermi agnostik. Už od dětství se zajímal o přírodní vědy a jeho zájem o fyziku byl rodinou podporován. Se svým o rok starším bratrem Giuliem sestavovali elektrické motory a hráli si s mechanickými hračkami. Jeho bratr však zemřel při operaci krku během podávání anestezie v roce 1915. Fermiho zájem o fyziku později podpořil kolega jeho otce, který mu dal několik tematických knih, což vedlo až ke studiu fyziky na univerzitě v Pise. Univerzita poskytovala studentům ubytování zdarma, ale zájemci museli zvládnout obtížné přijímací zkoušky, které zahrnovaly esej. Na uvedené téma „ Specifické charakteristiky zvuku“ se sedmnáctiletý Fermi rozhodl odvodit parciální diferenciální rovnici pro vibrační tyč s využitím Fouriérovy analýzy. Profesor Giuseppe Pittarelli, který práci posuzoval, ji shledal natolik kvalitní, že by stačila i pro přijetí do doktorského studia. Fermi se tak umístil v přijímacím řízení na prvním místě. Na univerzitě se seznámil s Francem Rasettim, který se později stal jeho blízkým přítelem a spolupracovníkem. V průběhu studia také publikoval svou první vědeckou práci v italském časopise Nuovo Cimento pod názvem „Dynamika tuhého systému elektrických nábojů v translačním pohybu“. Roku 1922 promoval a získal italský vysokoškolský titul v nezvykle nízkém věku 21 let. Doktorát z fyziky získal obhájením disertační práce, v níž předložil závěry svých experimentů s rentgenovými paprsky. O rok později získal mladý fyzik stipendium, a tak mohl studovat několik měsíců na Univerzitě v Göttingen, kde byl jeho profesorem také Max Born. V roce 1924 se přestěhoval do Leidenu, kde na místní univerzitě spolupracoval s Paulem Ehrenfestem. V letech 1924–1926 pak Fermi přednášel jako soukromý docent matematickou fyziku a mechaniku na univerzitě ve Florencii. Od roku 1926 vyučoval teoretickou fyziku na univerzitě v Římě, kde byl o rok později jmenován profesorem. Vytvořil zde tým mladých spolupracovníků, který dosáhl mezinárodního věhlasu. V roce 1928 se Fermi oženil se studentkou Laurou Capon, později spolu měli dvě děti .\n\nV roce 1926 se podílel na objevu statistických zákonů známých dnes jako \"Fermiho-Diracovo rozdělení,\" kterými se řídí volné elektrony v kovech. Částice, které lze podle této teorie určovat, se na Fermiho počest nazývají fermiony. V roce 1929 se stal členem Královské italské akademie a následně vstoupil do Národní fašistické strany. Později, roku 1938, však oponoval ideologii této strany, když byly přijaty rasové zákony. Tyto zákony zastrašovaly jeho ženu Lauru, která byla Židovka, a také znemožnily pokračování ve výzkumu několika jeho asistentům a spolupracovníkům.\n\nFermi se od roku 1932 intenzivně zabýval radioaktivním rozpadem a zavedl název neutrino pro jeden z produktů beta rozpadu. Na jaře roku 1934 zahájil v Římě sérii experimentů v oblasti štěpení atomu. Když 22. října 1934 Fermi mezi zdroj neutronů a stříbrnou fólii na zkoušku vložil vosk, indukovaná radioaktivita stříbra se zvýšila stokrát. Srážkami s lehkými atomy vosku se neutrony zpomalily. První Fermiho publikace na toto téma byla \"Radioattivita indotta dal bombardamento di neutroni\" (Radioaktivita indukovaná bombardováním neutronů) přibližně z r. 1934. Tento výzkum byl v roce 1938 korunován Nobelovou cenou za fyziku za potvrzení existence nových radioaktivních izotopů vytvořených neutronovým ozařováním a objev jaderných reakcí způsobovaných ozařováním tepelnými neutrony.\n\nPoté co obdržel cenu ve Stockholmu, se nevrátil zpět do Itálie, ale emigroval s celou rodinou do USA, aby se vyhnuli pronásledování ze strany fašistů. Zprvu působil v New Yorku jako profesor na Kolumbijské univerzitě (1939–1942). Roku 1941 se zapojil do jaderného výzkumu vyhlášeného vládou USA. V prosinci 1942 poprvé uskutečnil jeho tým na fotbalovém stadionu v Chicagu kontrolovanou řetězovou reakci při štěpení jádra atomu v prvním jaderném reaktoru Chicago Pile-1. V roce 1944 se Fermi stal občanem USA a podílel se na Projektu Manhattan, který měl za cíl zkonstruovat atomovou bombu.\n\nPo válce se stal profesorem na Univerzitě v Chicagu, kde se zabýval interakcí elementárních částic a vlastnostmi kosmického záření. Díky krátké vzdálenosti zároveň pracoval v Argonnské národní laboratoři. Projekt Manhattan se roku 1947 přejmenoval na Atomic Energy Commission a Fermi se stal členem generálního poradního výboru. Současně se věnoval neutronové optice a zkoumal problém nukleon-mezonové interakce. Koncem života se zasloužil o vybudování synchrocyklotronu na chicagském Ústavu jaderných studií. \n\nZemřel 28. listopadu 1954 na rakovinu žaludku ve svém domě v Chicagu a byl pohřben v Oak Woods Cemetery.\n\nPodle Fermiho je pojmenován stý prvek periodické tabulky – \"fermium\" –, který byl objeven roku 1952. \"Fermi\" je také délková jednotka, 1 fermi = 10 metru, značka \"fm\", je neoficiální název femtometru, který je užíván jadernými fyziky.\n\nNa jeho počest se v USA od r. 1956 uděluje Fermiho cena za významné vědecké zásluhy v oblasti energetiky. Podobnou cenu uděluje od r. 2001 také Italská fyzikální společnost.\n\n\n\n"}
{"id": "17154", "url": "https://cs.wikipedia.org/wiki?curid=17154", "title": "Křižíkova (stanice metra)", "text": "Křižíkova (stanice metra)\n\nKřižíkova (zkratka KR) je stanice metra v Praze na trase B. Vestibul stanice se nachází v Thámově ulici v Karlíně. Stanice byla v roce 2002 vytopena povodní na Vltavě. Křižíkovu zprovoznil Dopravní podnik hlavního města Prahy v roce 1990. Původní navrhovaný název stanice byl \"Karlín\".\n\nStanice je podzemní ražená trojlodní se zkrácenou střední lodí, se sedmi páry prostupů mezi střední lodí a nástupišti; celková délka stanice i s technologickým tunelem činí 212 metrů.\n\nCelá stanice je dlouhá 111 metrů a nachází se 34,8 m hluboko pod povrchem Křižíkovy ulice. Vzdálenost mezi kolejemi – sířka nástupiště činí 18,7 metrů. Stanice je obložena červenohnědým sklem Connex a má jen jeden výstup (vede eskalátorovým tunelem s 37 m dlouhými eskalátory kolmo k ose stanice) a jeden povrchový vestibul. Její výstavba, probíhající v letech 1986–1990, stála 353 milionů Kčs.\n\nStanice je konstruoována jen s Distribuční transformovnou a rozvodnou VN a NN. Bez měnírny el. proudu.\n\nDo stanice se vstupuje vestibulem umístěným v Thámově ulici, nedaleko od křižovatky s ulicí Sokolovská. V okolí vestibulu je pěší zóna. Z vestibulu vedou tři eskalátory, na něž v kolmé poloze navazuje pevné schodiště. Stanice není bezbariérová.\n"}
{"id": "17155", "url": "https://cs.wikipedia.org/wiki?curid=17155", "title": "Velbloud", "text": "Velbloud\n\nVelbloud (\"Camelus\") je společné označení pro dva druhy sudokopytníků: velblouda dvouhrbého (\"Camelus bactrianus\"), zvaného též drabař, a velblouda jednohrbého (\"Camelus dromedarius\") neboli dromedára. Arabové rozeznávají přes dvacet plemen velblouda.\n\nČeské slovo velbloud má velmi zajímavou etymologii. Lidé jej často spojují s adjektivem \"velký\" a slovy bloud, bloudit či obluda, jedná se však o zcela mylnou lidovou etymologii. Ve skutečnosti se do slovanských jazyků dostalo v období Stěhování národů z gótštiny. Základem je gótské slovo \"ulbandus\", odvozené z řeckého názvu slona \"elefas\" (genitiv \"-antos\"). Gótové se v oblasti Černomoří ve 3.-5. stol. setkávali s východními kočovníky, zejména Alany a Huny, kteří chovali velbloudy. Gótové pro toto zvíře neměli jméno, ale prostřednictvím antické kultury znali slony. Přenesení názvu slona na velblouda bylo zřejmě motivováno setkáním s velkými neznámými dopravními zvířaty.\nSlovenské slovo \"ťava\" má turkický původ a do slovenštiny proniklo přes maďarštinu.\nLatinský název \"Camelus\" pochází ze semitských jazyků - např. v hebrejštině a aramejštině \"gamal\". Termín dromedár pochází z řečtiny.\n\nVelbloud je značně vysoký, statný přežvýkavec s malou hlavou na mohutném krku. Dosahuje výšky do dvou a půl metru, délky do tří a půl metrů. Srst je nerovnoměrná, na krku přechází do hřívy. Velbloud je zásadně býložravý, není vybíravý.\n\nVelbloud pochází ze Severní Ameriky (v Jižní Americe se vyvinula lama). Na světě žije asi 15 milionů domácích velbloudů, převážně v severní Africe a západní Asii. V mongolských pouštích se vyskytují malé skupinky divokých drabařů. V Austrálii najdeme asi 25 tisíc zdivočelých dromedárů (podle jiných pramenů až 700 tisíc), potomků velbloudů dovezených z Arábie.\n\nVelbloudi jsou pověstní svou schopností přetrvávat dlouho bez vody. Velbloud se chová především pro dopravu břemen, dále také pro maso a mléko. Hodí se ale i k jízdě osob. Velbloudí vlna dosahuje značné kvality zejména v Jižní Americe. Užitečný je i velbloudí trus, který je používán jako palivo. Lidé domestifikovali velbloudy před mnoha tisíci lety. Alfred Brehm uvádí, že starověkým Egypťanům sloužil již od dob Nové říše, získali je zřejmě od semitských kočovníků. Egypťané prý také naučili velblouda i jednoduchému tanci zvanému \"kenken\". V Bibli je velbloud často zmiňován, přestože jej Izraelité pokládali za nečisté zvíře. Naproti tomu Arabové velblouda za nečistého nepokládají a jeho maso je pro muslimy halal.\n\nAmerická armáda zakoupila roku 1856 ve Smyrně 75 velbloudů se záměrem o jejich vojenské využití. Po vypuknutí americké občanské války sloužili na straně Konfederace. Po válce zájem armády opadl a dromedáři byli dílem prodáni, dílem zdivočeli. Poslední z nich přežili asi až do roku 1900. Velbloudi byli také, s mnoha jinými domácími zvířaty (králík, pes, kočka, kůň), introdukováni v Austrálii.\n\nVelbloud je velmi rychlý a vytrvalý běžec, dokáže uběhnout až 175 km za 12 hodin. Stoupání mu ale činí obtíže, proto není často vidět v horách, i když velbloudi dvouhrbí někdy do hor pronikají. Velbloudi se tradičně používali hlavně k dopravě nákladů a k jízdě, méně k tahu. Od poloviny 20. století, kdy se i v pouštních oblastech Afriky a Asie šíří užívání terénních a nákladních aut, však význam velbloudů v dopravě pomalu klesá.\n\nMaso mladých velbloudů je považováno za největší lahůdku zvláště v oblasti severní Afriky a na Arabském poloostrově, pro maso se chovají spíše velbloudi jednohrbí. V Asii, kde se chovají velbloudi dvouhrbí, velbloudí maso obvykle není konzumováno, protože velbloudi bývají pojmenováni a majitelé k nim mají silný citový vztah. To ovšem nevylučuje rituální důvody a pojídání velbloudů ukradených jiným kmenům. Maso z introdukovaných velbloudů se jí také v Austrálii. Jateční hmotnost velblouda se pohybuje kolem 450 kilogramů, avšak jateční výtěžnost je poměrně nízká.\n\nVelbloudí mléko je velmi tučné a husté, vyrábí se z něj také máslo, jogurty a sýry. Také v produkci mléka převažují velbloudi jednohrbí.\n\nV hospodářském využití mají nemalý význam kříženci velbloudů.\n\nČervené krvinky velbloudů jsou poměrně velké a na rozdíl od jiných savců nemají tvar piškotu, ale jsou kulaté. Je tomu tak proto, aby buňka mohla řídit poměrně složitý proces, díky němuž může velbloud dlouho žít bez vody. Jeho principem je nabobtnávání červených krvinek v závislosti na koncentraci minerálů v krvi (čím více přijal velbloud tekutin, tím menší bude koncentrace minerálů v krvi). Takto nabobtnané krvinky vodu v nich obsaženou udrží, dokud se koncentrace minerálů v krvi nezvedne nad normální hodnotu.\n\n"}
{"id": "17156", "url": "https://cs.wikipedia.org/wiki?curid=17156", "title": "Čokoláda", "text": "Čokoláda\n\nČokoláda je obvyklá součást nejrůznějších druhů sladkostí a patří bezesporu k nejpopulárnějším na světě. Slovo \"čokoláda\" má původ v aztéckém výrazu \"xocolātl\" (čteno [šokolatl]), jenž má význam hořké pití.\n\nČokoláda se vyrábí z kvašených, pražených a mletých zrnek tropického kakaového stromu \"Theobroma cacao\". Zrna pocházejí z kakaových tobolek – bobů. Výsledný produkt je známý jako „čokoláda“ (intenzivně ochucená hořká potravina – to je definice čokolády v mnoha slovnících). Tento produkt je definován v mnoha zemích jako kakao. V americkém čokoládovém průmyslu je kakao definováno jako sušina kakaových zrn, kakaové máslo je definováno jako tuková složka, a čokoláda je kombinací sušiny a tuku. Tato směs je obvykle oslazena cukrem a jinými přísadami a zpracována do čokoládových tabulek (jejichž jádro se též označuje jako \"čokoláda\"), nebo do nápoje (zvaného \"kakao\" nebo \"horká čokoláda\").\n\nExistují tři typy kakaových zrn užívaných v čokoládách. Nejvíce ceněná, vzácná a drahá jsou zrna Criollo z mayské oblasti (Mexiko a Střední Amerika). Tato zrna jsou méně hořká a aromatičtější než ostatní. Dělá se z nich jen asi 10 % čokolády. Kakaová zrna v 80 % čokolády jsou typu Forastero (Amazonská nížina). Stromy Forastero jsou značně robustnější než stromy Criollo a kakaová zrna z nich jsou levnější. Trinitario (Trinidad), hybrid zrn Criollo a Forastero, se používá asi v 10 % čokolády.\n\nDo prodeje přichází čokoláda ponejvíce ve formě tabulek nebo jiných geometrických tvarů, často bývá též tvarována do malých figurek (obvykle zvířat, lidí nebo rostlin). Mnohdy se tyto tvary přímo vztahují k určitým svátkům, jako např. velikonoční zajíci nebo vejce, případně vánoční či mikulášské figurky anebo tvary vhodné pro den svatého Valentina. Dalším populárním tvarem jsou tzv. čokoládové „pusy“.\n\nNavíc čokoláda často tvoří hlavní složku nebo přísadu v potravinách jako zmrzlina, koláče, sušenky, buchty a v jiných dezertech.\n\nPrvní čokoládu vyráběli původní obyvatelé střední Ameriky dávno před příchodem Evropanů. Mayové a Aztékové vyráběli kakaové placky nebo připravovali kakaové nápoje. Kakaové boby přivezl do Evropy poprvé Fernando Cortéz, který se s čokoládou setkal na dvoře aztéckého krále. Španělské kroniky dobývání Mexika Hernánem Cortézem udávají, že na slavnostní tabuli Montezumy II., vládce Aztéků, nebylo jiných nápojů než čokolády, podávané ve zlatých pohárech se zlatou lžičkou. Dochucována vanilkou a kořením, podávaná čokoláda byla našlehána do lahodné pěny, která se rozpouštěla v ústech. Každý den tak bylo připraveno alespoň 50 šálků čokolády pro krále a dalších 2000 pro šlechtice jeho dvora.\n\nDo Evropy čokoládu přivezli Španělé a ta se rychle (již v 16. století) stala velmi oblíbeným nápojem. Španělé také dovezli kakaovníky do oblasti Zadní Indie a Španělské východní Indie (především na Filipíny). Postupně se začala vyrábět i tuhá čokoláda.\n\nČokoláda je velmi populární pochutina a je dostupná v mnoha typech. Různé formy a chutě čokolády se vyrábějí obměňováním množství přísad.\n\n\n\nVýroba čokolády je založena na surovinách, které tvoří kakao, a to kakaový prášek, kakaová hmota a kakaová pokrutina. Dále je to tuk, cukr nebo sladidla a další přísady (např. palmový olej). Tyto přísady se pečlivě promíchají v míchacím stroji.\n\n\nVálcovací stolice je zařízení, jež slouží ke zjemnění chuti čokolády. Čokoládová hmota se na ni lije a roztírá.\n\nKonšování - tento pojem znamená chuť čokolády. Když se čokoláda konšuje, přidáváme do ní dochucovací prostředky a emulgátory. Tato celá hmota se míchá, šlehá a provzdušňuje. Provzdušnění čokoládové hmotě dodá vyšší chuť. Hodně záleží na druhu čokolády, podle něj určíme, jak dlouho čokoládu budeme tzv. konšovat. Zpravidla to bývá 48 až 96 hodin při teplotě 50 až 80 °C. Po tomto procesu čokoládová hmota putuje do zásobníku, kde se homogenizuje při následné teplotě 50 až 60 °C.\n\nDále následuje tzv. temperace a chlazení. Temperace probíhá při teplotě 30 °C a poté následuje plnění do forem. Temperace slouží k odolnosti, aby se tuk neodděloval, tzn. nezpůsoboval výkvět na povrchu, a také k jemné struktuře a lesklosti.\n\nPoslední proces je chlazení, které probíhá v chladicích skříních, kde čokoláda tuhne.\nPo ztuhnutí se čokoláda z forem vyklepne a balí.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v čokoládě.\n\nNa pultech českých obchodů lze v současné době spatřit výrobky, které na první pohled vypadají jako čokoládové, ale ve skutečnosti se jedná o různé náhražky čokolád. Z náhražek bývají většinou vyrobeny i různé vánoční i velikonoční figurky. Spotřebitel by měl kvůli tomuto sledovat, zda je na obalu uvedeno, jestli se jedná o skutečný výrobek z čokolády či nikoliv.\n\nPro psy je čokoláda (např. jako pamlsek) nebezpečná, neboť jejich tělo ji nedokáže strávit. Čokoláda totiž obsahuje některé alkaloidy jako theofylin a kofein, které má psí organismus problémy zpracovat; zejména ale theobromin, který na něj působí jako jed. Zatímco lidský organismus má enzym, který theobromin odbourává, psi jej nemají. Theobromin má tedy těžký dopad na jejich nervovou soustavu a srdce. Při malé dávce se projeví hyperaktivitou psa, při vyšší jej může usmrtit.\n\nDíky obsahu flavonoidů některé studie poukazují na pozitivní vliv na krevní tlak a kardiovaskulární systém. U běžných čokoládových pamlsků však převažuje negativní efekt obsažených cukrů a tuků. \n\nTradičně je pak považována za afrodiziakum a povzbuzující prostředek. Obsažené flavonoidy kakaových bobů mají antioxidační účinek a chrání organizmus před účinkem volných radikálů. \n\n\n\n"}
{"id": "17157", "url": "https://cs.wikipedia.org/wiki?curid=17157", "title": "Freska", "text": "Freska\n\nFreska je nástěnná malba zhotovená na vlhké omítce. Název \"freska\" pochází z italského \"al fresco\" („na čerstvo“) – v protikladu k \"al secco\" („na sucho“).\n\nTechnika malování fresek byla známa již ve starověku, používala se v Řecku a především v Itálii, ale také v Číně a Indii. Raně křesťanské umění a umění raného středověku dalo přednost mozaikám, takže umění fresky upadlo na dlouhou dobu téměř v zapomnění. K obnově došlo až koncem 13. století.\n\nMalování fresek je technicky náročná práce. Nános barvy (rozmělněné minerální pigmenty smíchané s vodou) se nanášejí do ještě vlhké omítky tak, aby se barvy vsákly do podkladu a usychaly společně s ním. To znamená, že malíř musí pracovat rychle, aby omítka nezaschla, neboť poté lze provádět pouze malé opravy temperou. Fresky se nehodí do vlhkého prostředí (například v římské bazilice sv. Petra existuje pouze jediná freska).\n\nNa základní hrubou omítku (\"arriccio\" – vápno s pískem) se vlhkým křídovým prachem nanesly pomocné linky. Poté umělec provedl hnědočervenou barvou přípravnou kresbu, která se nazývala \"sinopie\" (podle barviva, které pocházelo ze Sinope v Černomoří). V současnosti bylo možné díky novým technikám pro přemístění fresek některé sinopie odhalit. Poté byl výjev rozdělen na úseky, které bylo možné zpracovat za jeden den, tzv. \"giornata\", jejichž rozloha záležela na povaze výjevu – šlo-li o detaily, byla giornata pochopitelně menší. Tyto denní úseky pak byly nahozeny druhou vrstvou jemné omítky (\"intonaco\") pro každodenní zpracování.\n\nMezi nejznámější fresky patří například díla Giottova, Michelangellova nebo Leonarda da Vinci.\n\n"}
{"id": "17160", "url": "https://cs.wikipedia.org/wiki?curid=17160", "title": "Státní převrat", "text": "Státní převrat\n\nStátní převrat neboli puč, někdy se též používá francouzského výrazu coup d'état (), je (často násilné) svržení vlády a převzetí politické moci ve státě. Pučisté tvoří obvykle malou skupinu (například vysocí vojenští důstojníci). Převrat či puč je úspěšný, pokud se pučistům podaří převzít moc a dosáhnout konsolidace nového režimu.\n\nPučisté se zpravidla zmocní výkonné moci a podřídí si jak zákonodárnou, tak soudní moc.\n\nExistují různé definice puče a hodnocení konkrétní politické události jako puče (nebo revoluce, povstání, atd.) většinou závisí na míře osobních sympatií pozorovatele vůči stávajícímu režimu, nebo vůči pučistům.\n\nPůvod slova puč je ve švýcarsko-německém slově putsch (česky \"prásk\"), odkud přešlo do jiných jazyků (jako i anglicky \"the putsch\", francouzsky \"le putsch\"), jako označení lidových povstání ve Švýcarsku proti industrializaci počátkem 19. století – jako Curyšský puč 1839, Usterská bouře 1832 proti strojům. Užívá se též výraz \"coup d'état\", původem z francouzštiny.\n\nÚspěšným pučem byl například Napoleonův převrat v roce 1815, bolševická revoluce v říjnu 1917 v Rusku, Kaddáfího převrat v Libyi roku 1969 nebo roku 1999 Mušarafův převrat v Pákistánu.\n\nMezi neúspěšné převraty se pak řadí tzv. nacistický Pivní puč v Bavorsku, pokus o atentát na Hitlera, pokus o státní převrat ve Španělsku (1981) (\"Golpe de estado\"), převrat v roce 1991 v tehdejším Sovětském svazu, nebo pokus o převrat roku 2016 v Turecku.\n\n\n"}
{"id": "17161", "url": "https://cs.wikipedia.org/wiki?curid=17161", "title": "Jindřich Jindřich", "text": "Jindřich Jindřich\n\nJindřich Jindřich (5. března 1876 Klenčí pod Čerchovem – 23. října 1967 Domažlice) byl český hudební skladatel, klavírista, sbormistr, etnograf a sběratel lidových písní. Byl přítelem Josefa Fišera.\n\nByl synem učitele Aloise Jindřicha, typického venkovského kantora s širokým hudebním vzděláním. Hrál prakticky na všechny hudební nástroje a byl zejména velmi dobrý houslista. Pokoušel se i o kompozici, dochovalo se několik příležitostných skladeb. Pevné základy hudebního vzdělání získal tedy mladý Jindřich doma. Pokračoval ve studiu na učitelském ústavu v Soběslavi. Několik let učil na školách ve Lhenicích a v Domažlicích.\n\nVedle učitelského působení studoval skladbu u Vítězslava Nováka a klavír u Karla Hoffmeistra. Stal se oblíbeným doprovázečem českých pěvců Karla a Emila Buriana a zejména Emy Destinnové. Ta velmi milovala jeho chodské písně a často je na koncertech uváděla. Koncertoval se Ševčíkovým kvartetem a byl úspěšný i jako sólový klavírista.\n\nCelý svůj život však zasvětil rodnému Chodsku. Byl sbormistrem studentského mužského sboru v Soběslavi a domažlického sboru Čerchovan. V Domažlicích vybudoval Chodské muzeum, které shromažďuje doklady chodského lidového umění.\n\nZa své hudební i etnografické dílo byl v roce 1954 jmenován zasloužilým umělcem a v roce 1957 národním umělcem. Byl také členem České akademie věd a umění a čestným členem Svazu českých skladatelů.\n\nJeho největším dílem je 26dílný etnografický sborník \"Chodsko\". Čtyři první díly obsahují chodský slovník, gramatiku a historii Chodska. Dalších 22 dílů je věnováno životu, zvykům chodského lidu a lidové kultuře Chodska.\n\nVýsledky své sběratelské činnosti publikoval v devítidílném \"Chodském zpěvníku\", který obsahuje více než 1400 notových záznamů písní a na 4000 textů. Je to sbírka ve své rozsáhlosti a úplnosti ojedinělá nejen v naší, ale i ve světové literatuře.\n\nHudební dílo Jindřicha Jindřicha je převážně vokální. Zkomponoval více než 170 písní s doprovodem klavíru či orchestru, 29 mužských sborů, 8 smíšených sborů a 16 ženských sborů. Vydal rovněž několik sbírek úprav chodských písní, z nichž patrně nejznámější je \"Poklad Chodska\" obsahující 102 písní a tanců.\n\nVedle této tvorby zkomponoval řadu drobných klavírních skladeb, rovněž vesměs inspirovaných Chodskem. Orchestrální díla jsou jen příležitostná. Z roku 1906 pochází \"Elegie pro smyčcový orchestr\" a z roku 1911 symfonická báseň \"Svítání v horách\".\n\n"}
{"id": "17162", "url": "https://cs.wikipedia.org/wiki?curid=17162", "title": "Bitva u Thermopyl", "text": "Bitva u Thermopyl\n\nBitva u Thermopyl byla ozbrojeným střetnutím mezi spojenými jednotkami části řeckých městských států a vojsky perského krále králů Xerxa I. Proběhla v srpnu nebo září 480 př. n. l. a Řekové v ní podlehli perské přesile.\n\nNa jaře roku 480 př. n. l. zahájil král Xerxés I. jednu z nejrozsáhlejších vojenských operací starověku, jejímž cílem bylo potrestat Athéňany a Sparťany za jejich vzdor vůči moci perské říše, jako bylo například pobití perských vyslanců či bitva u Marathonu. U Hellespontu vykonal král přehlídku spojenou s počítáním oddílů. Hérodotos se zmiňuje, že celá perská armáda včetně posádek lodí, vozatajů a jízdy čítala 5 283 200 mužů, z čehož bylo 2 641 610 vojáků. Tento počet je zcela jistě přehnaný, takže nastupují domněnky a odhady, pohybující se zpravidla mezi 100 a 200 tisíci vojáky perského velkokrále.\n\nNa straně bránících se Řeků existovaly značné názorové rozdíly na to, kde se Xerxovým ozbrojencům, postupujícím podél pobřeží ze severu, postavit se zbraní v ruce. Zatímco Sparťané a někteří jejich spojenci chtěli ustoupit až na Peloponés a zbytek země nechat napospas útočníkům, obyvatelé středního Řecka, především pak Athéňané, byli jiného mínění. Nakonec se ukázalo, že křehký spojenecký blok proti Peršanům lze udržet jen za předpokladu, že první obranná linie bude umístěna už v Thermopylské soutěsce, asi 120 kilometrů severozápadně od Athén při jižním břehu Malijského zálivu. Flotila 271 triér pod velením Sparťana Eurybiada se měla současně přesunout k mysu Artemísion a zde se pokusit zadržet nepřátelské loďstvo. Rozhodnutí spojenců o tom, že velitelem flotily bude spartský voják, vypadá vzhledem k athénské námořní dominanci překvapivě, protože Sparťané nebyli námořníky. Jmenovat velitelem Themistokla se však nepodařilo prosadit.\n\nPozemní vojsko Řeků v čele se spartským králem Leónidem I. čítalo asi 7 000 bojovníků, z toho bylo asi 1 200 Sparťanů (300 hoplitů a 900 heilótů) a 700 Thespijských. Zbytek tvořili zejména Peloponésané – Tegejci, Korinťané, Mykéňané, Orchomenejci, Fliunťané, Mantinejci, Opunští Lokriďané a zbytek Arkáďanů –, ale i síly jiných městských států, například Fókové anebo malý kontingent Thébanů, a to i přesto, že Théby bojovaly v bitvě u Platají na perské straně.\n\nCo se týká zvoleného místa bitvy, Thermopylskou soutěsku, jen těžko si lze představit vhodnější místo k obraně. Průsmyk byl tak úzký, že na obou koncích, jimž se říkalo Východní a Západní brána, byla cesta široká jen na průjezd jednoho vozu. Samo místo navíc působilo podmanivě – název Thermopyly je odvozen podle horkých pramenů, z nichž stále stoupá pára, a doslova znamená „Horké brány“ – a snad bylo vybráno i proto, že je úzce spojeno s životem a smrtí legendárního Hérakla, za jehož přímé potomky se považovali spartští králové. Leónidas se se svými třemi sty těžkooděnci a pomocným oddílem heilótů, spartských otroků, utábořil na jednom návrší v nejužším bodě soutěsky s názvem \"Kolónos\".\n\nXerxova armáda přitáhla k Thermopylám bez boje, jelikož jedno řecké město po druhém vzdávalo velkokráli hold a hostilo jeho dvořany. Xerxés nejdříve tři dny vyčkával v blízké Trachíně, zatímco jeho mágové zaháněli zaklínadly bouři, která se strhla, v naději, že se Řekové znesváří a rozprchnou. Když se tak nestalo, dal čtvrtý den rozkaz vybranému oddílu Médů k pochodu. Po příchodu na místo střetnutí Médům pochopitelně neuniklo, že průsmyk představuje vynikající obranný val, přesto se však nejprve pokusili o útok. Avšak Leónidas odrazil nejen nápor médské pěchoty, ale druhý den bitvy pozdě odpoledne i perské Nesmrtelné, elitní jednotky achaimenovských králů. Při útoku se poprvé a snad naposledy v řeckých dějinách uplatnila taktika fingovaného ústupu: po rychlém výpadu Leónidovo vojsko ustoupilo, a když se Nesmrtelní při pronásledování rozptýlili, Sparťané se semkli v nepropustnou falangu, jejíž útok byl tak drtivý, že Xerxés nařídil stažení, aby nepřišel o nejlepší muže. I třetího dne skončila bitva vítězstvím Řeků.\n\nBitvu tak nakonec rozhodla zrada jistého Efialta z Málidy, který Peršanům prozradil existenci tajné stezky přes pohoří Kallidromos nad Thermopylami. Po ní přešli Nesmrtelní v čele se svým velitelem Hydarnem, zahnali na útěk oddíl Fóků určených k její obraně a poté stanuli u opačného konce průsmyku. Leónidas v poslední chvíli zachránil větší část své armády tím, že ji odeslal pryč. Sám učinil slib, že Thermopyly neopustí, a se svou tisícovkou mužů – do konce s ním setrvali Thespijští a spojenci z maloasijské Fókaie – jej také dodržel. V soutěsce padli všichni jeho bojovníci i on sám. Prodali své životy za cenu zhruba dvaceti tisíc Peršanů, včetně dvou Xerxových bratrů.\n\nPro Peršany znamenalo vítězství v bitvě, že cesta směrem na Athény je volná a oni mohou pokračovat ve svém tažení na jih. Rozhodnutí bitvy pro perskou stranu též ukončilo nerozhodnou námořní bitvu u mysu Artemísion: když již nebyl důvod blokovat perské flotě přístup k Thermopylám, řecké loďstvo se přesunulo na jih k ostrovu Salamis.\n\nKromě těchto výše zmíněných strategických dopadů však měla bitva i další, neméně významné důsledky. Bitva představovala obrovskou vzpruhu pro morálku Řeků, v osobě Leónida a jeho mužů jim poskytla vzor, který je dodnes celosvětově chápán jako ztělesnění odvahy a splněné povinnosti. Několikadenní odpor mnohonásobně slabšího řeckého uskupení a těžké ztráty, které Peršané v bitvě utrpěli, též poskytly Řekům podklady pro určitý pocit nadřazenosti nad jejich perskými nepřáteli. Zdržení perského vojska bitvou u Thermopyl také dalo Themistoklovi dostatek času k evakuaci obyvatel Athén.\n\nŘecký básník Simónidés z Keu složil na počest Sparťanů padlých v bitvě světoznámý epitaf, který byl vyryt do kamene na místě, kde byli pohřbeni:\n\nTento nápis je vyryt i na novém kameni z roku 1955. Ruskin o těchto verších prohlásil, že jde o nejvznešenější výrok, jaký kdy člověk vyslovil.\n\nNa druhém pomníku, který byl postaven jako společný pro všechny Řeky, stál nápis:\n\nV moderní době byl na místě vztyčen nový monument, zvaný Leónidův, na počest padlého spartského krále. Je na něm vyryta jeho odpověď Xerxovi na výzvu, aby se Řekové vzdali a odevzdali zbraně. Byla stručná: \"Molón labe!\" \"– Pojď si pro ně!\"\n\nHistorie zaznamenala ještě dva s bitvou spojené výroky. Když se prý spartský bojovník Diénekés dozvěděl, že perských lučištníků je tolik, že jejich šípy zakryjí i slunce, odvětil: \"Výborně. Alespoň budeme bojovat ve stínu.\" Spartské ženy pak svým mužům, kráčejícím se štíty do boje, říkaly \"„buď s ním, nebo na něm“\" – tj. vrátit se buď se štítem jako vítěz, nebo na štítu jako mrtvý. Z těch dob pochází výraz odejít se štítem, se ctí.\n\n\n\n\n"}
{"id": "17164", "url": "https://cs.wikipedia.org/wiki?curid=17164", "title": "Grand Prix San Rema 1950", "text": "Grand Prix San Rema 1950\n\nTřetím závodem Formule 1 byla kvalitně obsazená Grand Prix San Rema 1950 (V. Gran Premio di San Remo), která se jela 16. dubna 1950 na okruho Ospedaletti Ospedaletti Circuit na 90 kol po 3,376 km, celkem 303,84 km.\n\nV. Gran Premio di San Remo\n\nKdyž se Alfa Romeo objevila na startu Velké ceny San Rema, bylo to pro ni jen předsezónní soustředění u moře, Ferrari připravovalo kolosální odpověď. Na italskou rivieru přivezlo hned pět 125 a navíc dvě upravené formule 2 Ferrari 166 s motory 125 pro jezdce Vallona a Bracca. Konstrukčně to byly přece jenom F2 i když s přeplňovaným motorem. Odezva Maserati byla poněkud podceňována, i když se na start přihlásilo 11 vozů. Jediným vetřelcem v této Italské občanské válce, byl zajímavý SVA Rudolfa Fischera, který poháněl přeplňovaný Fiat 1100.\n\nDo posledního okamžiku nebylo úplně jasné zda Alfa Romeo ke startu nastoupí. Její první řidič, Farina, je zraněný. Nakonec rozhodl výsledek v Pau, Fangio tam prokázal svou formu a tak dostal přednost před řadou italských jezdců. Ve Ferrari, tak jako obvykle, vládl chaos a tak jména pilotů byla známa až v den závodu. V tréninku ještě Alfa Romeo neukázala svou plnou sílu, Juan Manuel Fangio si teprve zvykal na ovládání odlišného vozu, a proto se umístila mezi dvěma Ferrari. Vše naznačovalo, že by mohlo jit o napínavou bitvu, bohužel v den pršelo.\n\nTři Ferrari, Ascari, Villoresi a Sommer, se prodrali do čela hned po startu, na Fangia zbylo jen čtvrté místo. Obzvláště dobře si vedl Sommer, i s nevýhodou jednoho kompresoru oproti dvěma v motorech jeho největších konkurentů Ascariho a Villoresiho.\n\nFangio předjel Sommera už ve třetím kole a v 10 i Villoresiho. Bylo to způsobeno především spoustou mechanických defektů. Možná se na tom podílelo i počasí, během tréninku byl krásný sluneční den a při závodě vládlo příšerné počasí. Serafiniho Ferrari a Fischer na SVA nedokončili ani úvodní kolo, ani jeden z britských jezdců nedokončil desetinu vzdálenosti závodu.\n\nZatímco Fangio bojoval s Ascarim o čelní umístění, přešel závod do nejvýznamnější fáze. Nejprve, Ascari ve 13 kole dostal mírnou rotaci a přenechal tak nedobrovolně vedení Fangiovi. V následujícím kole musel Villoresi zastavit v boxech, aby mu odstranili banální závadu na olejové zátce, rázem byla ztráta okolo 2 minut. To ještě Sommer kroužil na třetím místě následován Gonzalezem, Vallonem, Pianem a Rolem. Výborný výkon podával především Argentinec Alfredo Pian.\n\nFangio postupně zvyšoval náskok před Ascarim na 20 sekund. Posléze se mezera mezi nimi začala zmenšovat, Ascari začal dostávat Fangia pod tlak. Se zvyšujícím tlakem rostla i nervozita, Ascari se znovu dopustil chyby a po hodinách končí ve zdi. Stále více jezdců odstupovalo nebo museli zastavit v boxech se závadou jako Rol s poruchou cívky. Tak v polovině závodu jezdil na čele Fangio a Villoresi následování Pianem a Valonem a toto pořadí zůstalo až do konce. Ze závodu vyplynulo, že Ferrari se potýkali s přehříváním motoru a to i za chladných podmínek. Je jasné že docházelo k nesprávné cirkulaci vody. Maserati mělo ještě větší poruchovost.\n\nČtvrtý ročník Velké Ceny San Rema, byl tak jako ročník předešlý ve znamení Juana Manuela Fangia. První ročník, který se konal v roce 1937 a zvítězil v něm legendární Ital Achille Varzi, druhý ročník se jel až o jedenáct let později v roce 1948 a triumfoval v něm Alberto Ascari. Zajímavostí je, že kromě letošního vítěze, všichni pilotovali vozy Maserati\n\n\n\n"}
{"id": "17165", "url": "https://cs.wikipedia.org/wiki?curid=17165", "title": "Bitva v oblasti Tali-Ihantala", "text": "Bitva v oblasti Tali-Ihantala\n\nBitva v oblasti Tali-Ihantala (25. červen až 9. červenec 1944) byla klíčové střetnutí Pokračovací války, ve které se během 2. světové války střetlo Finsko (vojensky podporované Německem) se Sovětským svazem. Finské jednotky vedené generálem Taavetti Laatikainenem a maršálem Mannerheimem v ní zastavily ofenzivu třikrát silnějších jednotek Rudé armády a přiměly Stalina soustředit své úsilí zpět do střední Evropy na Německo. Finská fronta se tak stala jediným úsekem východní fronty, na němž Rudá armáda nesplnila plán navzdory četným obětem.\n\nBitva v oblasti Tali-Ihantala je považována za největší a nejkrvavější bitvu v historii Severských zemí. Tento údaj je ovšem sporný vzhledem k rozsahu bojů za Zimní války, otázkou vždy zůstává, podle jakých kriterií si autor rozčlení boje na Karelské šíji v letech 1939-1940 na jednotlivé bitvy.\n\nTato bitva byla jednou z vyčerpávajících bitev, ve kterých Finové utrpěli v poměru k síle své armády a počtu obyvatel jejich země větší ztráty než Sověti (ačkoli v absolutních číslech platí tvrzení přesně opačné). Je také zlomovým bodem sovětské ofenzivy proti Finsku, kdy finská armáda poprvé zabránila Sovětům dosáhnout nějakých významnějších zisků, ačkoli už dříve u Siiranmäki a Perkjärvi se Finům podařilo zastavit postup Rudé armády. Finská armáda tak dosáhla obranného vítězství, i když ruský historik N. Baryšnikov toto tvrzení kritizuje a označuje za přehnané.\n\nPoté, co se Sovětům nepodařilo dosáhnout žádného průlomu u Tali-Ihantala, v Bitvě u Vyborského zálivu ani v Bitvě u Vuosalmi, sovětský Leningradský front zahájil již dříve plánovaný odsun vojenských jednotek z Karelské šíje na podporu Operace Bagration, kde Rudá armáda narazila na mimořádně úporný odpor nepřátelského Wehrmachtu. Ačkoli Leningradskému frontu se nepodařilo splnit rozkaz Stavky postoupit do nitra Finska, někteří historici uvádějí, že tato sovětská strategická ofenziva (nazvaná Vyborg-Petrozavodská ofenziva), z níž vyplynuly i boje u Tali-Ihantala, nakonec donutila Finsko vystoupit z války.\n\nPo úvodním finském postupu v roce 1941, Pokračovací válka přešla do stavu zákopové války s velmi malou aktivitou na obou stranách. Když se Rudé armádě podařilo v lednu 1944 prolomit obležení Leningradu, Stavka přijala plán na ofenzivu proti Finsku, jejíž cílem bylo vyřadit Finsko (jako německého spojence) z války.\n\nSovětský útok na finské frontě začal na Karelské šiji 6. června 1944 (záměrně ve stejný den jako spojenecká Invaze do Normandie). V této oblasti stály proti Finům tři armády, mezi nimi několik zkušených gardových útvarů.\n\nÚtok brzy prolomil finskou přední obrannou linii u Valkeasaari (10. června 1944) a finské jednotky ustoupily na druhou obrannou linii, nazvanou VT-linie (nalézala se mezi Vammelsuu a Taipale). Sovětský útok byl podpořen silnou dělostřeleckou přehradnou palbou, leteckým bombardováním a použitím obrněných vozidel.\n\nVT-linie byla proražena u Sahakylä a Kuuterselkä 14. června. Po nepodařeném finském pokusu o protiútok obrněné divize u Kuuterselkä, finská obrana musela být stažena na VKT-linii (Viipuri (nyní ruský Vyborg) - Kuparsaari - Taipale).\n\nPo finském ústupu z VT-linie následoval týden ústupových a zdržovacích bojů. Sovětská ofenziva byla korunována obsazením města Viipuri po krátkém boji dne 20. června. Ačkoliv proražení dvou finských obranných linií a obsazení značně velikého území za pouhých 10 dní bylo velkým úspěchem Rudé armády, nepodařilo se jí zničit finskou armádu, která byla schopna soustředit své vyčerpané jednotky na VKT-linii a získat čas na přisunutí záloh z další hlavní fronty, ležící severně od Ladožského jezera.\n\nFinský vrchní velitel Mannerheim 12. června požádal o pomoc Německo, a 16. června dorazil do Finska Letecký oddíl Kuhlmey (jednalo se o kombinovanou jednotku, složenou z přibližně 70 střemhlavých bombardérů a bitevních stíhačů, doplněnou stíhači a leteckým transportem). O několik dní později dorazila 303. brigáda útočných děl (o velikosti jednoho praporu) a také 122. (pěší) divize Greif, ale poté Němci nabídli pouze vojenský materiál, jehož nejdůležitější součástí byly protitankové zbraně Panzerfaust.\n\n22. června přiletěl do Helsinek německý ministr zahraničí Ribbentrop. Využil tísně, v níž se Finsko octlo, a jako nutnou podmínku pro pokračování německé vojenské podpory požadoval záruku, že Finsko neuzavře žádný separátní mír. Prezident Ryti mu tuto záruku poskytnul ve formě osobního závazku (Dohoda Ryti-Ribbentrop).\n\nTéhož dne, během Ribbentropovy návštěvy v Helsinkách, se finská vláda dotázala sovětské vlády ohledně možnosti míru a doprovodných sovětských podmínek. Sovětská vláda v odpovědi, která přišla další den, požadovala aby bylo předloženo prohlášení, že Finsko je připraveno kapitulovat a obrátit se na sovětskou vládu s žádostí o mír, podepsané finským prezidentem a ministrem zahraničí. Po předložení takového dokumentu by byla sovětská vláda připravena přijmout finskou delegaci. Ve finské vládě to způsobilo zmatek. Ryti a Tanner byli ochotni znovu se dotázat sovětské vlády ohledně jejích požadavků, zatímco ostatní byli zcela proti tomu. Vláda se během jednání telefonicky spojila s Mannerheimem; ten konstatoval, že sovětský požadavek znamená bezpodmínečnou kapitulaci. Když si finská vláda připomněla Paasikiviho cestu (která byla iniciována sovětskou velvyslankyní ve Stockholmu Kollontajovou) z dubna 1944 do Moskvy za účelem jednání, z kterého se však vyklubalo pouze sovětské diktování podmínek, finská vláda se rozhodla vyložit si sovětskou odpověď tak, jak byla napsána: jako požadavek bezpodmínečné kapitulace. Zdálo se, že poté co Finové nebyli ochotni přijmout sovětské podmínky v dubnu 1944 kvůli požadavku na nepřiměřené reparace, bude Finsku nabídnuta pouze bezpodmínečná kapitulace. Bylo to v souladu s Churchillovým výrokem, že jakožto nepřátelskému státu Osy, nebude Finsku dovolen jiný výstup z války než úplná kapitulace. Sovětské orgány však odmítly takový výklad ve článku otisknutém v Pravdě 2. června 1944. Kromě toho je známo, že Stalin řekl americkému vyslanci v Moskvě Harrimanovi, že američtí diplomaté mohou zkusit vysvětlit Finům, že nemá v úmyslu obsadit jejich zemi. V říjnu 1993 byl v archivu Ruského ministerstva zahraničí nalezen návrh dokumentu s přiloženým dopisem datovaným 28. června 1944, který obsahoval podmínky finské kapitulace, velmi podobné bezpodmínečné kapitulaci. Avšak kromě tohoto konceptu existovaly podobné i pro ostatní státy, se kterými se Sovětský svaz nalézal ve válce, a tyto koncepty byly nahrazeny novými v létě 1944.\n\n21. června Stavka nařídila Leningradskému frontu prorazit obrannou linii a postupovat k jezeru Saimaa.\n\nVelitelství sil Karelské šíje – generálporučík Karl Lennart Oesch\n\n\n\nSovětské jednotky účastnící se bitvy byly součástí sovětského Leningradského frontu pod velením maršála Leonida Govorova. V oblasti Tali-Ihantala útočila 21. armáda (Gusev), bitvy se účastnily 30. gardový střelecký sbor, 97., 108., 109. a 110. střelecký sbor. Těchto pět sborů bylo tvořeno 45., 63., a 64. gardovým střeleckým sborem a 46., 72., 90., 109., 168., 178., 265., 268., 286., 314., 358. a 372. střeleckou divizí.\n21. armáda nenasadila všechny tyto jednotky současně, ale držela některé z nich v rezervě a použila je pouze v případě, že jednotky nasazené jako první vyčerpaly své útočné schopnosti a vyžadovaly odpočinek a opravy. V počáteční fázi bitvy také některé ze sovětských jednotek, které se zapojily do bitvy později, byly rozmístěny ve vedlejší části fronty, například 108. střelecký sbor se svými třemi divizemi byl rozmístěn v oblasti Viipuri (Vyborgu) a Viipurského (Vyborského) zálivu. 23. armáda (Čerepanov) zaútočila na frontě ležící východně od pozic 21. armády, směrem na Noskua. Dále byl nasazen sovětský 6. sbor, sestávající z 13., 177. a 382. střelecké divize.\n\nBitva v oblasti Tali-Ihantala proběhla na malém území (100 km²) mezi severním výběžkem Viipurské zátoky a řekou Vuoksi (Vuoksa), poblíž vesnic Tali a Ihantala, ležících 8-14 km severovýchodně od Viipuri.\n\nSovětské jednotky byly soustředěny na území východně od Viipuri, odkud začal útok, přes jižní část vesnice Tali, na sever k Ihantala (Petrovka). Jen v tomhle místě, 10 km širokém, přerušovaném malými jezery a ohraničeném průplavem Saimaa na západě a řekou Vuoksi na východě, byl vhodný terén pro vyvedení obrněných jednotek z Karelské šíje.\n\nBoje v oblasti Tali začaly 20. června.\n\nV těchto dnech se finská 18. divize (6. a 48. pěší pluk a 28. samostatný prapor), 3. brigáda (4 prapory) a 3. prapor švédskojazyčného 13. pluku bránily proti sovětskému 97. a 109. sboru a 152. tankové brigádě. Obránci byli pod zvlášť intenzivní dělostřeleckou palbou a leteckými útoky, ale dokázali udržet silnou obranu, která oddálila sovětský postup dost dlouho na to, aby se do bitvy mohly zapojit finské posily.\n\n26. června v 6.30 začalo hodinové dělostřelecké ostřelování a letecké útoky, následované sovětským útokem z vesnice Tali v 7.30. Cílem útoku bylo do 28. června dosáhnout linie Imatra-Lappeenranta-Suurpäälä. Do bitvy se nyní zapojil také 30. gardový střelecký sbor.\n\nSovětská armáda se pokusila o průlom podél obou břehů jezera Leitimojärvi. Útok na východním břehu byl po třech kilometrech zastaven finskou 4. divizí. Na západním břehu se sovětská pěchota z 45. gardové divize a 109. sboru zaklínila do obranných pozic kolem skupiny kopců Konkkalanvuoret, bráněných finským plukem JR48. Nicméně sovětské tanky z 27. tankového pluku byly schopny probít si cestu k křižovatce Portinhoikka.\n\nSověti také zaútočili 178. divizí přes úžinu Saarela, která byla bráněna 1. praporem pluku JR6, ale útok byl odražen i zde. Mezitím sovětský 97. prapor zaútočil na pozice 3. brigády, ale dosáhl jen malého zisku území. V této fázi začala být pro Finy situace kritická, protože jejich jednotkám hrozilo, že budou odříznuty a obklíčeny. To by nevyhnutelně vedlo k porážce finského IV. sboru a ztrátě VKT-linie.\n\nFinům se podařilo zorganizovat protiútok s rezervami 18. divize, částmi 17. divize a některými jednotkami 4. divize. Později odpoledne téhož dne se do boje zapojila finská obrněná divize, které se podařilo zatlačit sovětské jednotky na západním břehu jezera Leitimojärvi zpět do jejich výchozích pozic. Sovětský\n27. tankový pluk byl zničen, s výjimkou šesti tanků, které byly ukořistěny Finy.\n\nDalší finské jednotky vstoupily do bitvy společně s německou Sturmgeschütz-Brigade 303. Finské jednotky byly během bitvy rozptýleny a promíchány, což ztěžovalo organizaci soustředěné obrany. Proto byly finské jednotky reorganizovány do dvou bojových skupin, BS Björkman a BS Puroma. Sověty dále posílil 108. sbor. V této fázi se pak sovětské síly skládaly z nejméně jednoho tankového sboru, dvou útočných tankových pluků a čtyř pluků útočných děl.\n\nFinové se pokusili převzít iniciativu útokem na čtyři sovětské divize (46. gardovou, 63. gardovou, 64. gardovou, 268., a 30. gardový tankový sbor) – které prorazily východně od Leitimojärvi – ze tří směrů, s cílem utvořit „motti“ z těchto divizí. Bojovým skupinám Björkman a Puroma se podařilo přiblížit se k sobě navzájem na méně než jeden kilometr, ale nezdařilo se jim obklíčit sovětské divize, které zaujaly kruhovou obranu kolem vesnice Talinmylly.\n\nFinský útok selhal kvůli houževnaté obraně Sovětů, především kvůli nasazení velkého množství tanků a dělostřelectva a také proto, že během útoku bylo přerušeno spojení mezi několika prapory. Během tohoto boje došlo k několika tankovým bitvám. Po válce plk. Puroma řekl, že jediná věc, které lituje, je že se nepodařilo utvořit „motti“ mimo Talinmylly. Na druhé straně útok poskytnul finským obráncům 72 hodin oddechu, a také v této době na bojiště dorazily čerstvé finské divize, 6. a 11.\n\n28. června byla na obou stranách vysoká aktivita letectva. Finské bombardéry a německé Stuky útočily na sovětské útvary. Sovětské letectvo dělalo totéž a bombardérům 276. BAP se podařilo těžce zasáhnout štáb Finské obrněné divize. Téhož dne finský velitel Oesch vydal rozkaz finským jednotkám, aby se stáhly na linii Vakkila-Ihantalajärvi-Kokkoselkä-Noskuanselkä (stále v rámci VKT-linie), ale ty mezitím zastihla nová sovětská ofenziva.\n\n29. červen byl pro Finy nejhorší z celé bitvy, a porážka nebyla daleko. Finským jednotkám se nakonec toho dne podařilo po velmi krvavých bojích obnovit obrannou linii. 30. června finské síly ustoupily od Tali. 1. a 2. července došlo k nejtěžším bojům, kdy finské ztráty činily kolem 800 mužů za den.\n\nNásledně Finové zkoncentrovali nejmohutnější dělostřelecké ostřelování ve vojenské historii jejich země. Byla použita proslulá metoda řízení palby finského generála dělostřelectva Vilho Pettera Nenonena, která umožňovala jednoduchou opravu palby a rychlou změnu cíle. V klíčovém sektoru Ihantaly se finským obráncům podařilo intenzivní palbou rozbít čelo postupujících sovětských jednotek. Důmyslný systém řízení palby umožňoval až 21 dělostřeleckým bateriím (což činilo kolem 250 děl), pálit na tentýž cíl současně; důstojník řídící palbu nemusel znát umístění jednotlivých baterií, což umožňovalo rychlé soustředění palby a změnu cílů. Taková koncentrace palby byla považována za tehdejší světový rekord.\n\nPodle knihy \"Bitva za Leningrad 1941 – 1944\" (Bitva o Leningrad) vydané generálem S.P. Platonovem: \"\"Opakované útočné pokusy sovětských sil selhaly… nepřinesly výsledky. Nepříteli se podařilo značně sevřít jeho pozice v této oblasti a odrazit všechny útoky našich jednotek… Během ofenzivy trvající více než tři týdny, od 21. června do poloviny července, se jednotkám pravého křídla Leningradského frontu nepodařilo provést úkoly uložené jim příkazem Vrchního velitelství z 21. června.\"\"\n\nBěhem této doby finská armáda soustředila v této oblasti polovinu svého dělostřelectva, spolu s jedinou finskou obrněnou divizí, vybavenou především útočnými děly Stug III a s německou Sturmgeschütz-Brigade 303. Obránci teď konečně měli nové německé protitankové zbraně, které byly předtím uloženy ve skladištích.\n\n2. července Finové zachytili radiovou zprávu, že sovětská 63. divize a 30. obrněná brigáda mají zahájit útok 3. července v 4.00. Následující ráno, dvě minuty před předpokládaným zahájením útoku, 40 finských a 40 německých bombardérů napadlo sovětské jednotky, a 250 děl vypálilo celkem 4000 dělostřeleckých nábojů na pozice Sovětů. Tentýž den v 6.00 začalo 200 sovětských letounů a sovětská pěchota útočit na finské jednotky. Kolem 19.00 finské jednotky obnovily své původní obranné pozice.\n\n6. července sovětské jednotky dosáhly určitých úspěchů proti finské 6. divizi, navzdory tomu že její obrana byla podporována 18 dělostřeleckými prapory a jednou těžkou baterií. Další den však byli Sověti zatlačeni zpět, a jejich protiútoky v 13.30 a 19.00 téhož dne k ničemu nevedly. Od 7. července se sovětské útoky zaměřily do oblasti Vuoksi, a Sověti začali přemisťovat své nejlepší jednotky na Narvskou frontu v Estonsku, do bojů proti Němcům a Estoncům. Od 9. července se sovětské jednotky už nepokoušely o průlom. Nicméně boje v omezeném rozsahu pokračovaly. 10. července sovětské jednotky dostaly rozkaz zastavit útočné operace a zaujmout obranné pozice, protože Stavka přesouvala jednotky na Baltskou frontu, kde Rudá armáda narazila na ”úporný odpor Němců a baltských národů“.\n\nFinské zdroje odhadují, že Rudá armáda u Tali-Ihantaly ztratila kolem 300 tanků, hlavně následkem leteckých útoků a použití pěchotních protitankových zbraní. Sestřeleno bylo 120-280 sovětských letadel.\n\nFinská armáda nahlásila 8561 mužů zraněných, nezvěstných a/nebo padlých v boji. Podle finského historika Ohto Manninena, ztráty hlášené Sověty byly kolem 18.000-22.000 padlých nebo raněných, přičemž tyto údaje jsou založeny na denních hlášeních a na 10-denních souhrnných hlášeních o ztrátách sovětské 21. armády. Nejistotu ohledně ztrát zvyšuje fakt, že 25% sil 21. armády se na bitvě nepodílelo. Ke ztrátám 21. armády je třeba přičíst ztráty 6. sboru 23. armády útočícího východně od 21. armády blíže ke kanálu Vuoksi, které činily 7905 obětí, z nichž 1458 bylo padlých a 288 nezvěstných, bez započtení ztrát podpůrných jednotek.\n\nBitva u Tali-Ihantala, společně s dalšími finskými vítězstvími (Bitva u Viipurské zátoky (1944), Bitva u Vuosalmi, Bitva u Nietjärvi a Bitva u Ilomantsi) v tomto období, nakonec přesvědčila sovětské vedení, že dobytí Finska by bylo obtížné, a nestojí za úsilí, které by na něj bylo třeba vynaložit. Tato bitva byla pravděpodobně nejdůležitější jednotlivá bitva Pokračovací války, protože ve značné míře ovlivnila konečný výsledek války, a umožnila Finsku ukončit válku za relativně příznivých podmínek a pokračovat v existenci jako samostatný a nezávislý národ. Finští badatelé uvádějí, že sovětské zdroje – například výslechy válečných zajatců – potvrdily, že Sověti zamýšleli postupovat směrem na Helsinky. Existují také rozkazy Stavky postupovat daleko za hranice z roku 1940.\n\nJeden z důvodů vedoucích k sovětskému neúspěchu bylo to, že Finové byli schopni odposlouchávat sovětské radiové zprávy a předem upozornit finskou armádu a dát jí podnět k zaujetí pevné a odhodlané obrany. Také existence finské obranné Linie Salpa byla významným faktorem v mírových jednáních na podzim 1944.\n\nDohoda o zastavení palby mezi SSSR a Finskem vstoupila v platnost v 4. září 1944 v 7.00, ačkoli následujících 24 hodin ji sovětská armáda nedokázala dodržet.\n\nRuský historik Nikolaj Baryšnikov tvrdí, že takový pohled na věc zveličuje význam finských defenzivních bitev z roku 1944 (včetně bitvy u Tali-Ihantala) a zkresluje jejich výsledek. Ačkoliv dobytí Finska nebylo známo jako jeden z cílů sovětské ofenzívy a neexistuje žádný spolehlivý písemný důkaz (například vojenský rozkaz), že by sovětské vrchní velení zamýšlelo postoupit k Helsinkám a obsadit celou zemi, existují přesvědčivé důkazy, že Sověti měli v úmyslu postupovat daleko za hranice z roku 1940. Podle maršála Vasilevského už 17. června padlo rozhodnutí, že po dobytí Viipuri a ostrovů ve Viipurské zátoce bude ofenziva zastavena na linii Elisenvaara-Imatra-Virojoki, sovětské síly přejdou do obrany, a hlavní síly Leningradského frontu se soustředí na boj s německými jednotkami v Estonsku. 21. června byl vydán rozkaz Stavky Leningradskému frontu postupovat na linii, kterou zmínil Vasilevski, ačkoliv také nařizoval aby potom postupoval ještě dále, na linii Kouvola-Kotka-řeka Kymi. Neexistovaly žádné rozkazy ohledně postupu dále na Helsinky. Je také známo, že Stalin upozornil maršála Govorova, že cílem nejsou Helsinky, ale Berlín. Podle generála Štemenka, cílem bylo vytvořit hrozbu pro Helsinky a další politická a ekonomická centra Finska, nikoliv dobytí země. Poté co Finové přesunuli většinu jednotek, které měli k dispozici, na Karelskou šíji, a poté co obdrželi významnou pomoc z Německa, se jim podařilo zpomalit a zastavit sovětskou ofenzivu dříve, než dosáhla finskou hranici. To pozvedlo morálku finských vojáků, kteří do té doby neustále ustupovali. Podle Baryšnikova začala brzo poté finská propaganda mluvit o vítězství, a po válce se toto tvrzení o vítězství (kterého bylo dosaženo tím, že bylo zabráněno Sovětům dobýt Finsko) stalo oficiální myšlenkou finské historiografie (ačkoli názor že se jednalo o vítězství Finů, existuje také mezi ne-finskými historiky, což je v rozporu s Baryšnikovým tvrzením).\n\n22. června sovětské jednotky zahájily Operaci Bagration, rozsáhlou ofenzivu do východního Polska a Běloruska.\n\nVe stejné době (4. července) sovětská 59. armáda zaútočila na ostrovy ve Viipurském zálivu, a po několika dnech bojů vytlačila početně mnohem slabší finské jednotky z většiny těchto ostrovů, přičemž utrpěla těžké ztráty. Přesto sovětský útok, jehož cílem bylo překročení Viipurské zátoky, skončil neúspěchem, protože sovětské jednotky byly zatlačeny zpět německou 122. divizí, začleněnou pod finský 5. sbor.\n\nSovětská 23. armáda se 4. července pokusila o přechod řeky Vuoksi u Vuosalmi, ale kvůli finské obraně u hřebene Äyräpää nebyla schopna zahájit přechod dříve než 9. července. I po dokončení přechodu, sovětské jednotky složené z částí tří sovětských divizí nebyly schopné rozšířit předmostí díky odporu finské 2. divize, která byla později ještě posílena. Neúspěšné sovětské pokusy o průlom v této oblasti pokračovaly do 21. července.\n\nVedle oblasti Tali-Ihantala, finská frontová linie se pevně držela u Kivisilta a u Tienhaara na sever od Viipurské zátoky. Další intenzivní boje se vedly u Nietjärvi na severovýchodní straně Ladožského jezera, a u Ilomantsi, kde se Finům podařilo obklíčit dvě sovětské divize, ačkoli většina jejích vojáků dokázala uniknout.\n\n12. července sovětské jednotky dostaly rozkaz, aby se přestaly pokoušet o postup a zakopaly se. Brzy nato finští průzkumníci zpozorovali vlaky s prázdnými vagony, přijíždějící směrem k Viipuri, aby odvezli sovětské jednotky z finské fronty. Bylo jich zapotřebí pro velký výpad ve směru na Berlín.\n\nKoncem června se finská vláda se rozhodla odmítnout další vyjednávání a nežádat o mír, dokud nebude sovětská ofenziva zastavena, a místo toho využila smlouvy Ryti-Ribbentrop k posílení svých jednotek. Teprve 28. července poté, co se sovětská ofenziva na všech hlavních sovětsko-finských frontách zastavila, byl prezident Ryti připraven rezignovat a spolu s předním sociálně demokratickým politikem Väinö Tannerem požádal Mannerheima, aby přijal kandidaturu na funkci prezidenta, a takto osvobodili Finsko ze smlouvy Ryti-Ribbentrop (která byla uzavřena pouze jako osobní závazek prezidenta Rytiho). Finsko poté požádalo Sovětský svaz o mír.\n\n"}
{"id": "17166", "url": "https://cs.wikipedia.org/wiki?curid=17166", "title": "Federace", "text": "Federace\n\nFederace ( \"fœdus, „smlouva“\") je typ státního zřízení, kdy jde o složený stát,\nskládající se ze států - členů federace s různým označením (státy, země, republiky, kantony, provincie). Ve federacích je svéprávné postavení jednotlivých členských států zajištěno ústavou nebo smluvně a nemůže být měněno jednostranným rozhodnutím centrální vlády (např. Švýcarsko, do značné míry i USA). Státní moc je ve federaci rozložena mezi federální orgány a orgány členských států. Právním základem federace je ústava (u konfederace mezinárodní smlouva), je zde dvojí občanství (subjektu federace a federace jako celku) a právní akty federace jsou přímo závazné pro osoby (u konfederace jen pro členské státy).\n\nJako federace se také označují sdružení jiných typů, například zastřešující sportovní a podobné organizace (Mezinárodní federace ledního hokeje, Mezinárodní šachová federace, Mezinárodní tenisová federace, Mezinárodní federace stolního tenisu, Mezinárodní florbalová federace, Mezinárodní federace badmintonu, Mezinárodní lyžařská federace, Mezinárodní šermířská federace, Česká federace aikido, Mezinárodní automobilová federace, Mezinárodní federace motocyklistů, Mezinárodní kynologická federace), politická uskupení (Československá anarchistická federace, Světová federace demokratické mládeže), odborové organizace (Federace strojvůdců České republiky), náboženské organizace (Světová luterská federace, Evropská baptistická federace, Federace židovských obcí, Pohanská federace) a mnohé další.\n\nFederace má vždy plnou mezinárodní subjektivitu a dělí se na:\n\nČlenské státy zpravidla nemají právo z federace vystoupit. Některé federace však umožňují právo na vystoupení – Sovětský svaz, Československo 1991–1992. Příkladem sporu o právo na výstup je občanská válka v USA 1861–1865, kdy jižní státy vystoupily a založily konfederaci, zatímco severní to považovaly za protiústavní povstání.\n\nFederace bývá založena:\nTakový společný účel, společná identifikace mohou vzniknout:\n\nFederace jsou zpravidla smluvně potvrzeny jejími členy (signatářskými státy). Přičemž jednotliví členové:\n\nQuasi federace (též kvazifederace) – definice federace, která vychází ze všech ústav daných států, které se v nich samy jako federace definují (např. SRN, Rakousko aj.).\n\nNominální federace – federativní zřízení zakotveno v ústavě, ale prakticky se tak vůbec neprojevuje (např. ČSSR do roku 1989).\n\nSymetrická federace – členské jednotky mají stejné postavení (USA, Švýcarsko)\n\nAsymetrická federace – členské jednotky nemají stejné postavení (Rusko)\n\nPojem federalismus označuje politický systém federací, jejich formu vlády nebo správy.\n\nV politologii tento pojem popisuje společensko-politické uspořádání (politický systém) a jeho zkoumání, zpravidla empirické a zahrnující i další důležité faktory, jako např. ekonomii nebo spokojenost individuí.\n\nTaké je tak označována ideologie jeho stoupenců, někdy i bez ohledu na jejich skutečné znalosti nebo záměry.\n\n\n\n\n"}
{"id": "17167", "url": "https://cs.wikipedia.org/wiki?curid=17167", "title": "Aragonie", "text": "Aragonie\n\nAragonie (španělsky \"Aragón\"), oficiálně Aragonské autonomní společenství, je jedno ze 17 autonomních společenství a historické území na severu Španělska. Aragonie je pojmenována podle řeky Aragón - většina toku je na území autonomního společenství Navarra. Metropolí Aragonie, která bývala jádrem středověkého Aragonského království je město Zaragoza.\n\nAragonie na severu hraničí s Francií, na západě s autonomními společenstvími Navarra, Kastilie a León, krátkým úsekem hranice i s autonomním společenstvím La Rioja; na jihozápadě s autonomním společenstvím Kastilie-La Mancha; na jihovýchodě s autonomním společenstvím Valencií a na východě s autonomním společenstvím Katalánskem.\n\nNa severu se rozkládá pohoří Pyreneje (zde se nachází jeden ze španělských národních parků Ordesa y Monte Perdido), na západě a jihu Iberské pohoří (Sistema Ibérico), zatímco ve střední části převažuje nížina, kterou protéká nejdůležitější řeka regionu: Ebro. K dalším řekám patří například Gallégo, již zmíněný levý přítok Ebra – Aragón, dále Cinca, Guadalope, Huerva, Allambra, Martín a další. V Pyrenejích se nachází řada přehradních nádrží.\n\nAragonie se od roku 1833 člení na tři provincie. Ty se dále člení na 33 okresů \"(comarcas)\" s více než stovkou měst a obcí.\n\n\nVedle španělštiny, která zde převažuje a je také úředním jazykem, se zde hovoří v některých pyrenejských údolích v provincii Huesca aragonsky, na východě Aragonie pak katalánsky.\n\n\n"}
{"id": "17168", "url": "https://cs.wikipedia.org/wiki?curid=17168", "title": "Asturie", "text": "Asturie\n\nAsturské knížectví ( ; astursky \"Principau d'Asturies\", zkráceně \"Asturies\") je historické území rozkládající se na severu Španělska při Biskajském zálivu. Asturie je jedno ze 17 autonomních společenství a zároveň jedna z provincií Španělského království. Metropolí Asturie je Oviedo, ovšem největším městem regionu je přístav Gijón.\n\nÚředním jazykem Asturie je španělština. Asturština, mateřský jazyk 18 % obyvatel Asturie, nemá oficiální status, je však uznáván místními úřady a vyučován ve školách. Na západě knížectví asturské dialekty plynule přecházejí do galicijštiny.\n\nAsturie patřila v době arabské nadvlády k posledním baštám křesťanství ve Španělsku. Pro tento její historický význam má následník španělského trůnu automaticky titul asturského prince.\n\nAsturie je velice hornatá země rozprostírající se mezi Biskajským zálivem na severu a Kantaberským pohořím na jihu. Na západě hraničí s autonomním společenstvím Galicie, na jihu s autonomním společenstvím Kastilie a León, a na východě s autonomním společenstvím Kantábrie.\n\nNa pomezí Asturie, Kantábrie a provincie León se nachází národní park Picos de Europa. Mimo něj se na území Asturie nachází i další chráněná území: Muniellos, Somiedo, Redes.\n\nV celé zemi panuje oceánické podnebí.\n\nOsídlení se soustředí především v údolích ve střední části, jakož i v pobřežních oblastech, zatímco\nstřední nadmořské výšky a vysokohorské oblasti jsou jen řídce osídleny.\n\nAsturie je rozdělena na 78 obcí, které se zde však na rozdíl od zbytku Španělska nenazývají \"municipios\", nýbrž \"consejos\". Nejlidnatějšími z nich jsou:\n\n\nOd konce 60. let 20. století došlo v Asturii k ekonomickému poklesu. Během posledních 40 let zůstává tempo ekonomického růstu Asturie pod celošpanělským průměrem. Tento pokles je způsoben krizí tradičních hospodářských odvětví, na nichž byla ve 20. století založena ekonomika knížectví.\n\nTradičním hospodářským odvětvím Asturie bylo horské zemědělství. Na horských pastvinách se pásly krávy, od nichž se získávalo mléko. V horách se také nacházela bohatá ložiska kamenného uhlí. V poslední době sice nemůže asturské uhlí konkurovat dovozům ze států mimo EU, přesto je podporováno subvencemi. Nejdůležitější důlní společností je státní podnik Hunosa. Významný byl také ocelářský průmysl, ovládaný státním podnikem Ensidesa. Potíže s konkurencí zahraničního dovozu vedly k problémové restrukturalizaci, proti které se silně stávkovalo. Ocelářský průmysl byl zprivatizován roku 1997.\n\nDopravní infrastruktura Asturie je soustředěna v centrální aglomeraci, zatímco v okrajových částech je velmi řídká. Poblíž Avilés se nachází mezinárodní letiště Asturias, v Gijónu funguje důležitý námořní přístav. Klasickou dálnicí je Asturie spojena s Leónem, rychlostními komunikacemi (\"autovía\") pak s Kantábrií a Galicií.\n\nJediná železnice iberského rozchodu vede z Asturie přes Kantaberské pohoří do Leónu a zajišťuje především rychlé spojení s Madridem. Úzkorozchodná železnice FEVE míří do Santanderu a Ferrolu. V okolí tří největších měst funguje spletitá síť příměstské dopravy na obou rozchodech kolejí.\n\nVe starověku bylo území osídleno Astury (odtud jméno), kteří dlouho kladli odpor římské expanzi. Teprve v letech 25–19 př. n. l. byla Asturie zpacifikována a začleněna do provincie Hispánie Tarraconensis. V 5. století se stala součástí Suébské, posléze v 6. století Vizigótské říše. Území Asturie odolalo náporů Arabů na počátku 8. století, uchýlili se sem uprchlíci z celého poloostrova a území se stalo ohniskem pozdější reconquisty.\n\nPo úspěšném povstání proti maurskému guvernérovi oblasti, v jehož čele stál vizigótský velmož Pelayo, tu vzniklo roku 718 království Asturie, jehož prvním králem se stal právě Pelayo. Tento státní útvar zahrnující i území dnešní Kantábrie postupně dobyl území Galicie a od roku 814 se označoval jako království Asturie a Galicie. Spolu s expanzí na jih získával na významu León, který se stal roku 913 hlavním městem nového útvaru Království Asturie-León. Od roku 924 byla Asturie už jen součástí Leónu. Později se východních oblastí (Kantábrie) zmocnila Kastilie. Po sloučení Kastilie a Leónu, byla Asturie omezená na úzký pruh pobřeží, jmenována knížectvím. Význam Asturie pro začátky reconquisty jí však až do 19. století zaručoval řadu výsad (v letech 1338–1823 měl následník v Kastilii, a posléze ve Španělsku titul prince asturského). Poté bylo 30. listopadu 1833 knížectví Asturie zrušeno a území se stalo provincií Oviedo se stejnojmenným centrem.\n\nPodle federalistické ústavy První španělské republiky se měla stát Asturie jedním ze 17 autonomních spolkových států této federativní republiky, což však kvůli kolapsu republiky nakonec nebylo realizováno.\n\nVe 20. letech 20. století zesílilo hnutí za autonomii a Asturie se stalo oporou levicového hnutí ve Španělsku (ozbrojené povstání 1934, po tuhém odporu dobyta generálem Francem v letech 1936–1937). Po pádu Francova diktátorského režimu a obnovení demokracie ve Španělsku získala Asturie roku 1978 rozsáhlou autonomii, což bylo 11. ledna 1982 potvrzeno schválením jejího autonomního statutu. Současně se získáním autonomie byla provincie Oviedo přejmenována na Asturii. V závěru 20. století se začal výrazněji rozvíjet turistický ruch.\n\n"}
{"id": "17169", "url": "https://cs.wikipedia.org/wiki?curid=17169", "title": "Extremadura", "text": "Extremadura\n\nExtremadura (španělsky \"Extremadura\") je jedno ze 17 autonomních společenství a historické území na západě Španělska při hranicích s Portugalskem. Metropolí společenství, jejíž části náležely ke středověkým královstvím Leónu a Kastilii, je nevelká Mérida, přestože největším městem regionu je Badajoz.\n\nPocházela odtud řada slavných dobyvatelů (conquistadorů) a proto se ji také říká „tierra de conquistadores“ (země dobyvatelů). Patřili mezi ně Hernán Cortés, Francisco Pizarro, Pedro de Alvarado, Pedro de Valdivia a další. Mnoho měst v Americe je také pojmenováno podle měst v jejich vlasti. Mérida je hlavním městem Extremadury a také jsou to významná města v Mexiku a Venezuele; Medellín je v současnosti malé město v Extremaduře, ale také je to druhé největší město v Kolumbii; Albuquerque největší město Nového Mexika, má název vzniklý zkomolením Alburquerque, názvu dalšího extremadurského města. Také dva španělští astronauti Michael López-Alegría a Pedro Duque mají rodinné vazby na Extremaduru.\n\nExtremaduru nelze zaměňovat s Estremadurou, historickou provincií Portugalska.\n\nStarověk\n\nVe starověku území obývaly kmeny Iberů, od 5. století př. n. l. sem směřovala expanze Keltů (Keltiberové) a později Kartága. Ve 2. století př. n. l. pak území ovládla Římská říše. V jejím rámci pak bylo území Extremadury začleněno do provincie Hispania Ulterior. Roku 14 př. n. l. pak byla v rámci územní reorganizace Římské říše tato provincie rozdělena mezi provincie Lusitánie (z Extremadury k ní patřilo území moderní provincie Cáceres a severní část moderní provincie Badajoz) a Hispánii Baeticu (z Extremadury k ní náležela většina území moderní provincie Badajoz). Extremadura pak patřila k důležitým obchodním regionům a vznikla tu města „Caesarina“, (dnešní Cáceres) a „Emerita Augusta“ (dnešní Mérida). Až do současnosti se zde zachovalo ve velice dobrém stavu mnoho především římských historických impozantních staveb, jako jsou akvadukty, divadla, pevnosti atd. Portugalská hranice zde prochází Alcántarským mostem, který je důkazem římské technické vyspělosti.\n\nStředověk a novověk\n\nPo pádu Římské říše se území Extremadury stalo součástí Vizigótské říše. V letech 711–718 podlehla Vizigótská říše arabskému vpádu a území Extremadury se načas stalo součástí Arabské říše. Roku 756 se pak Extremadura stala součástí Córdobského emirátu (později chálifát). Ten se po vyhnání posledního chálífy roku 1031 rozpadl na řadu menších států (taifas), přičemž si dva z nich: Badajoz a Toledo, rozdělily mezi sebe celé území Extremadury. Při rekonvistě od třetí třetiny 12. do století 13. byly postupně jednotlivé části dnešní Extremadury dobyty jednotkami království Kastilie a Leónu. Od roku 1202 existoval v rámci království León region Leonská Extremadura (Extremadura leonesa).\n\nRoku 1371 vznikl spojením Leonské Extremadury a přilehlých částí Kastilie, dosud patřících v rámci Kastilie ke Království Toledo, nový správní region Extremadura, který byl od roku 1390 provincií. Její území pak bylo 30. listopadu 1833 rozděleno mezi moderní provincie Cáceres a Badajoz. Podle federalistické ústavy První španělské republiky se měla stát Extremadura jedním ze 17 autonomních spolkových států této federativní republiky, což však kvůli kolapsu republiky nakonec nebylo realizováno.\nPo pádu diktátorského režimu generála Francisca Franca a obnovení demokracie ve Španělsku získala Extremadura 13. června 1978 rozsáhlou autonomii, což bylo 26. února 1983 potvrzeno schválením autonomního statutu.\n\nExtremadura na západě hraničí s Portugalskem, na severu s autonomním společenstvím Kastilie a León (Castilla y León), na východě s autonomním společenstvím Kastilie-La Mancha (Castilla-La Mancha), na jihu pak s autonomním společenstvím Andalusie (Andalucía). Územím Extremadury protékají významné řeky Tajo a Guadiana, zčásti tvořící hranici Španělska s Portugalskem.\n\nSever regionu je velmi hornatý. Západní výběžek pohoří Cordillera Central vytvářející zde několik horských pásem a údolí, navazuje na kastilské pohoří Sierra de Gredos. Nejvyšší horou je Calvitero (2425 m) na hranicích s provincií Salamanca. Tato oblast je bohatá na vodu a velice úrodná (známé jsou třešně z Valle del Jerte či papriky z kraje La Vera). Jižně od řeky Tajo se rozkládá suchá země s rozlehlými pláněmi, známá pěstováním vína. Na jihovýchodě provincie Cáceres jižně od řeky Tajo se zvedá pohoří Sierra de Guadalupe navazující na kastilské pohoří Montes de Toledo. Na hranici s Andalusií se zase rozkládá pohoří Sierra Morena.\nÚzemí Extremadury se administrativně člení na 2 provincie: Badajoz a Cáceres.\n\nTřemi srovnatelně významnými městy jsou Badajoz (největší město regionu), Cáceres se středověkými a renesančními památkami UNESCO a Mérida – metropole Extremadury s řadou zachovalých římských památek (divadlo, amfiteátr, 2 akvadukty a unikátním mostem). Na severu leží regionální středisko Plasencia, na jihu Zafra, na východě Don Benito. Historický význam má také město Trujillo, rodiště Francisca Pizarra, nebo dnes nevelký Medellín.\n\nPo zřízení autonomního statutu:\n\n"}
{"id": "17171", "url": "https://cs.wikipedia.org/wiki?curid=17171", "title": "Aragon", "text": "Aragon\n\nAragon nebo Aragón může znamenat:\n\n\n"}
{"id": "17177", "url": "https://cs.wikipedia.org/wiki?curid=17177", "title": "Bitva u Trasimenského jezera", "text": "Bitva u Trasimenského jezera\n\nBitva u Trasimenského jezera (24. červen 217 př. n. l.) byla střetnutím mezi římským vojskem vedeným konzulem Gaiem Flaminiem (31 tisíc) a armádou kartaginského vojevůdce Hannibala (asi 40 tisíc). Hannibal tehdy skryl svou armádu v lesích severovýchodně od Trasimenského jezera a připravil tak past, do níž římská armáda bezhlavě nakráčela. Když posléze Hannibalovy jednotky napadly pochodující kolonu římské armády, která se pohybovala po úzkém prostoru mezi jezerem a horami, ta neměla šanci na úspěšný odpor a byla rozdrcena. Jen její menší části se podařilo uniknout. Ztráty Římanů byly 15 tisíc zabitých a utopených a 15 tisíc zajatých, ztráty Kartaginců byly 1 500 lidí. Byla to jedna z nejkrvavějších bitev té doby.\n\nPo bitvě u Trasimenského jezera měl Hannibal uvolněnou cestu do jižní Itálie. Konzul Gaius Flaminius byl sesazen a v Římě nastala doba, aby si za vládce zvolili místo dvou konzulů jediného vojenského diktátora. Stal se jím starý sedmdesátiletý Quintus Fabius Cunctator. Fabius na rozdíl od svých předchůdců odmítal souhlasit s vysláním římských legií do pole a hodlal oslabit Kartagince vyčerpávající taktikou a drobnými přepady, přestože kartaginská armáda poměrně beztrestně plenila jižní Itálii. Hannibalův pobyt na jihu Itálie způsoboval početné armádě Punů značné zásobovací potíže.\n"}
{"id": "17181", "url": "https://cs.wikipedia.org/wiki?curid=17181", "title": "Hannibal", "text": "Hannibal\n\nHannibal Barkas byl kartaginský generál, stratég a taktik. Žil v období převratných změn ve středomořském světě, během nichž získali Římané převahu nad takovými mocnostmi, jakými byly Kartágo, Makedonie, Syrakusy a seleukovská říše.\n\nJednalo se o bezesporu nejproslulejšího vojáka v dějinách Kartága. Jedním z jeho nejslavnějších činů byl pochod jeho armády (včetně válečných slonů) z Ibérie, přes Pyreneje, jižní Galii a Alpy až na sever Apeninského poloostrova v době na počátku druhé punské války. Po vpádu na Apeninský poloostrov rozdrtil několik římských armád v sérii bitev, z nichž nejvýznamnější jsou jeho vítězství u Trasimenského jezera a u Kann. Na stranu Hannibala poté přešlo druhé největší italské město, Capua, spolu s většinou jižní Itálie. Přímého útoku na udatně bráněný Řím se však neodvážil, patrně kvůli chybějícím obléhacím strojům a nedostatečnému zásobování.\n\nDalších více než deset let pokračoval ve válce v Itálii, přičemž neprohrál jediné větší střetnutí, nicméně nebyl schopen dosáhnout vítězného završení konfliktu. Římské legie se zatím vzpamatovaly z utrpěných porážek a jejich vylodění v severní Africe přimělo Hannibala k návratu do Kartága. Zde nakonec podlehl římskému generálovi Scipionu Africanovi v bitvě u Zamy. Několik let po porážce ve druhé punské válce byl svými politickými soupeři v Kartágu přinucen k odchodu do vyhnanství. Jistý čas pobýval na dvoře seleukovského krále Antiocha III., jemuž sloužil jako vojenský poradce během války proti Římanům. Po Antiochově porážce se po různých peripetiích ocitl v Bithýnii. Jelikož mu ale hrozilo, že bude zajat Římany, spáchal zde v roce 183 př. n. l. sebevraždu.\n\nVesměs bývá hodnocen jako jeden z největších vojenských géniů všech dob. Americký vojenský historik Theodore Ayrault Dodge jej oprávněně nazval „otcem strategie“. Dokonce i Římané, jeho osudoví nepřátelé, přijali řadu jím uplatňovaných taktických prvků. To mu zajistilo výjimečnou reputaci v moderním světě a i takoví vojáci, jako byl Napoleon Bonaparte či vévoda z Wellingtonu, neváhali Hannibala označit za „geniálního stratéga“. Jeho dramatický život se stal námětem mnoha filmů a dokumentů.\n\nHannibal, jehož jméno lze přeložit jako „přízeň Baala“ či „milost Baala“, se narodil v roce 247 př. n. l. Jeho matka pocházela z Ibérie. Jeho otec Hamilkar Barkas byl velitelem punských vojsk na Sicílii během první punské války. Po porážce v tomto konfliktu se znechucený Hamilkar uchýlil na své statky v Africe spolu se svými syny Hannibalem, mladším Hasdrubalem a nejmladším Magonem. Kromě nich měl zřejmě ještě dvě sestry, které měly na rozdíl od svých bratrů strávit větší část života v Kartágu. On sám jakož i všichni jeho sourozenci byli vzděláváni spartským učitelem a filozofem jménem Sosylos. Ovládal tudíž nejméně dvě řeči: punštinu a řečtinu. Později jako velitel různorodého žoldnéřského vojska se ale podle všeho dokázal dorozumět i v jiných jazycích. V této době Kartágo naléhavě potřebovalo služeb jeho otce, neboť v Africe propukla vzpoura žoldnéřů, kterým kartaginský senát odmítl vyplatit dlužnou odměnu. K povstání se připojily také domorodé kmeny, přičemž Hamilkarův úhlavní nepřítel, Hanno Veliký, byl vzbouřenci těžce poražen. Tento kartaginský politik se měl v budoucnu stát odhodlaným Hannibalovým protivníkem. I přes převahu žoldnéřů dokázal Hamilkar nakonec vzbouřence krvavě rozdrtit.\n\nŘímané zatím využili slabosti Kartáginců a obsadili ostrovy Sardinii a Korsiku, což ještě více podlomilo válkou vyčerpané Kartágo, které navíc muselo platit Římanům vysoké válečné reparace. Kartágo tedy nutně potřebovalo získat nové kolonie, jejichž nabytí by vykompenzovalo ztráty středomořských ostrovů. V roce 237 př. n. l. proto Hamilkar vytáhl do Ibérie (Pyrenejský poloostrov), aby tuto rozlehlou a bohatou zemi podrobil kartaginské vládě. Předtím než tak učinil, navštívil prý se svými syny Baalův chrám v Kartágu a jak tvrdí Livius, nechal je zde odpřisáhnout věčnou nenávist vůči Římanům. Hannibalův slib měl údajně znít: \"„Přísahám, že jakmile mi to věk dovolí… ohněm a železem určím osud Říma.“\" Otcova vlastní zášť k Římanům tak přešla na syna. Tato událost je ale zřejmě pouhý mýtus, rozšířený římskými dějepisci. Ve věku devíti let opustil Hannibal a jeho bratři Afriku, kterou měl znovu spatřit až za dalších třicet let.\n\nHamilkar se v Hispánii osvědčil stejně jako dříve na Sicílii jako výtečný organizátor a velitel a v několika málo letech si podmanil iberské a keltiberské kmeny. Příjmy z nových držav Hamilkar odesílal do Kartága, které jimi splácelo reparace Římanům. Hannibal a jeho bratři doprovázeli otce na jeho taženích proti Iberům a pravděpodobně byli přítomni, když se jejich otec v roce 228 př. n. l. během jednoho z nich utopil v jedné dravé řece. Po Hamilkarově smrti převzal velení v Ibérii Hasdrubal zvaný „Sličný“, jenž byl Hamilkarovým zetěm. Ten se ukázal být důstojným Hamilkarovým nástupcem. V dalších letech rozšířil kartaginskou moc na poloostrově až k řece Ebro a založil město \"Carthago Nova\" (dnešní Cartagena), načež zde vznikla skutečná „říše Barkovců“. Hannibal se tehdy vyznamenal v obtížných bojích proti iberským kmenům jako Hasdrubalův velitel jízdy. Římané zneklidnění kartaginskou expanzí vyslali do Nového Kartága delegaci, která v roce 226 př. n. l. uzavřela s Hasdrubalem smlouvu, v níž byla řeka Ebro stanovena jako hranice mezi kartaginskou a římskou sférou zájmu v Hispánii. Tato smlouva je všeobecně pokládána za Hasdrubalův významný diplomatický úspěch, neboť mu v podstatě dala volnou ruku při dobývání bohatého Iberského poloostrova. Někteří historici ovšem tvrdí, že Římané tímto krokem obratně zamezili spojenectví mezi Kartáginci a Galy, kteří v oněch letech ohrožovali Římany. Společnému vpádu obou těchto národů by se Římané mohli jen těžko ubránit. Hasdrubal pokračoval ve své prozíravé vládě v Hispánii až do roku 221 př. n. l., kdy byl zavražděn jedním iberským otrokem, jehož motivy zůstaly utajeny.\n\nPodle Livia bylo nyní kartaginské ozbrojené moci v Hispánii nad slunce jasné, kdo se má stát novým velitelem: měl jím být teprve pětadvacetiletý Hannibal. Politická opozice v Kartágu, jejímž vůdcem byl přirozeně Hanno Veliký, proti tomu ovšem protestovala. Hanno se obával údajné snahy Barkovců po dosažení absolutní vlády. S podporou politických spojenců v Kartágu byl však Hannibal potvrzen ve své hodnosti. Poté, co se chopil velení, Hannibal během dvou let završil dobytí Hispánie. V jedné bitvě při řece Tajo přitom prvně porazil početně silnějšího soupeře. Římané, hrozící se rostoucí Kartágincovy síly, uzavřeli alianci s městem Saguntum, které leželo jižně od Ebra a prohlásili je za svůj protektorát. Hannibal chápal tento čin jako porušení dohody a nehledě na římské protesty sevřel město obležením. Když v roce 219 př. n. l. Saguntum po osmi měsících padlo a veškeré jeho obyvatelstvo bylo zmasakrováno, zareagoval římský senát požadavkem na Hannibalovo vydání. Vláda v Kartágu to však odmítla a v roce 218 př. n. l. tak vypuklo mezi oběma městy otevřené nepřátelství.\n\nNa jaře roku 218 př. n. l. Hannibal vyrazil z Nového Kartága v doprovodu mocného vojska – přibližně 100 000 mužů ho následovalo směrem na sever. Po překročení Ebra odeslal 40 000 mužů pod velením svého bratra Hasdrubala zpět do Hispánie, která měla být bráněna před očekávaným římským útokem. Rovněž do Kartága vyslal část svých vojáků. Po zdolání Pyrenejí dorazil Hannibal do Galie, kde se proti němu postavili místní Keltové. Hannibalovi se je ale podařilo přesvědčit, aby mu dovolili v míru projít jejich územím. Zde propustil 7000 méně spolehlivých žoldnéřů a takže v tomto okamžiku disponoval armádou asi 40 000 pěšáků a 10 000 jezdců, spolu se 37 válečnými slony. Jak bylo u Kartáginců obvyklé, skládalo se i Hannibalovo vojsko převážně ze žoldnéřů. Pěchotě dominovali Iberové, Libyjci a baleárští prakovníci. Lehká kavalerie sestávala z asi 4000 Numidů, nejlepších jezdců a patrně nejzdatnějších bojovníků celé druhé punské války. Jejich velitel Maharbal náležel k nejbližším přátelům a nejschopnějším Hannibalovým podřízeným. Jemu a jeho jízdě vděčil Hannibal za většinu svých vítězství. Zbytek jezdectva tvořili Iberové. Vojsko bylo podporováno válečnými slony, kteří však měli především nepříznivý psychologický účinek na morálku nepřítele. Svých největších úspěchů navíc Hannibal dosáhl bez jejich pomoci, protože do té doby už všichni pomřeli.\n\nV jižní Galii Hannibal upustil od dobývání Římu nakloněné, řecké kolonie \"Massalie\" (dnešní Marseille). Bez povšimnutí obešel i proti němu vyslané vojsko konzula Publia Cornelia Scipiona, otce slavného Scipiona Africana, který zanechal pronásledování Hannibala po jeho překvapivém přechodu přes řeku Rhônu. Zde ale Hannibal narazil na první větší překážku. Na druhé straně stojící keltský kmen mu bránil v přebrodění, avšak díky nočnímu jízdnímu manévru si Punové uvolnili cestu. Scipio zatím odplul i s římským vojskem do Předalpské Galie (dnešní severní Itálie), kde hodlal zničit zbytky kartaginského vojska, neboť nevěřil, že by se Hannibalovi mohlo podařit přejít Alpy s tak mocným vojskem a s těžkopádnými slony.\nTrasa Hannibalova postupu přes Alpy zůstává dosud nevyřešenou záhadou. Většina moderních teorií předpokládá, že Hannibal postupoval údolím řeky Drôme a průsmykem Col de Montgenevre, případně že se vydal o něco severnější cestou podél řeky Isery a průsmykem Col du Mont Cenis. Ať tak nebo onak Hannibal překročil Alpy s početnou armádou, tvořenou vojáky z Ibérie a Afriky zcela nepřivyklými zdejšímu počasí, bez zajištěného zásobování a ještě k tomu na počátku zimy. Hannibalovo přejití Alp se tak zařadilo mezi nejpamětihodnější výkony vojenských sil v dobách starověku. Vozatajstvu, v němž spolu s vojáky cestovaly také jejich ženy a děti, dále hudebníci, herci a obchodníci, Hannibal přikázal vrátit se zpět do Hispánie. Také svoji ženu Imilke s jejich během obléhání Sagunta narozeného syna poslal do Kartága. O dalších osudech Hannibalovy rodiny není nic bližšího známo, ale nejspíše je Hannibal již nikdy více nespatřil. Kromě extrémních klimatických podmínek se museli Kartáginci v Alpách vypořádávat také s odporem keltských Allobrogů, kteří obsadili důležité horské průsmyky a zasypávali kartaginskou kolonu kameny, oštěpy a šípy. Teprve po několikadenních bojích byli Keltové odraženi. Po patnácti nekonečných dnech sestoupili Kartáginci koncem listopadu 218 př. n. l. poblíž dnešního Turína do údolí řeky Pádu. Hannibalův legendární přechod Alp si však vyžádal strašlivé ztráty v řadách jeho vojska. V důsledku lavin, hladu, mrazu, pádů do horských roklí, bojů s Kelty či jiných nesnází zemřelo při tomto podniku více než 20 000 mužů. Hannibal velel nyní 26 000 vojákům, z nichž 12 000 připadalo na africkou pěchotu, dále 6000 pěších Iberů a 8000 jezdců, kteří byli všichni k smrti unavení vražedným pochodem.\n\nNa Hannibala a jeho muže čekali v Předalpské Galii odpočatí a připravení římští legionáři pod velením konzula Scipiona. Hned na počátku boje byli římští oštěpaři (\"velites\"), rozmístění u řeky Ticina, přemoženi iberskou jízdou, jíž velel sám Hannibal. Nalomeným Římanům poté poslal do zad Maharbala s jeho Numidy, kteří udolali římskou jízdu. Při ústupu utrpěli Římané citelné ztráty. Scipio byl vážně zraněn a pouze odvážný zásah jeho stejnojmenného syna ho zachránil před jistou smrtí. Otřesení Římané se pak stáhli do tábora v Placentii (Piacenza) za řekou Trebií. Vítězstvím u Ticina započal největší Kartáginec své zcela jedinečné a triumfální tažení Itálií, v němž Římanům přivodil ještě tři další drtivé porážky. Kromě toho zde měl vybojovat řadu menších vítězných střetnutí a vést vojenské operace celých patnáct let, aniž by přitom byl poražen. Hannibal v této bitvě poprvé prokázal svoji taktickou obratnost, jíž měl brzy demonstrovat ještě působivějším způsobem. Porážka Římanů se stala signálem pro vzpouru části Galů a Ligurů, kteří se připojili k Hannibalovi a poskytli mu cenné pomocné jednotky.\nV Římě mezitím vzrůstaly obavy z mladého kartaginského opovážlivce, který se odvážil nemožného přechodu přes Alpy a nyní měl dostatek drzosti porazit legie na římské půdě. V téže době byl ze Sicílie povolán druhý konzul, Tiberius Sempronius Longus. Ten v prosinci 218 př. n. l. dorazil k Trebii, kde nalezl pokořené trosky Scipionových dříve pyšných legií. Horkokrevný Sempronius se navzdory Scipionovu varování rozhodl svést bitvu s Kartáginci, tábořícími na druhém břehu řeky. Stejně jako Scipio měl zřejmě i Sempronius dvě legie. V každé z nich sloužilo asi 4500 Římanů, které doplňovalo zhruba stejné množství italských nebo galských spojeneckých jednotek, k čemuž je třeba připočíst také jízdu. Sempronius sloučil své síly se Scipionovými, takže nyní disponoval více než 40 000 vojáky, zatímco Hannibal měl asi 38 000 mužů.\n\nHannibal však naprosto správně odhadl povahu svého nového soupeře. Numidské jízdě přikázal, aby se přiblížila k Semproniovu přednímu voji a zapojovala se do drobných šarvátek s nepřítelem, pokud by ale narazila na odpor, ať se okamžitě stáhne. Vyprovokovaný Sempronius ignoroval Scipionovo varování a ukvapeně nařídil útok. Římané se poté přebrodili přes ledově chladnou řeku na protější břeh, kde už na ně čekali jejich u ohňů zahřátí a tukem natření nepřátelé. Ve střední části linie zadržovali kartaginští, libyjští a iberští pěšáci nápor početnějších římských legionářů, zatímco silnější kartaginská jízda na křídlech zahnala na útěk římskou kavalerii, načež římské vojsko obklíčila. Hannibalův mladší bratr Magó se dle bratrova rozkazu ukryl s asi tisícem jezdců a tisícem pěšáků za svahem na břehu řeky, odkud pronikl do týlu mrznoucích Římanů. Ti se ve zmatku pokusili uniknout za řeku, mnozí z nich, pronásledovaní numidskými jezdci, však přišli o život. Porážka Římanů byla dokonalá: padlo přibližně 10 000 římských vojáků. Naproti tomu Kartáginci vykazovali jen velice nízké ztráty. Většina Galů v čele s Boji, v jejichž hlavním městě jménem \"Bononix\" (Bologna) Hannibal přezimoval, vstoupila do aliance s kartaginským vojevůdcem. Celá Předalpská Galie se tak ocitla v otevřeném, protiřímském povstání.\n\nNa jaře roku 217 př. n. l. se Hannibal rozhodl nalézt bezpečnou základnu pro své operace více na jihu. V Římě byli zatím zvoleni dva noví konzulové: Gnaeus Servilius Geminus a Gaius Flaminius Nepos, kteří měli za úkol zastavit stále hrozivější postup Kartáginců. Aby jim zabránili v invazi do Itálie, obsadili Římané všechny stezky a průsmyky přes Apeniny. Hannibalovi proto nezbyla jiná možnost, než podniknout přímý přechod přes toto italské pohoří. Po zdolání Apenin museli Kartáginci projít smrtícími bažinami v údolí řeky Arno. Hannibalovi muži se těmito močály brodili po čtyři dny a tři noci, přičemž zemřelo velké množství mužů a koní. Punové zde přišli rovněž o své zbývající slony, kteří přečkali pochod přes Alpy a vlhké a chladné zimní počasí Pádské nížiny. Přežil pouze \"Surus\" („Syřan“), jenž na svých zádech nesl Hannibala v čele punského vojska. Také Hannibal nezůstal ušetřen: v důsledku neléčené infekce a nedostatku spánku oslepl na levé oko. Po několika dnech strádání Kartáginci konečně dosáhli úrodných rovin Etrurie. Hannibal se nyní snažil vylákat silnější římské vojsko pod velením Flaminia ke svedení bitvy pleněním území, jež měl římský konzul chránit. Domníval se totiž, že Flaminius nebude jen tak nečinně přihlížet ničení země. I přes to však Flaminius pasivně vyčkával ve městě \"Arretium\" (Arezzo). Hannibal proto podnikl odvážný manévr podél levého křídla svého soka, čímž mu odřízl ústupové cesty k Římu. Za soumraku 23. června 217 př. n. l. pak umožnil Římanům, aby zpozorovali, jak jeho vojáci táboří na břehu Trasimenského jezera.\nV ranních přízemních mlhách následujícího dne zahájil Flaminius útok proti Kartágincům, neboť předpokládal, že dosud dlí u jezera. Když však Římané dorazili na místo, zjistili, že se tu nachází pouze menší část Hannibalových keltských spojenců. Mlha se mezitím rozptýlila a kartaginské vojsko se z okolních kopců vrhlo na Římany, kteří se tak ocitli v pasti. Zvláště baleárští prakovníci, metající z výšky kameny, jim působili těžké ztráty, zatímco iberští jezdci napadli zadní voj a zablokovali jádro Flaminiových sil. Tři hodiny prý trvala krvavá jatka Římanů. Obě armády byly údajně natolik ponořeny do vzájemného zabíjení, že si ani nevšimly silného zemětřesení, které se událo v tutéž dobu. Konzul Flaminius byl usmrcen po udatném boji náčelníkem galských Insubrů Ducariem. Římané poté ustoupili jediným možným směrem, kterým jim zbýval – do jezera. Ani zde však masakr neskončil, neboť Numidové pokračovali v zabíjení Římanů, jímž z vody čněla pouze hlava. Dodnes se jedna nedaleko ležící obec nazývá Sanguinetto („místo krve“), neboť voda blízké říčky Macerone prý ještě tři dny po bitvě byla zbarvená do ruda krví mrtvých Římanů, kterých v boji zahynulo kolem 15 000. S 10 000 zajatci naložil Hannibal stejně jako v předchozích případech. Římští vojáci upadli podle válečného práva do otroctví, Italové a Keltové byli ale nezranění propuštěni. Hannibal tím chtěl dát najevo, že \"„nepřišel bojovat proti Italům, nýbrž v zájmu Italů proti Římanům“\". I přesto se většina italských spojenců Říma neodvážila otevřené změny stran.\n\nZpráva o pohromě u Trasimena dorazila do Říma už den po bitvě, neboť město bylo od místa střetnutí vzdáleno jen 150 kilometrů. Mezi Římany se ihned rozšířilo zděšení, záhy ale měly přijít další neblahé zprávy. Velký oddíl jezdectva, který konzul Servilius vyslal na pomoc Flaminiovi, narazil na Maharbalovy Numidy. Výsledkem bylo 2000 mrtvých a 2000 zajatých. Tvrdohlaví Římané však ani po tomto nezdaru neuvažovali o vyjednávání. Hannibal disponoval v této chvíli dostatečným vojskem, s nímž by mohl postupovat na Řím. Uvážil však, že bez obléhacích zařízení má jen nepatrnou šanci město obsadit, a využil proto svého vítězství k pochodu do střední a jižní Itálie, kde hodlal roznítit všeobecné protiřímské povstání. Římané shromáždili všechny dostupné prostředky a vybavili nové vojsko, jehož velení bylo svěřeno takřka sedmdesátiletému senátorovi Quintu Fabiu Maximovi, jenž byl jmenován diktátorem. V rozporu s všeobecným očekáváním se však Fabius nehodlal utkat s nepřítelem a raději se přidržel opatrné a zdržovací taktiky „spálené země“. Obyvatelstvo bylo odvedeno do opevněných sídel a všechny usedlosti, osady a zásoby potravin byly vystaveny ohni, aby nepadly do Hannibalových rukou.\n\nFabius těsně následoval Hannibalovo drancující vojsko, avšak odmítal svést bitvu. Hannibal mezitím vyplenil Apulii, z níž vyrazil přes Samnium do Kampánie, jedné z nejbohatších a nejúrodnějších oblastí tehdejší Itálie. Jeho jízda podnikala ničivé nájezdy do okolí, čímž chtěl Hannibal obezřetného diktátora přimět k bitvě. K tomu mu měla dopomoci i skutečnost, že vypaloval všechny statky Římanů, pouze diktátorovy ušetřil. Fabiova politika byla i bez toho značně nepopulární a tak se diktátor odhodlal přejít ke konfrontaci. Hannibal, který se v Kampánii zdánlivě připravoval k přezimování, byl náhle obkličován Fabiovými vojáky. Aby se uvolnil ze vznikajícího riskantního sevření, uchýlil se prý Hannibal k legendární lsti, o níž však nelze s jistotou říci, zda byla skutečně uplatněna. Už krátce předtím svedl Hannibal menší římský oddíl do Apulie, kde byl pak zničen jeho jezdci. Římští legionáři volali po pomstě, nicméně Fabius, který byl později nazýván \"Cunctator\" („Váhavec“), stále ještě pochyboval, pročež byl Římany podezříván ze zbabělosti. Místo toho se spokojil s obsazením všech cest a okolních kopců a usiloval tím Hannibalovi znemožnit manévrování. Hannibal nechal prý proto v noci přivázat 2000 volům na rohy louče, které byly poté zapáleny. Zvířata pak byla vyhnána na nedaleko položený svah. Římané věřili, že na tomto místě má dojít k průlomu Kartáginců a obrátili se proti pahorku obsazenému voly. V nestřeženém okamžiku pak Hannibal pronikl uvolněným průsmykem a vyklouzl z obklíčení.\n\nO kompetentnosti Cunctatora, kterého Hannibal takto zesměšnil, začali po této události pochybovat i samotní senátoři. Krátce nato byl odvážnější Marcus Minucius Rufus ustaven Fabiovým spoludiktátorem. Hannibal se posléze vypravil do Apulie a dobyl \"Gerunium\". Všechny vzpurné občany nechal popravit, načež si zde zřídil zimní tábor. Fabius se odebral do Říma na konání obětních slavností, předtím ale důrazně varoval Rufa před jakýmkoli nepromyšleným útokem. Rufus se ovšem odmítl řídit Fabiovými instrukcemi a vyrazil ke Geruniu, kde byl však odražen. Jeho poražené vojsko mohlo děkovat za záchranu jen Fabiovu včasnému návratu. Sám Rufus vyjádřil svému staršímu kolegovi vděčnost jménem celého Říma.\n\nV nadcházejícím roce Fabiovo funkční období skončilo. Jeho vcelku účinná strategie narážela na odpor širokých vrstev, které si přály energickou akci proti útočníkovi. V hlasování lidového shromáždění byli zvoleni noví konzulové Lucius Aemilius Paullus a populární Gaius Terentius Varro, kteří převzali vrchní velení nad celým vojskem, v jehož vedení se střídali obden. Především Varro vyzýval k rozhodnému střetu a k jeho záměru se zdráhavě přiklonil i Paullus. Oproti Fabiově zadržovací strategii usilovali nyní konzulové o zničení Hannibala v přímém boji. Římané doufali, že dosáhnou vítězství díky své prosté početní převaze a shromáždili tak vojsko vskutku impozantních rozměrů. Kartáginci zatím dobyli jihoitalskou osadu Kanny při řece \"Aufidus\" (Ofanto) nedaleko pobřeží Jaderského moře. Do tohoto místa vytáhlo rovněž římské vojsko, které se skládalo z osmi legií s celkem téměř 80 000 muži pěchoty a 6000 jezdci. Hannibalovi podléhalo jen něco přes 35 000 pěšáků, které však doprovázelo 10 000 jezdců. Hannibal spoléhal na Varronovu netrpělivost, která měla Římany zavléct do pasti. Po menší úvodní potyčce, v níž Punové přenechali vítězství Římanům, rozkázal nadmíru horlivý Varro v rozporu s Paullovým doporučením frontální útok. 2. srpna 216 př. n. l. se tak na březích Aufidu strhla jedna z nejslavnějších bitev světových dějin.\n\nVe středu obou linií byly proti sobě rozestaveny oddíly pěchoty. Jádro římského postavení tvořili legionáři, zatímco v centru kartaginské armády se nacházeli pouze galští a italští žoldnéři. Nejzdatnější Hannibalovi vojáci byli umístěni na poněkud stažených křídlech. Proti nim stály na straně Římanů pouze pomocné sbory spojenců. V úvodu bitvy u Kann se Římané vrhli s veškerou svou ozbrojenou mocí na Kartágince a zatlačili je zpět. Současně však Maharbal zaútočil v čele Numidů proti nepřátelskému jezdectvu a spolu s iberskou kavalerií na opačném křídle zahnal římskou a italskou jízdu koncentrovanou po obou stranách legionářů. Past kolem římské pěchoty se začala uzavírat. Hannibalovy jednotky, jejichž linie se při počátečním římském náporu prohnula směrem dozadu, v tomto okamžiku vytvořily kompaktní útvar ve tvaru půlměsíce, který nebezpečně sevřel římské vojsko. Vítězná kartaginská jízda poté vpadla Římanům do zad a spolu s pěchotou tak dokončila obklíčení kolem Římanů. Nastalo nepopsatelné krveprolití, na jehož konci bylo naprosté kartaginské vítězství.\n\nVarronovi se spolu s několika jezdci podařilo uprchnout před pronásledujícími Numidy. Naopak Paullus a ostatní římští vojáci se statečně bili až do trpkého konce. Avšak předtím než se tak stalo museli legionáři ve středu obklíčeného vojska bezmocně přihlížet, jak jsou jejich spolubojovníci na okrajích bez milosti pobíjeni. V bitvě zahynulo asi 50 000 až 70 000 mužů, včetně konzula Paulla, dále oba jeho předchůdci, exdiktátor Rufus, 29 vojenských tribunů a kolem 80 senátorů. Hannibalovy ztráty činily asi 6000 mužů. Bitva u Kann vstoupila do dějin jako jedno z nejproslulejších a nejkrvavějších střetnutí světové historie. Vojenští historikové zůstávají dodnes fascinováni způsobem, jakým Hannibal dosáhl vítězství v této bitvě, ačkoli proti němu stálo největší vojsko, jaké proti němu kdy Římané postavili, které bylo takřka dvojnásobné oproti jeho vlastní armádě.\n\nHannibalovi podřízení, obzvláště Maharbal, žádali bezprostředně po bitvě, aby byl vydán rozkaz k tažení na Řím. Hannibal to však odmítl. Podle Livia měl dát Maharbal Hannibalovi najevo svoji nelibost slovy: \"„Bohové skutečně nedali jednomu člověku všechno! Vítězit, Hannibale, umíš, ale vítězství využít neumíš.“\" Hannibal se očividně vyhnul rozhodnutí války, za což od starověkých letopisců a historiků sklidil posměch. Jeho jednání lze ale vysvětlit vojenskou nezbytností, neboť Hannibal zřejmě nebyl pošetilý a nenechal se svým drtivým úspěchem zaslepit. Jak je v současnosti všeobecně přijímáno, Hannibal opět prokázal svůj přehled a prozíravost. Přestože v bitvě u Kann utrpěl nesrovnatelně nižší ztráty než Římané, přesto byly zřejmě dosti citelné vzhledem k velikosti vlastního vojska. Jeho vojáci byli značně unavení a vyčerpaní, navíc zásobování v nepřátelské zemi bylo značně komplikované. K obléhání Říma bylo zapotřebí těžkých obléhacích strojů, které ale Hannibal neměl po ruce. Jeho vojsko čítající nyní sotva 40 000 mužů a postrádající obléhací zařízení by tedy jen stěží mohlo ovládnout půlmilionový Řím. Kartágincům se nicméně za celou dobu války pravděpodobně nenaskytla lepší příležitost ke zdolání svého nepřítele.\n\nMnoho italských kmenů a měst především na jihu přešlo po bitvě na stranu Hannibala. Řecký historik Polybios napsal: \"„O kolik vážnější byla porážka u Kann než ty, které jí předcházely, mohlo být patrné z chování římských spojenců. Před tímto osudným dnem zůstala jejich loajalita neotřesena, nyní začali kolísat, jelikož přestali věřit v moc Říma.“\" V témže roce se proti Římanům vzbouřily řecké obce na Sicílii, zatímco makedonský král Filip V. slíbil Hannibalovi podporu, což vedlo k první makedonské válce. Hannibal si také zajistil spojenectví s novým vládcem Syrakus – králem Hierónem. Nicméně většina italských spojenců setrvala po boku Římanů. Hannibal obsadil kampánskou Capuu, druhé největší a nejbohatší město Itálie, nepříliš vzdálené od Říma. Zde poté strávil nadcházející zimu. V tomto okamžiku, třebaže se nacházel na vrcholu své moci, započal Hannibalův pozvolný, avšak tragický pád.\n\nPo Kannách Římané upustili od snahy přemoci Hannibala v otevřené bitvě. Spoléhajíce na svoji převahu v lidských zdrojích a zásobování, přijali Fabiovu opotřebovávací strategii, která se zdála být jediným možným způsobem, jak přivodit Hannibalovu porážku. Důsledkem toho byla skutečnost, že Hannibal a Římané už po zbytek války nesvedli v Itálii žádnou další velkou bitvu. V Římě stiženém panikou byl jmenován nový diktátor. Velitelem italského vojska se stal Marcus Claudius Marcellus, přezdívaný „meč Říma“, který si počínal nanejvýš obratně a opakovaně odrazil Hannibala u Noly. Ten se musel nyní starat především o zajištění zásobování při vleklých a víceméně bezvýsledných vojenských operacích v jižní Itálii. Přesto i nadále dosahoval Hannibal mnoha skvělých vítězství. V roce 212 př. n. l. úplně zničil dvě římská vojska. O čtyři roky později padli v boji s Hannibalem oba tehdejší konzulové. Jeho postavení na jihu Apeninského poloostrova se však stávalo postupem doby stále obtížnějším a možnost úplné porážky Říma se ukazovala být čím dál tím více nedosažitelnější. Kartaginské vojsko bylo znepokojováno drobnými přepady několika menších vojsk, což mělo nepříznivý dopad na morálku a pozornost Hannibalových vojáků. Válka v Itálii se ocitla ve slepé uličce. Přímo symbolem Hannibalova nezdaru bylo spojenectví s Filipem V. Makedonským. Po vypuknutí první makedonské války se Římané spojili s aitólským spolkem, který několik let zdárně zadržoval Makedonce a ambice jejich krále.\n\nV době kdy vítězství v Itálii bylo téměř na dosah, odeslalo Kartágo velký vojenský kontingent Hasdrubalovi k obraně Hispánie. Kvůli vázanosti kartaginských zdrojů tamějšími boji byla Hannibalovi po bitvě u Kann poskytnuta z Kartága jen zanedbatelná podpora. Magó, kterého Hannibal již dříve vyslal do Kartága zajistit pomoc, se vrátil do Itálie s pouhými 4000 muži. Lakomá kartaginská oligarchie, v níž nabyla vrchu mírová strana Hanna Velikého – starého nepřítele Barkovců, si cenila více bohaté iberské kolonie než svého dosud tak úspěšného generála v Itálii, na něhož ostatně silně žárlila. Hannibalovi vojáci padlí v boji byli proto nahrazováni hůře vycvičenými a méně odhodlanými italskými či galskými žoldnéři. Kartaginský senát navíc neprozřetelně štěpil své síly v podružných výpravách na Sardinii a Sicílii. Hannibalova mocenská pozice byla zatím stále slabší a nesmyslná politika Kartága ho nakonec přivedla do záhuby.\n\nOpuštěn Kartágem, nedostatečně podporován Italy a bez možnosti vyrovnat se Římanům a jejich nepřeberným rezervám, začal Hannibal postupně ztrácet půdu. Vytrvale sice porážel každou římskou armádu, která se s ním odvážila střetnout, avšak další rozhodné vítězství, které by mu poskytlo definitivní převahu, mu zůstalo odepřeno.\n\nV Itálii pokračovaly vojenské operace ještě po několik dalších let, avšak rozhodujícími bojišti se ukázala být Sicílie a hlavně Hispánie, odkud byly všechny kartaginské armády postupně vypuzeny. Taktéž operace na Sicílii skončily zničením punského vojska a dobytím Syrakus Římany. V roce 212 př. n. l. Hannibal vstoupil do Tarentu, avšak nepodařilo se mu zmocnit přístavu ve městě. Kartaginské zaneprázdněnosti využili Římané k obležení Capuy. Hannibal se neodvážil zaútočit na legie u Capuy a místo toho podnikl klamný útok na samotný Řím – \"Hannibal ante Portas!\" („Hannibal před branami!“). Hannibal však nemohl učinit nic víc než se utábořit před Collinskou bránou. Věřil ale, že tímto tahem přiměje obléhatele k ústupu na obranu Říma. Hradby Říma byly ovšem příliš mocné, čehož si legionáři u Capuy byli dobře vědomi, takže nerušeně pokračovali v dobývání nepřátelského města. Hannibal byl nucen u druhého milníku via Appia otočit své vojsko zpět a brzy poté, v roce 211 př. n. l., padla Capua do rukou Římanů.\n\nV roce 210 př. n. l. Hannibal opět potvrdil svoji taktickou převahu, když způsobil římskému vojsku několik porážek v Apulii a v roce 208 př. n. l. rozdrtil římské síly při obléhání města \"Lokris\" (Locri). Nicméně po pádu Tarenta v předchozím roce a postupném znovudobytí Samnia a Lukánie Římany bylo jeho postavení v Itálii takřka beznadějné. V roce 207 př. n. l. sice znovu pronikl do Apulie, kde podle dohody s bratrem Hasdrubalem vyčkával na společný postup k Římu. Ovšem poté, co se drastickým způsobem dozvěděl o bratrově porážce a smrti u Metauru (Hasdrubalova setnutá hlava byla vhozena do Hannibalova tábora ve Venusiu. Při pohledu na tvář svého bratra prý Hannibal pravil \"„Nyní vidím osud Kartága“\".), ustoupil do Bruttia, kde se měl zdržovat následující roky. Tyto události značily konec Hannibalových triumfů v Itálii. Po nezdaru jeho bratra Magóna v Ligurii a vyjednávání s Filipem padla Hannibalova poslední šance na obnovení převahy. V roce 203 př. n. l. po téměř patnácti letech svádění tvrdých bojů na Apeninském poloostrově byl Hannibal povolán zpět do Kartága, neboť měl bránit svou rodnou zemi před bezprostředním nebezpečím v podobě římského vojska, vedeného Scipionem Africanem. Ten se proslavil tažením v Hispánii nikoli nepodobným Hannibalově invazi do Itálie.\n\nV roce 203 př. n. l., když Scipio zdolal všechny překážky, které se mu postavily do cesty při jeho tažení v severní Africe, byla mírová strana v Kartágu připravená přijmout Římany nabízený mír. Podmínky stanovené Kartágu byly celkem umírněné, jelikož Římané byli válkou značně vyčerpáni. Punové si směli ponechat svá území v Africe, avšak zároveň museli uznat ztrátu svých zámořských teritorií, a Massinissa se měl stát králem nezávislé Numidie. Kartágo mělo dále zmenšit svoji flotilu a zaplatit Římanům válečné škody. V téže době byl Hannibal povolán kartaginským senátem k návratu do Kartága. Poté, co zanechal záznam o svém válečném tažení vyrytý do kovových desek v Junonině chrámu ve městě Krotónu, podnikl Hannibal plavbu zpět do Afriky. Jeho příchod obnovil převahu válečné strany v senátu. Kartáginci však nyní učinili závažnou chybu, když pošetile odmítli přijmout mírovou smlouvu. Římští vyslanci byli popraveni a válka se rozhořela znovu s nezmenšenou intenzitou. Scipio, který mezitím odcestoval do Říma, se vrátil do Afriky a se svými vojáky se vydal drancovat zázemí Kartága. Hannibal byl přinucen jej v čele spojených sil Punů, Libyjců a žoldnéřů z Itálie pronásledovat a obě vojska se nakonec srazila u Zamy. Hannibal se údajně se Scipionem před bitvou sešel, aby s ním opět projednal možnosti uzavření míru. Avšak Scipio z důvodu předchozí punské věrolomnosti Hannibalovu nabídku odmítl. Krátce po setkání následovala rozhodující bitva, v níž Hannibal přišel o svoji nepřemožitelnost.\n\nTřebaže nepřátelské armády disponovaly zhruba stejně početnými silami (kolem 50 000 mužů), nebyly si zcela rovnocennými soupeři. Proti v boji zoceleným Scipionovým legionářům mohl Hannibal postavit jen velice různorodé vojsko, které sestávalo z čerstvě odvedených, nezkušených vojáků a válkou unavených veteránů italského tažení. Hannibal sice mohl tak jako před patnácti lety využít válečných slonů, ovšem obratně si počínající Scipionovi vojáci dokázali zdárně odrazit jejich útok, když je nechali projít předem připravenými a zamaskovanými mezerami v linii. Poděšená zvířata byla pak snadno pobita římskými lehkooděnci, či dokonce se ve zmatku obrátila do řad Hannibalovy jízdy. Mnohem důležitější ale bylo, že Scipio měl díky pomoci Numidů, vedených Massinissou, převahu v jezdectvu. Když se obě vojska střetla, podlehli špatně vycvičení kartaginští vojáci římským legionářům, načež byli napadeni samotnými Hannibalovými veterány, neboť jedině tak mohli Punové zachovat svoji linii neporušenou. Zatímco se Hannibalova armáda potýkala sama se sebou, zahnal Massinissa slabší punskou jízdu a napadl týl kartaginské pěchoty, čímž byla dosud vyrovnaná bitva rozhodnuta ve prospěch Římanů.\n\nPo porážce svého vojska unikl Hannibal do Hadrumeta, odkud kartaginskému senátu doporučil, aby přijal ještě vystupňované mírové podmínky. Kartágo v nich rezignovalo na svoji zámořskou koloniální říši v Hispánii a na středomořských ostrovech, uznalo Massinissu králem a vydalo všechny své lodě kromě deseti trirém. Dále akceptovalo zákaz vedení války mimo Afriku, přičemž v samotné Africe smělo válčit pouze se svolením římského senátu a souhlasilo se zaplacením 10 000 talentů. Velkorysý Scipio netrval na Hannibalově vydání, což jen dokazuje, jak vysoce si vážil svého poraženého nepřítele, od něhož převzal řadu taktických prvků.\n\nPo skončení války se Hannibal nejprve na šest let stáhl do ústraní a působil jako úspěšný obchodník. Kartágo se v těchto letech velice rychle vzpamatovalo z válečné pohromy a brzy zbohatlo natolik, že mohlo uhradit celé Římem stanovené reparace. V politice se Hannibal neangažoval až do roku 196 př. n. l., kdy byl zvolen suffetem, jedním ze dvou kartaginských úředníků, jejichž postavení bylo srovnatelné s římskými konzuly. Během své činnosti v této funkci Hannibal prokázal, že není jen vynikajícím vojevůdcem, ale také výjimečným politikem. Zavedl řadu reforem prospěšných Kartágu, čímž se ale stal podezřelým jak Římanům, tak i bohaté vládnoucí vrstvě v Kartágu, neboť většina Hannibalem zaváděných změn podkopávala její výsadní postavení ve státě. Hannibal usiloval skoncovat se zkorumpovaností oligarchie. Navíc zmenšil státní výdaje a reformoval ústavu. Členové senátu neměli být jmenováni na doživotí, nýbrž voleni a to pouze na jeden rok, přičemž mezi dvěma funkčními období musela být dvouletá prodleva. Tradiční kupování úřadů bylo zakázáno. Těmito moderními a pokrokovými reformami se Hannibal osvědčil jako výtečný teoretik v oblasti fungování státu, takřka na úrovni Aristotela. Kromě toho projevoval také starost o uspokojení potřeb prostého lidu. Hannibal byl rovněž znamenitý ekonom, který napomohl razantnímu hospodářskému vzestupu Kartága, jež se znovu stalo nejvýznamnější obchodní metropolí Středomoří. Nechal kultivovat kartaginské okolí vysázením olivových hájů, důsledně vymáhal daně od bohatých, zavedl cla na zahraniční obchod a uskutečnil různá další pozitivní opatření.\n\nKartaginská aristokracie zbavená Hannibalem své dřívější moci využila však nedůvěry Římanů k jejich znovu sílícímu nepříteli a dopustila se podlé zrady vůči Hannibalovi, který usiloval o dobro svých spoluobčanů. Do Říma se vypravila delegace z Kartága, jež v římském senátu obvinila Hannibala ze spolupráce s římskými nepřáteli, jmenovitě s Antiochem III. Římané se těchto nepodložených zvěstí chopili jako záminky k tomu, aby mohli žádat o vydání svého nenáviděného úhlavního nepřítele. Hannibal se však dozvěděl o činu svých vlastních lidí a ještě před tím, než mohl být zadržen, z města uprchl. Kartágo tím přišlo o největšího státníka, jakého kdy zřejmě mělo. Zároveň se tak připravilo o svoji poslední šanci připravit se na neodvratně se blížící třetí střetnutí s Římem, jež se mělo stát bojem Kartága o holé přežití.\n\nHannibal odcestoval nejprve do Tyru, mateřského města Kartága, a odtud dále do Antiochie k seleukovskému králi Antiochovi III. Tento mocný vládce, jenž byl potomkem jednoho z Alexandrových diadochů, panoval nad ohromnou říší, rozpínající se od Malé Asie, přes Persii, až k hranicím Egypta a Indie. Tato poslední zbývající velmoc v oblasti Středozemního moře se musela dříve či později nevyhnutelně utkat s Římem. Antiochos přijal Hannibala velice přátelsky, nicméně nepřistoupil na jeho návrh, aby ho vyslal v čele mocné armády do Itálie. Kvůli závisti a nepřízni členů Antiochova štábu sloužil Hannibal pouze jako vojenský poradce krále, který se svými vojenskými schopnostmi nemohl s Hannibalem měřit. Skvělou příležitost, která se mu Hannibalovým příchodem naskytla, tak Antiochos nedokázal nijak zužitkovat. Podle Cicerona, navštěvoval Hannibal v době pobytu na Antiochově dvoře přednášky filozofa Formia. Když jednou Formio ukončil svůj projev o povinnostech generála, dotázal se na Hannibalův názor. Hannibal údajně řekl \"„Viděl jsem během svého života spoustu starých hlupáků, ale tento je všechny předčí.“\"\n\nV roce 192 př. n. l. vpadl Antiochos do Řecka, čímž se ocitl v konfliktu s Římany. Hannibalovi bylo svěřeno velení nad nově vybudovanou flotilou, ovšem v bitvě u řeky Eurymedóntu podlehl Římanům a jejich rhodským spojencům. Antiochovo vojsko v Řecku bylo u Thermopyl rovněž poraženo. V roce 190 př. n. l. se Antiochos v Malé Asii postavil v čele armády o 70 000 mužích proti 50 000 Římanům, jímž velel Africanův bratr Lucius Cornelius Scipio. Král prý před bitvou předvedl Hannibalovi své početné a skvěle vyzbrojené síly, přičemž se Hannibala dotázal, zda se jeho vojáci mohou vyrovnat římským legionářům, načež Hannibal odpověděl: \"„Ano, toto vojsko se vyrovná římskému, kéž by však bylo také tak lačné po vítězství.“\" Antiochos byl následně drtivě poražen v bitvě u Magnésie, v níž ztratil přes 50 000 mužů. Král poté vyklidil Malou Asii až k Tauru a uznal převahu Římanů. Hannibal se musel vydat opět na útěk.\n\nNové útočiště nalezl u arménského krále Artaxia I. Ani zde ale dlouho nepobyl, neboť byl stále pronásledován Římany, avšak ještě před svým odchodem vybudoval na přání Artaxia nové hlavní město Arménie pojmenované Artaxata. Kromě politika a vojevůdce v sobě tedy objevil i nadaného stavitele. Hannibal se vydal na Krétu i odtud však musel brzy odejít. Nakonec zakotvil u krále Prúsia I. v Bithýnii, který srdečně uvítal starého nepřítele Římanů. Prúsiás vedl v té době válku proti sousednímu Pergamu, jehož vládce Eumenés II. se vyznamenal na straně Římanů v u Magnésie. Hannibal znovu obdržel velení nad flotilou, s níž měl ještě jednou prokázat svůj génius, tentokrát jako admirál. Lodě pergamského krále, které svojí výstrojí, vybavením i počtem převyšovaly bithýnské se přiblížily k Hannibalovým v očekávání snadného vítězství. Náhle Hannibal nechal nepřátelské loďstvo zasypat amforami, které zdánlivě nezpůsobily žádné škody. Větší újmu však Pergamským přivodili jedovatí hadi a štíři, kteří tvořili obsah amfor. Pergamská flotila zachvácená panikou představovala poté pro Hannibala snadnou kořist. Nicméně Římané i nadále Hannibala vytrvale stíhali a naléhali na Prúsia, aby jim ho vydal. Prúsiás se nakonec podvolil jejich nátlaku, avšak Hannibal byl rozhodnutý nepadnout živý do rukou svých nepřátel. Ve své vile v bithýnské Lybisse proto skončil svůj život požitím jedu, přičemž jeho poslední slova zněla: \"„Nastal čas ukončit strach Římanů. Již déle nehodlají čekat na smrt starého muže, který jim způsobil tolik starostí.“\" Přesný rok jeho úmrtí je předmětem sporů. Podle Livia se tak stalo v roce 183 př. n. l., což byl stejný rok, v němž zemřel Scipio Africanus, jediný Hannibalův soupeř, který se mu vyrovnal svojí genialitou.\n\nJeště dlouho po Hannibalově smrti představovalo jeho jméno pro Římany symbol velkého nebezpečí. Byl to on, kdo Římany naučil strachu. Hannibal se pro ně stal skutečným ztělesněním nejvážnějších obav a katastrof. Římští vychovatelé děsili zlobivé děti příběhy o Hannibalově ukrutnosti. Zvolání \"Hannibal ante portas!\" skvěle vystihuje strach a úzkost římských senátorů. Tato slavná latinská fráze byla často užívána v situaci, kdy nějaký Říman musel čelit vážnému nebezpečí, což bezvadně ilustruje dopad Hannibalova vpádu do Itálie na psychiku římských občanů. Římané dokonce vystavovali Kartágincovy sochy v každé ulici Říma, čímž chtěli zdůraznit, jak hrozivého protivníka porazili. Neštěstím pro Hannibala byla skutečnost, že Římané zatvrzele odmítali uznat možnost své porážky, stejně jako odmítali jakoukoli nabídku míru. V období druhé punské války neexistují žádné doklady o povstání římských občanů, žádná frakce v senátu nežádala o mír, nenastaly převraty ani diktatury. Římští patricijové se po celou dobu války žádostivě ucházeli o velení v boji proti nejnebezpečnějšímu nepříteli „věčného města“. Hannibalův vojenský génius nedokázal zdolat politický systém římské republiky a kolektivní politický a vojenský génius římského lidu. Římské politické zřízení si za to zaslouží uznání, neboť toto komplikované soukolí dokázalo fungovat navzdory nejhorším katastrofám. Jakýkoli jiný starověký stát, který by utrpěl úder srovnatelný s Kannami, by byl jen sotva schopen uchránit svoji existenci. O nepopiratelné odvaze a nezdolnosti Římanů vypovídá fakt, že odmítli stáhnout své vojenské síly ze zámoří k posílení obrany vlasti, ačkoli byli prakticky bezbranní. Ve skutečnosti ještě posílili vojska na Sicílii a v Hispánii a pokračovali ve vedení války až do úplného vítězství. Třebaže dlouhodobé následky války s Hannibalem jsou diskutabilní, s určitostí lze říci, že boj s ním byl zcela nepochybně „nejlepší hodinou“ v dějinách Říma.\n\nVětšina dostupných starověkých pramenů o Hannibalovi pochází z per Římanů, kteří ho považovali za největšího nepřítele, jakému se kdy Řím musel bránit. Směsice úcty a odporu k Hannibalovi je dobře patrná v dílech římských historiků, jako byl Livius nebo Juvenalis, kteří Hannibala popisovali jako velmi krutého jedince. I Cicero, když mluvil o dvou velkých protivnících města, nazýval Pyrrha čestným, zatímco Hannibala ukrutným. Přesto se naskýtá i odlišný obraz tohoto jedinečného vojevůdce. Po vítězství u Trasimena prý Hannibal na březích jezera marně pátral po tělu Gaia Flaminia. Mrtvého Lucia Aemilia Paulla nechal pohřbít se všemi poctami a Marcellovy nedotčené ostatky dal odeslat jeho rodině do Říma, což je v příkrém rozporu s tím, jak Římané naložili s tělem Hannibalova bratra Hasdrubala. Polybiovy výhrady jsou však problematičtějšího rázu, neboť byl Hannibalovým upřímným obdivovatelem. Je však třeba přihlédnout k tomu, že Polybios strávil dlouhou dobu jako rukojmí v Itálii a byl tedy silně ovlivněn zaujatostí Římanů.\n\nHannibal si neliboval v luxusu ani neholdoval alkoholu a jevil se proto jako střídmý a uvážlivý muž. Mezi svými vojáky byl velice populární a oblíbený, protože spolu s nimi sdílel jejich námahu a strasti. Když museli spát pod širým nebem v horách nebo v bažinách, zakoušel Hannibal stejné podmínky, jakým byli vystaveni oni. Pokud však vůbec spal, neboť byl pověstný svojí neúnavností a krátkou dobou, jíž věnoval odpočinku. Byl také dovedný psycholog a charismatický vůdce, který před každou bitvou promlouval v několika jazycích ke svým mužům a dodával jim odvahu. Třebaže se podobně jako všichni vojevůdci před ním i po něm dopouštěl velkých krutostí, buď aby zastrašil Italy, anebo získal spojence, nezdálo se, že by v takovém jednání nacházel sebemenší potěšení. Teprve po prohrané válce podal Hannibal nejen jako vojevůdce, ale i státník a stavitel důkaz o všestrannosti svého génia. Jeho pozoruhodné skutky z let 202 až 183 př. n. l. jsou jen málo zmiňovány, jelikož byly příliš zastíněny jeho předchozí velkolepou válečnou kariérou.\n\nHannibalovo jméno se běžně vyskytuje i v pozdějším a moderním umění a kultuře a slouží jako určitý symbol vnějších vlivů působících na dějiny Evropy. Stejně jako u jiných vojevůdců i Hannibalova vítězství proti silnějšímu protivníkovi a konečná porážka mu získala věčnou slávu, která přečkala i zánik jeho rodného města. Jeho přechod přes Alpy zůstává jedním z nejgrandióznějších počinů starověkého vojenství, jenž dosud zaměstnává představivost světových historiků.\n\nHannibal je považován za jednoho z největších stratégů a taktiků v dějinách. Ne nadarmo je doba 4. a 3. století př. n. l. označována jako „éra gigantů“, neboť právě v tomto období se svými velkolepými válečnými úspěchy proslavili muži, jako byli Alexandr Veliký, Hannibal nebo Pyrrhos, k nimž později přibyl ještě Julius Caesar. Hannibalova vítězná střetnutí (obzvláště bitva u Kann) jsou dodnes studována a analyzována na vojenských akademiích po celém světě. Velký obdivovatel Hannibala, polní maršál Alfréd von Schlieffen, jenž byl autorem a podle něhož byl pojmenován „Schlieffenův plán“ – německý útok na Francii na počátku první světové války, byl silně ovlivněn studiem Kartágincovy vojenské dráhy. Schlieffenův záměr byl inspirován Hannibalovým obchvatem, kterého užil při vítězném obklíčení a zničení římského vojska u Kann. George S. Patton věřil, že je vtělením Hannibala, stejně jako mnoho jiných lidí včetně římských legionářů či Napoleonových vojáků. Norman Schwarzkopf, velitel koaličních sil ve válce v Zálivu, jednou prohlásil: \"„Technika války se možná změnila, podoba výzbroje se zcela jistě změnila, avšak i dnes aplikujeme stejné válečné principy, jakých se užívalo již ve dnech Hannibalových.“\"\n\nDokonce i římští historikové se pochvalně zmiňovali o jeho příkladném vojenském vedení, neboť Hannibal prý \"„nikdy nevyžadoval od druhých, co by sám nechtěl nebo nemohl učinit“\". Podle Polybia to byl pozoruhodný a působivý důkaz toho, že Hannibal byl přirozeným a skutečným vůdcem svých vojáků a schopnějším politikem než kdokoli jiný. \"„Celkem sedmnáct let pobýval na různých bojištích, prošel mnoha barbarskými zeměmi a přitom přesvědčil ohromné množství mužů rozličných jazyků a původu, aby mu byli nápomocni při uskutečňování jeho nebezpečných záměrů. Žádný z jeho podřízených nikdy neuvažoval o spiknutí proti němu, ani o tom, že by opustil toho, k němuž se jednou připojil a v jehož šlépějích kráčel.“\"\n\n\n\n"}
{"id": "17189", "url": "https://cs.wikipedia.org/wiki?curid=17189", "title": "TNT", "text": "TNT\n\nTNT může být:\n\n"}
{"id": "17190", "url": "https://cs.wikipedia.org/wiki?curid=17190", "title": "480 př. n. l.", "text": "480 př. n. l.\n\n\n\n\n"}
{"id": "17191", "url": "https://cs.wikipedia.org/wiki?curid=17191", "title": "479 př. n. l.", "text": "479 př. n. l.\n\n\n\n"}
{"id": "17192", "url": "https://cs.wikipedia.org/wiki?curid=17192", "title": "218 př. n. l.", "text": "218 př. n. l.\n\n\n"}
{"id": "17194", "url": "https://cs.wikipedia.org/wiki?curid=17194", "title": "Velké obležení Malty", "text": "Velké obležení Malty\n\nVelké obléhání Malty představuje jedno z klíčových střetnutí mezi osmanskou říší a křesťanskou Evropou. Začalo 18. května 1565 příjezdem osmanských invazních sil vedených Mustafou Pašou. Pod vedením velmistra La Valette asi 550 řádových rytířů doplněných 6000 žoldnéři a spojenci řádu a několika sty Malťanů vzdorovalo mnohonásobně početnější osmanské armádě až do září, kdy se na ostrově vylodila vyprošťovací vojska shromážděná sicilským místokrálem a tureckou armádu drtivě porazila.\n\nJedna z nejznámnějších bitev 16. století znemožnila Turkům další expanzi do křesťanské části západního Středomoří a značně podryla pověst osmanské vojenské moci. Rytíři řádu po bitvě vybudovali na Maltě nová opevnění a nové hlavní město, La Valettu. Maltské souostroví drželi ještě dalších 233 let.\n\nPo vyhnání řádu z Rhodu roku 1522 se rytíři řádu usídlili na Maltě, která jim byla věnována jako léno, a začínají zde budovat opevnění, částečně za finanční pomoci římsko-německého císaře Karla V. Smyslem nebylo jen vybudovat nový styčný bod pro řád, ale i chránit západní Středomoří před sílícími výpady osmanské říše a jejích vazalů na severním africkém pobřeží a s nimi spojených pirátů.\n\nPřibližně po roce 1540 byla turecká a arabská vojska stále aktivnější i v západní části Středozemního moře: Chajruddín Barbarossa, vládnoucí v Alžíru, přepadl roku 1542 katalánské pobřeží, 1543 dobyl Nizzu, 1544 přepadl italské pobřeží; 1551 dobyli osmani Tripolis.\n\nPod dojmem těchto přepadů urychlují rytíři budování opevnění maltského souostroví, které pro tyto účely poskytovalo navíc i výbornou strategickou polohu. Značnou roli zde hraje roku 1558 zvolený velmistr řádu Jean Parisot de La Valette, který se zasazuje zejména o urychlenou stavbu opevnění v přístavu: mimo pevnost St. Elmo se jednalo o opevnění městeček Senglea a Birgu, vjezd do přístavu byl chráněn i napříč natáhnutým řetězem, částečně i několika palisádami, které měly zamezit vylodění bojovníků.\n\nPřestože maltézští rytíři napjali všechny síly a finanční prostředky, aby zmodernizovali a posílili zastaralé a zchátralé opevnění na ostrově, jeho stav daleko zaostával za ideálem. I stav posádky byl daleko nižší, než by si situace žádala, obrana pozůstávala pouze z asi 550 rytířů (včetně několika rytířů z českých zemí) a 8500 žoldnéřů, spojenců a služebníků řádu a maltských bojovníků, kterým velel velmistr řádu, zkušený sedmdesátiletý válečník Jean Parisot de La Valette. \n\nVelmistrův plán byl jednoduchý – udržet se, dokud nepřijde pomoc ze Španělska, kterou měl v případě potřeby zorganizovat sicilský místokrál García de Toledo. Většina sil řádu se shromáždila v oblasti Velkého přístavu, v pevnosti St. Elmo a městech Senglea a Birgu, menší odřad včetně veškeré jízdy byl poslán do Mdiny. Velmistr byl rozhodnut držet nejprve St. Elmo a později Birgu a Sengleu co nejdéle, kteréhožto plánu se pevně držel i tehdy, kdy o něm válečná rada řádu pochybovala a navrhovala zahuštění obrany stažením se z některých ohrožených pozic.\n\nPod velením vezíra Mustafy se před pobřežím Malty shromáždily invazní síly čítající asi 140 galér a 30 000 mužů. Byly dokonale vybaveny, mimo jiné i četnými těžkými obléhacími děly schopnými rozbít opevnění na ostrově. Velkou nevýhodou turecké strany byly už od samého počátku nevyjasněné poměry mezi nejvyššími veliteli. Mustafa Paša sice byl formálně určen vrchním velitelem, ale zároveň mu bylo sultánem řečeno, aby naslouchal radám svého zkušenějšího velitele loďstva, admirála Pialiho Paši, který si to vyložil tak, že je spoluvelitelem akce, a už od počátku jevil pramálo ochoty svého vrchního velitele poslouchat. A aby to nebylo málo, byl oběma mužům přidělen jako mentor slavný Turgut Reis, jehož věhlas, zkušenosti i schopnosti oba výše postavené velitele zastiňovaly. \n\nMustafa Paša po příjezdu dospěl k závěru, že by bylo nejlepší se nejdříve vyhnout největším pevnostem a jako první obsadit menší ostrov Gozo a město Mdinu, kde byla opevnění tak slabá a zastaralá, že se proti většímu útoku nedala hájit. Proti tomu se postavil Piali Paša, který trval na tom, aby byl dodržen plán schválený sultánem a jako první byla dobyta pevnost pevnost St. Elmo, čímž by se jeho lodím otevřela cesta do Velkého přístavu, kde by byly chráněny před špatným počasím. Mustafa Paša nakonec souhlasil, zejména když část důstojníků poukázala na slabost pevnosti St. Elmo. Jelikož pevnost byla špatně postavena a vůči dělostřeleckému ostřelování velmi zranitelná, měl být její pád poměrně rychlý, osmanští velitelé jí zpočátku dávali nejvýše pět dní.\n\nÚtok osmanského vojska se tedy zprvu soustředil na pevnost St. Elmo, chránící vstup do Velkého přístavu, která byla od 25. května vystavena silné dělostřelbě jak flotily, tak i z baterií, umístěných na okolních kopcích. Původní odhady slibující její rychlé dobytí se ovšem rychle ukázaly být příliš optimistické, jednak kvůli mimořádně odhodlané a schopné posádce, jednak kvůli omezeným schopnostem Mustafy Paši, který postrádal zkušenosti s dobýváním moderních pevností. Své baterie rozmístil zbytečně daleko, čímž oslabil jejich údernou sílu a zpomalil destrukci hradeb. Snad ještě závažnější bylo, že se nedokázal vypořádat se zásobováním pevnosti přes záliv. Tyto nedostatky byly postupně odstraněny až po příjezdu jeho zkušenějšího mentora, Turguta Reise.\n\n3. června hladce padl ravelin, jehož obránci se nechali zaskočit ve spánku. Turci na něm následně vybudovali další dělostřelecké postavení – od toho okamžiku se St. Elmo nacházela ve stavu těsně před pádem. Část válečné rady řádu proto navrhla její opuštění či alespoň ukončení doplňování její posádky. Velmistr de La Valette však měl v té době dost důvodů věřit, že pomoc ze Španělska přijde brzy (původně mu ji sicilský místokrál García de Toledo slíbil poslat kolem 22. června) a bude realizována jen tehdy, pokud se pevnost do jejího příjezdu udrží, proto nařídil její obranu do posledního okamžiku a podporoval její obránce posilami a zásobováním až do 19. června, kdy to Turci zcela znemožnili.\n\n8. června požádali obránci pevnosti velmistra, aby jim dal svolení k poslednímu výpadu, s odůvodněním, že už je jejich postavení natolik zoufalé, že už nemohou účinně bojovat. Zároveň jej žádali, aby už neposílal do pevnosti další muže, protože to jsou „předem mrtví lidé“. Velmistr jim však opět nařídil vytrvat na svých místech až do posledního okamžiku. Obránci pevnosti dále pokračovali v boji a odrazili několik velkých útoků, které měly podle tureckých velitelů pevnost dobýt. 21. června obsadili Turci rozbitý kavalír. Obránci proti němu přesunuli jedno ze svých posledních děl a palbou sekaným železem je ještě přechodně vyhnali, ale následné noci jej Turci obsadili opět a definitivně.\n\nSt. Elmo nakonec vydržela vzdorovat až do 23. června. Obě strany v boji o ně utrpěly těžké ztráty, osmanské vojsko ztratilo něco mezi šesti a osmi tisíci muži (včetně admirála Turguta Reise a velitelů janičářů a dělostřelectva), z 1500 obránců pevnosti přežilo pád pevnosti pár rytířů, kteří měli být na příkaz Mustafy Paši všichni popraveni, ale piráti si zřejmě několik ukryli kvůli výkupnému. Vykoupení a návratu domů se však po šesti letech dočkal jen Francesco Lanfreducci. Mimo to zřejmě přežilo ještě pár maltských dobrovolníků, kterým se podařilo uplavat přes záliv, rozličné zdroje udávají dva až pět.\n\nVýdrž pevnosti St. Elmo značně zkomplikovala už tak napjaté vztahy mezi osmanskými veliteli. Mustafa Paša se cítil jejím dlouhým vzdorem pokořen a velmi těžce nesl jakékoliv náznaky, že by za ním a neúměrnými tureckými ztrátami mohly být (i) jeho chyby. Když krátce po pádu St. Elma a těsně před prvním velkým útokem na Birgu a Sengelu dorazil na Maltu alžírský bejlerbej Hasan bei Haireddin, byly jejich vztahy narušené už kvůli Hasanovu měsíčnímu zpoždění. Hasan následně pohřbil jakékoliv šance na smír a dobrou spolupráci mezi nimi, když si při pohledu na trosky St. Elmo neodpustil před Mustafou poznámku, že nechápe, jak je možné, že ta pevnost mohla tak dlouho vzdorovat.\n\nPo pádu St. Elmo se osmanské vojsko přesunulo k samotnému „srdci“ ostrova a jeho obrany: městům Birgu s pevností St. Angelo a Senglea s baštou St. Michael. Turečtí velitelé využili pádu pevnosti, aby pozvedli sebevědomí svých jednotek, pošramocené jejím dlouhým a krvavým obléháním, nicméně sami dobře chápali, že teď přichází ta těžší část jejich úkolu. Těsně před tím, než byla obě města neprodyšně obklíčena, se ovšem do nich podařilo proklouznout tzv. „malé záchraně“, asi šestisetčlennému kontingentu Melchiora de Roblese, který na Maltu dopravily ze Sicílie řádové galéry. To znamenalo nejen výraznou pomoc pro obranu obou měst, ale i obrovskou potupu pro tureckou stranu, zejména pak pro admirála Pijaliho Pašu, jehož lodě nejenže nedokázaly vylodění vojáků zabránit, ale dokonce je vůbec nezaznamenaly.\n15. července došlo po delší dělostřelbě k útoku na obě opevnění, které ale za velkých ztrát ztroskotalo. Kritické okamžiky přišly v srpnu, kdy Turci podnikli dva velké generální útoky – na Birgu a St. Michael. Během prvního prolomili městské hradby a vnikli do města, ale útok malé skupinky jezdců Vincenza Anastagiho z Mdiny na jejich tábor v Marse vyvolal v jejich řadách paniku, takže nakonec se stáhli v domnění, že už dorazily a útočí na ně španělské vyprošťovací síly. Při druhém útoku stovky Turků pronikly na baštu St. Michael, než se tam však Turci mohli zachytit, byli zahnáni zpět zoufalým protiútokem několika desítek obránců, který osobně vedl sedmdesátiletý velmistr La Valette.\n\nMustafa se ale nevzdával. Rychle se vypořádal s jízdou z Mdiny, na niž připravil past, z níž sice unikla, ale ztratila přitom tolik koní, že její akceschopnost výrazně poklesla. Dále pokračoval v ostřelování Birgu i Sengley a zintenzívnil i snahy o podkopání a podminování jejich obranných prvků. Obránci proti jeho sapérům kopali vlastní chodby a sváděli s nimi v podzemí regulérní bitvy, ovšem nedokázali zastavit všechny. Hradby se přes zoufalé snahy obránců je opravovat postupně proměnily v hromady trosek. V hlavním opevnění vznikly desítky průlomů, z nichž vícero mělo šířku několik metrů.\n\nPočet bojeschopných mužů poklesl natolik, že týlové zálohy přestaly existovat, protože je nebylo z koho sestavit. I vážně zranění, pokud byli jen trochu schopní boje, museli zůstat na hradbách a pohřbívání mrtvol a týlové služby musely převzít ženy, protože pro tyto úkoly nebylo možné vyčlenit žádné muže. Okolo 20. srpna už byla situace Birgu natolik katastrofální, že vojenská rada řádu jednohlasně doporučila velmistrovi město vyklidit a stáhnout se do pevnosti St. Angelo. Velmistr ale tento návrh odmítl s tím, že pád Birgu by znamenal automaticky i pád Sengley, přičemž St. Angelo není dost velká, aby pojala obyvatele obou měst a on věrné Malťany a jejich ženy a děti Turkům napospas nenechá.\n\nV tu dobu se ovšem již výrazně zhoršovala i situace obléhatelů. Jak se obléhání protahovalo, k obrovským ztrátám a šířícím se nemocem se přidával i nedostatek zásob. García de Toledo sice zatím zůstával i s celou vyprošťovací armádou na Sicílii, vyslal však španělské rychlé galéry, aby spolu s najatými korzáry napadaly zásobovací lodě obléhatelů, což působilo turecké straně nemalé obtíže. Na přelomu srpna a září již v důsledku poruch opotřebených děl a nedostatku střelného prachu znatelně klesla intenzita ostřelování obou měst. Taktéž bylo nutno výrazně snížit stravovací dávky. Mezi tureckými vojáky začal převládat pesimismus a poraženectví. Dokonce i janičáři se začali bouřit a vzpírali se nastupovat k občasným útokům. Mezi tureckými veliteli došlo k zuřivým sporům, neboť Pijali Paša byl znervózněn zhoršujícím se počasím a chystal se i s loďstvem Maltu opustit, aby je ochránil před přicházejícími podzimními bouřemi. Otevřeně přitom vyhrožoval svému veliteli, že pokud se rozhodne na ostrově přezimovat, je to čistě jeho boj, protože on prostě odjede a žádné zásobování mu samozřejmě slíbit nemůže.\n\nMustafa proto nakonec vytáhl proti Mdině, kterou chtěl po dobytí využít jako základnu k přezimování, nakonec se ale o útok na ni ani nepokusil. Když k ní totiž dorazil, nalezl město s hradbami doslova obsypanými vojáky, které ho už na dálku pozdravilo mohutnými salvami z děl. Přesvědčen, že obrana Mdiny je enormně silná a bohatě vybavená zásobami střelného prachu, se rozhodl raději vrátit už k načatým městům Birgu a Senglea v naději, že je nakonec přece jen dobude. Byla to velká chyba, protože se ve skutečnosti stal obětí lsti dona Pedra Mesquita, guvernéra Mdiny. Silná obrana města byla ve skutečnosti jen iluzí – i sebelehčí zkusmý útok by rychle odhalil, že na hradbách stojí převážně za vojáky převlečení civilisté (včetně žen a dětí) a figuríny a že na velkorysé dělostřelecké uvítání padl téměř všechen prach, který město mělo.\n\n7. září přistála na Maltě flotila pod vedením místokrále Sicílie Garcíi de Toledo, která dopravila na ostrov vyprošťovací síly čítající asi 11 000 mužů, k nimž se připojila část posádky z Mdiny. Ani tentokráte nedokázal Pijali Paša vylodění ani zjistit – že k němu došlo, se dozvěděl až tak, že místokrál se svou flotilou po vylodění vojska drze proplul kolem jeho hlavního přístaviště, umocňujíc tak jeho bezmoc a potupu (turecká flotila byla sice výrazně silnější, ale než se stihla připravit k vyplutí, křesťanské lodě byly pryč). Mustafa Paša poté vyklidil pozice u Birgu a Sengley. Nejprve pod dojmem přehnaných odhadů velikosti nepřátelských sil zvažoval opuštění Malty, ale později, s již střízlivějšími údaji a nabuzen radami a posměšky Pijaliho Paši a Hasana bei Haireddina, se přece jen rozhodl pro boj a vytáhl této nové síle vstříct. Jeho vojsko bylo stále výrazně početnější, bylo ale notně vyčerpané dlouhým obléháním a z velké části tvořené pozemnímu boji neuvyklými příslušníky posádek galér, kteří museli nahradit padlé janičáře a sípahije.\n\n11. září se Turci přiblížili na dohled vyprošťovacích sil. De Sande a della Corgna původně zamýšleli vyčkat tureckého útoku, nicméně velitel toskánských žoldnéřů Chiappino Vitelli čekat nehodlal a nařídil svým mužům zaútočit na Turky, jen co se objevili. Turecké čelní jednotky nápor nevydržely a začaly ve zmatku ustupovat, což strhlo ke spontánnímu útoku část španělských tercieros. Velitelé křesťanského vojska tak už neměli na vybranou a zaveleli ke generálnímu útoku. Skutečná bitva trvala jen krátce – Mustafovy improvizované námořní jednotky nebyly schopny zkušeným vojákům účinně vzdorovat a janičářů a sípahijů bylo už příliš málo. Odpor Turků se rychle hroutil, a když jim do boku vpadl malý oddíl z Mdiny, počínající ústup se u většiny jednotek změnil v bezhlavý útěk. Před naprostým zničením ochránily turecké vojsko elitní oddíly janičářů, které pod osobním vedením Mustafa Paši převzaly roli zadního voje a dovedným zdržovacím bojem umožnily části armády nastoupit na galéry a odplout (mnohým se ovšem i tak nepodařilo dostat včas do lodí, protože kapacita člunů nestačila na převoz a doplavat k lodím zvládl jen málokdo). Večer téhož dne opustily poslední osmanské lodě vody Malty.\n\nCelkové ztráty na osmanské straně obnášely kolem 24 000 mužů, kteří byli zabiti či zraněni, na straně obránců pak kolem 5000 mrtvých a zraněných, mezi tím 200 řádových rytířů; před doražením španělské posily byla Malta obhajována jen kolem 800 obránců.\n\nPo tomto obležení se osmanská řiše již nikdy nepokusila o dobytí Malty, jejich pozice v západním středomoří byla výrazně oslabena. Opevnění Malty a přístavu bylo dále vybudováno, nová pevnost byla nazvána Valletta po velmistru Jeanu de la Valette. Koncem 16. století platila Malta jako nejlépe opevněný ostrov Středozemního moře.\n\nDochovaly se 4 verze plánů bitvy o Maltu. 3 jsou uloženy v Národním muzeu umění ve Valletě a 1 v Mapové sbírce Přírodovědecké fakulty UK. V roce 2017 byly zapsány ve společné maltsko-české nominaci do Registru paměť světa UNESCO. K prezentaci map i k zápisu byla uspořádána série výstav věnované mapám obležení.\n\n\n\n"}
{"id": "17195", "url": "https://cs.wikipedia.org/wiki?curid=17195", "title": "219 př. n. l.", "text": "219 př. n. l.\n\n\n"}
{"id": "17197", "url": "https://cs.wikipedia.org/wiki?curid=17197", "title": "217 př. n. l.", "text": "217 př. n. l.\n\n\n\n"}
{"id": "17199", "url": "https://cs.wikipedia.org/wiki?curid=17199", "title": "216 př. n. l.", "text": "216 př. n. l.\n\n\n\n"}
{"id": "17200", "url": "https://cs.wikipedia.org/wiki?curid=17200", "title": "Plug-and-play", "text": "Plug-and-play\n\nPlug and Play (v překladu „připoj a hraj“) je počítačová technologie umožňující jednodušší rozpoznávání a konfigurace hardware. Umožňuje operačním systémům správně zjistit, jaký hardware je v počítači, na základě čehož může automaticky (s větší či menší úspěšností) k tomuto hardware nainstalovat či spustit příslušné ovladače a automaticky nastavit číslo přerušení, I/O adresu, rozsahy sdílené paměti, případně další skutečnosti (např. detaily o typu zařízení).\n\nMechanické výpočetní prostředky, jako bylo třídicí zařízení děrovaných destiček od IBM, byly naprogramovány použitím zásuvné desky připojené tak, aby směrovala signály mezi konfiguračními zásuvkami. \n\nV počátcích počítačové technologie (např. v IBM PC kompatibilních počítačích se sběrnicí ISA) musel být hardware nejprve ručně nastaven tak, aby nastavení nekolidovalo s jiným již připojeným zařízením (obvykle pomocí elektrické propojky, ), poté bylo zařízení zasunuto do sběrnice uvnitř počítače, a pak bylo ještě nutné toto nastavení zapsat do konfigurace software (typicky ovladač zařízení). Pokud nastavení hardware i software nebylo stejné, nemohl software se zařízením komunikovat, a proto ani nefungoval.\n\nV pozdější době byla nejprve metodou pokus-omyl prováděna detekce zařízení, která nebyla příliš spolehlivá a byla nahrazena technologií \"Plug and Play\". Tato technologie odstraňovala ruční nastavování, řešení konfliktů a předávání informací do řídícího software. Podstatné vylepšení pak přinesla sběrnice PCI, PCMCIA, USB a další technologie, které počítaly s automatickou konfigurací již ve svém prvotním návrhu.\n"}
{"id": "17201", "url": "https://cs.wikipedia.org/wiki?curid=17201", "title": "Bitva u Midway", "text": "Bitva u Midway\n\nBitva u Midway (: Battle of Midway; : ミッドウェー海戦, \"Middové Kaisen\") byla jedna z rozhodujících námořních bitev druhé světové války. Proběhla od 3. června do 7. června 1942. Japonským cílem „Operace MI“ (MI作戦 \"MI sakusen\") bylo obsadit atol Midway a vylákat americké námořnictvo k „rozhodující bitvě“. Paralelně s obsazením Midwaye měla na severu proběhnout Operace AL.\n\nDíky zpravodajské službě se Američané dozvěděli o místě příštího japonského útoku a do oblasti vyslali jediné tři operační letadlové lodě, které v té době v Tichomoří měli. Ráno 4. června vyslaly japonské letadlové lodě první vlnu letadel k útoku na Midway. Japonský svaz letadlových lodí byl zpozorován a po sedmé hodině ranní poprvé napaden torpédovými bombardéry z Midwaye. Útoky pozemních a později i palubních letounů na japonský svaz probíhaly téměř neustále (i když neúspěšně) až do 10:25, kdy zaútočily střemhlavé bombardéry z letadlových lodí USS \"Yorktown\" a USS \"Enterprise\". Tři japonské letadlové lodě byly vyřazeny a později potopeny doprovodnými plavidly. Poslední letadlová loď \"Hirjú\" poté vyslala celkem dvě útočné vlny, které těžce poškodily \"Yorktown\". \"Hirjú\" byla těžce poškozena večer téhož dne dalším americkým náletem a následujícího dne doražena vlastním torpédoborcem. Japonci se rozhodli ustoupit. Dne 6. června přišli ještě Japonci o těžký křižník \"Mikuma\", zatímco jeho sesterská loď \"Mogami\" byla těžce poškozena. Téhož dne ještě ponorka \"I-168\" torpédovala poškozený \"Yorktown\" a asistující torpédoborec USS \"Hammann\". Torpédoborec se potopil okamžitě a \"Yorktown\" šel ke dnu v ranních hodinách 7. června. Spojené státy dosáhly vítězství, které vyrovnalo poměr sil v Tichomoří.\n\nPo následujících asi 60 let byla bitva u Midway líčením západních historiků a Fučidy, kteří bitvu popisovali převážně z amerického úhlu pohledu a převážně bez znalosti japonských postupů a pramenů, zahalena do legend, polopravd a pohádek. Poslední výzkumy (Lundstrom, Smith, Parshall a Tully) ale ukázaly, že bitva se odehrávala na japonské straně jinak, než jak ji do té doby západní historikové popisovali.\n\nJaponsko dosáhlo v začátku války svých válečných cílů, obsazení Filipín, obsazení Malajsie a Singapuru a zabezpečení zásob a surovin na Jávě a Borneu a ostatních ostrovech Holandské východní Indie (Indonésie).\n\nJamamotovým primárním cílem bylo zničení zbývajících amerických letadlových lodí. Tento plán byl částečně podpořen Doolittlovým náletem na Japonsko. Potopení amerických letadlových lodí a obsazení Midway se zdálo být jedinou cestou k odstranění této hrozby. Midway v rukou Japonců by poskytla dostatečně předsunutý kontrolní bod, který by propříště před takovým útokem varoval a navíc by z ní bylo možno ohrožovat Havajské ostrovy s námořní základnou v Pearl Harboru. Američané pokládali Midway za hlavní bod obrany proti japonskému loďstvu.\n\nPlán bitvy vymyslel admirál Isoroku Jamamoto. Isoroku Jamamoto chtěl vnutit rozhodující bitvu americkému loďstvu a zničit ho, zejména zničit americké letadlové lodě, čímž by následně Japonsko ovládlo Tichý oceán a přinutilo by Spojené státy k míru. Japonský plán však selhal. Američané rozluštili japonské kódy a znali japonský plán do značných podrobností.\n\nAmeričané se většinou vyhýbali přímému střetnutí se silnějším japonským loďstvem, ovšem Jamamoto správně předpokládal, že Midwaye se nevzdají bez boje. Napadením Midway chtěl vlákat americké síly do střetnutí, ve kterém by jej zničil.\n\nJaponská císařská armáda připravovala invazi na Aleutské ostrovy, která měla proběhnout současně s midwayskou operací. Námořnictvo pro tuto akci poskytlo podpůrný svaz včetně dvou lehkých letadlových lodí, které tak nemohly být nasazeny u Midwaye. Kvůli zdržení Nagumova svazu aleutská operace začala den před prvním leteckým úderem na Midway. Jamamoto pro absolutní jistotu také navrhl den před útokem na Aleuty letecký průzkum nad Pearl Harborem pro zjištění, jestli v přístavu kotví americká flotila.\n\nJamamoto hodlal k realizaci plánu využít těch největších japonských letadlových lodí a těch nejlepších admirálů japonského císařského loďstva. Letadlové lodě byly nakonec nasazeny proti Midway čtyři: \"Akagi\", \"Kaga\", \"Hirjú\" a \"Sorjú\". Jako jejich nejvyššího velitele zvolil admirála Naguma.\n\nKombinace výhody naprostého překvapení na straně Američanů, jejich technických vymožeností (radaru), nerozhodnosti admirála Naguma a v neposlední řadě i obrovského štěstí rozhodla bitvu a zasadila zdrcující porážku japonskému námořnictvu, které ztratilo všechny čtyři nasazené letadlové lodě a tím i jakoukoliv šanci na vedení dalších útočných operací většího rozsahu. V následných bojích pak již jasně převládal průmysl a technická převaha Spojených států, neboť Japonsko nemohlo s nedostatkem nerostných zdrojů konkurovat Spojeným státům ani ve výrobě zbraní, ani v jejich vývoji.\n\nOrganizace japonského loďstva pro útok na Midway vypadala takto:\n\n\n\nZ haširadžimské zátoky vyplul hlavní svaz a úderný svaz letadlových lodí za zdravení rybářů v polovině května. Radiová stanice na Havajských ostrovech již zpozorovala množství zpráv mezi veliteli japonského loďstva. Vzkazy sice uměli rozluštit, ale nerozuměli zkratce \"AF\", která označovala cíl útoku. Napověděla jim zpráva japonského pilota, který hlásil, že se nachází jižně od \"AF\". Po několika dnech horečné práce vypočítali jeho možný kurs a přišli na domněnku, že \"AF\" je Midway. Mezi admirálem Nimitzem, který věřil, že jde o Midway, a štábem ve Washingtonu došlo ke sporu o to, kam umístit americké síly. Aby tuto domněnku potvrdil, poslal Nimitz šifrovaný vzkaz na ostrov Midway, aby mu poslali zpět (v otevřené řeči) falešnou zprávu, že jim selhal generátor pitné vody. Krátce poté zachytili i zprávu z atolu Kwajalein, která byla poslána do Tokia, že \"AF\" má potíže s generátorem pitné vody.\n\nTím bylo potvrzeno, že \"AF\" je Midway. Nimitz okamžitě začal soustřeďovat letadlové lodě. Mohl nasadit pouze tři: \"USS Enterprise\", \"USS Hornet\" a \"USS Yorktown\", který byl ovšem těžce poškozen. 28. května vypluly Enterprise a Hornet. Yorktown je následoval za 72 hodin, během kterých se v Pearl Harbouru podařilo opravit poškození. Opravárenské čety předvedly neuvěřitelný výkon: původně se předpokládalo, že opravy potrvají skoro měsíc. Velitelem svazu se stal kontradmirál Fletcher.\n\nNa obou stranách ale nastaly vážnější komplikace. Američanům zkřížilo plány to, že Japonci změnili po vyplutí svůj šifrovací kód. Na japonské straně se Nagumo hned po odplutí z hirošimského zálivu dozvěděl, že kapitán Genda, velitel složek námořního letectva na všech lodích, které byly připojeny k hlavnímu svazu, onemocněl chřipkou, a jeho zástupce měl zánět slepého střeva. Oba dva vedli útok na Pearl Harbor a byli nejzkušenějšími veliteli Japonska hned po Jamamotovi. Daleko horší bylo ale to, že \"operace K\" (letecký průzkum nad Pearl Harborem) byla zrušena, protože nebylo možné dotankovat hydroplány na Francouzských fregatních mělčinách. Japonci toto místo totiž již dříve pro dotankování hydroplánů použili a tak tam Američané umístili své jednotky, aby dalším podobným operacím zabránili. Admirál Jamamoto ale kvůli radiovému tichu nepředal informaci dál Nagumovu svazu, protože předpokládal, že Nagumo informaci o zrušení operace zachytil také. Nagumo se ale nacházel ve větší vzdálenosti od vysílače a antény na nízkých nástavbách jeho letadlových lodí již tuto zprávu nezachytily.\n\nBitva začala japonským útokem na Aleutské ostrovy severně od Midway. Tento útok měl zmást Američany, kteří si měli myslet, že Aleuty jsou hlavním cílem útoku. Prezident Roosevelt opakovaně žádal Nimitze, aby svaz vyplul k Aleutám místo k Midway, ale Nimitz věřil dešifrovaným japonským zprávám a připravoval se k obraně Midway. Japonci obsadili v Aleutách dva ostrovy, Attu a Kisku, které však byly jako základna ohrožující Aljašku nepoužitelné.\n\nRáno 3. června nahlásila v 9:04 průzkumná PBY \"Catalina\" 6-V-55 zpozorování dvou japonských transportních lodí. Po ní nahlásila další kontakt PBY 8-V-55 v 9:25. Zatímco první \"Catalina\" zpozorovala výsadkový svaz, druhá \"Catalina\" zpozorovala doprovodné bitevní lodě. Nagumův svaz zatím zůstal neodhalen. Proti objeveným plavidlům na samé hranici svého doletu odstartovalo ve 12:25 devět B-17, ale jejich pumy minuly.\n\n4. června v 4:30 vypustil admirál Nagumo útočnou vlnu letadel, která měla vyřadit z boje základnu na Midway. V 6:20 dorazily tyto sily k Midway; útok byl drtivý, přestože jej provedli mladší piloti. Letiště však vyřadit nedokázal.\n\nJedno průzkumné letadlo odhalilo polohu japonského svazu. Proti japonskému loďstvu vzlétly nejprve bombardéry z Midway, ale nezpůsobily žádné škody a utrpěly obrovské ztráty. Na Midway detašovaná jednotka VT-8 vyzbrojená – jako jedna z prvních – moderními TBF-1 Avengery ztratila pět (8-T-4 BuNo 00383, 8-T-5 BuNo 00384, 8-T-12 BuNo 00391, 8-T-19 BuNo 00398 a 8-T-16 BuNo 00399) strojů i s posádkami a šestý (8-T-1, BuNo 00380) se vrátil poškozen a s mrtvým střelcem. Společně s Avengery zaútočily čtyři armádní B-26 a dva z nich byly sestřeleny. Později útočící VMSB-241 rovněž utrpěla těžké ztráty. Armádní B-17 sice také žádný zásah nezaznamenaly, ale vyvázly beze ztrát.\n\nJaponské průzkumné letadlo č. 4 (Aiči E13A \"Jake\" z těžkého křižníku \"Tone\") mělo půlhodinové zpoždění, a proto podalo zprávu o americkém loďstvu pozdě. Navíc jeho pilot zprvu nezahlédl žádnou letadlovou loď. Admirál Nagumo se proto rozhodl znovu zaútočit na Midway. S americkým loďstvem, které pro něho bez letadlových lodí nepředstavovalo hrozbu, se mohl vypořádat později. Letadla na japonských lodích, která byla připravena k útoku na americké loďstvo, začala být přezbrojována bombami k ničení pozemních cílů. V polovině prací však přišla od letounu č. 4 konečně zpráva o přítomnosti amerických letadlových lodí a začalo se znovu přezbrojovat na torpéda.\n\nOvšem než mohlo být přezbrojení dokončeno, zaútočily letouny z amerických letadlových lodí. Jako první útočily torpédové bombardéry, ty však nezasáhly žádný cíl a japonští stíhači je skoro všechny sestřelili. Všechny TBD-1 \"Devastator\" z 8. torpédové eskadry (VT-8 z \"Hornet\"u) byly sestřeleny — přežil pouze podporučík (\"Ensign\") Gay. Z VT-6 (z \"Enterprise\") se zpět vrátily čtyři a z VT-3 (z \"Yorktown\"u) pouhý jediný \"Devastator\". Přitom ale museli japonští stíhači klesnout do nižších letových hladin a začínalo jim docházet palivo i munice. Nemohli proto zasáhnout proti vysoko letícím střemhlavým bombardérům z \"Yorktown\"u (VB-3) a \"Enterprise\" (VB-6 a VS-6), jejichž piloti tak měli snadnou práci. Piloti z \"Yorktown\"u si vybrali za cíl \"Sorjú\" a piloti z \"Enterprise\" napadli lodě \"Akagi\" a \"Kaga\". Během pěti minut byly tyto tři ze čtyř japonských letadlových lodí zasaženy. Výbuchy pum zapálily přezbrojovaná a dotankovávaná letadla na hangárových palubách lodí. Výbuchy volně uložených pum a torpéd, spolu se zapálením palivových hadic způsobily na lodích požáry, které se brzy vymkly kontrole. Do večera už zbývaly z lodí \"Kaga\", \"Akagi\" a \"Sorjú\" jen ohořelé vraky, které byly posádkami opuštěny a následně potopeny.\n\nČtvrtá japonská letadlová loď \"Hirjú\" však nebyla zasažena. Její letouny vzlétly a zaútočily na americkou letadlovou loď \"Yorktown\", kterou několika zásahy pumami a torpédy těžce poškodily. Poté však i \"Hirjú\" podlehla novému náletu amerických letounů. Nepřežil však ani \"Yorktown\" a torpédoborec USS \"Hammann\". Po torpédovém útoku japonské ponorky \"I-168\" se potopil \"Hammann\", v ranních hodinách dalšího dne se potopil \"Yorktown\". Mezitím už japonské loďstvo ustupovalo, pronásledováno americkými letadlovými loděmi \"Hornet\" a \"Enterprise\". Jejich bombardéry dokázaly potopit těžký křižník \"Mikuma\" a jeho sesterskou loď \"Mogami\" těžce poškodit, zbytek japonského loďstva unikl. \"Mogami\" byl v opravě dva roky. Celkově přišli Američané o více než 160 letadel.\n\nBitva u Midway ukončila nadvládu Japonců na tichomořském bojišti. Japonci ztratili převahu v počtu letadlových lodí a také velké počty nenahraditelného leteckého personálu. Tyto dva faktory byly přitom po celou válku v Tichém oceánu klíčové. Příčin japonské porážky by se dala najít celá řada. Nejdůležitější byly tři:\n\n\n"}
{"id": "17202", "url": "https://cs.wikipedia.org/wiki?curid=17202", "title": "Virtualizace", "text": "Virtualizace\n\nVirtualizace je v informatice označení postupů, technik a prostředků, které umožňují v počítači přistupovat k dostupným zdrojům jiným způsobem, než jakým fyzicky existují, jsou propojeny atd. Virtualizované prostředí může být mnohem snáze přizpůsobeno potřebám uživatelů, snáze se používat, případně před uživateli zakrývat pro ně nepodstatné detaily (jako např. rozmístění hardwarových prostředků). Virtualizovat lze na různých úrovních, od celého počítače (tzv. virtuální stroj), po jeho jednotlivé hardwarové komponenty (např. virtuální procesory, virtuální paměť atd.), případně pouze softwarové prostředí (virtualizace operačního systému).\n\nPůvodní význam termínu \"virtualizace\", pocházející z 60. let 20. století, je vytváření virtuálních strojů za pomoci kombinace hardwaru a softwaru. Pro lepší srozumitelnost toto budeme nazývat virtualizací platformy. Pojem \"virtuální stroj\" zjevně pochází od pokusného stránkovacího mechanismu systému IBM M44/44X. Zakládání a správa virtuálních strojů byla v počátcích CP-40 také označována jako zakládaní a správa \"pseudostrojů\" a později jako \"virtualizace serverů\". Od té doby získal termín \"virtualizace\" a \"virtuální stroj\" další významy.\n\nVirtualizace platformy je prováděna na dané hardwarové platformě pomocí softwaru \"hostitele\" (řídící program), který vytváří simulované prostředí počítače (\"virtuální stroj\") pro \"hostovaný\" software. Software \"hosta\", což často bývá celý operační systém, běží, jako by byl nainstalován na samostatné hardwarové platformě. Typicky je simulováno více takových virtuálních strojů na jednom fyzickém stroji. Pro správnou funkci hosta je třeba, aby simulace byla dostatečně robustní, aby podporovala všechna vnější rozhraní hostovaného systému, což (vzhledem k druhu virtualizace) může zahrnovat ovladače hardwaru.\n\nExistuje řada přístupů k virtualizaci platformy. Ty jsou seřazeny níže vzhledem k úplnosti simulace hardwaru (následující pojmy jako takové nejsou univerzálně uznané, ale obecné principy, na nichž stojí, lze nalézt ve většině literatury).\n\n\n\n\n\n\n\n\n\n\n\n\n\nDalší možnost zpřístupnění platformy představuje reimplementace všech binárních rozhraní zpřístupňované platformy. Ve výsledku díky vzniklé překladové vrstvě (compatibility layer) jsou aplikaci poskytovány stejná rozhraní jako na originální platformě.\n\nTato myšlenka se často používá k zpřístupnění Windows například z Linuxu. Nejpoužívanějším řešením je software Wine. Protože se nejedná o virtualizaci Windows, není potřeba například nabýt licenci k používání Windows.\n\nDalší možností je speciální kompilace, kdy volání služeb původní platformy jsou nahrazeny například voláním emulujících funkcí ze speciální sdílené knihovny apod. Tento postup se hojně využívá při kompilaci softwaru určeného pro Linux pod Windows například s pomocí MinGW. Výsledkem je zvýšení režie (zpomalení, zvýšení paměťových nároků…), často dochází ke snížení stability a v některých případech výsledek kompilace není běhuschopný.\n\n\n\n"}
{"id": "17217", "url": "https://cs.wikipedia.org/wiki?curid=17217", "title": "202 př. n. l.", "text": "202 př. n. l.\n\n\n\n"}
{"id": "17226", "url": "https://cs.wikipedia.org/wiki?curid=17226", "title": "Bitva u Stalingradu", "text": "Bitva u Stalingradu\n\nBitva u Stalingradu, bitva o Stalingrad, či stalingradská bitva (podzim 1942 – zima 1943) představuje společně s bitvou před Moskvou (1941) a bitvou u Kurska (1943) nejvýznamnější a rozhodující střetnutí německých a sovětských vojsk na východní frontě druhé světové války. Bitva byla vedena o Stalingrad (dnešní Volgograd), klíčové město na dolním toku řeky Volhy. Rudá armáda v ní dobyla historické vítězství, když nejprve obklíčila a posléze zcela zničila německou 6. armádu pod velením polního maršála F. Pauluse a způsobila Wehrmachtu a jeho četným spojencům významné materiální i lidské ztráty, které byly jednou z příčin ústupu německých vojsk z oblasti Donu, Kavkazu a Kubáně. Dodnes se jedná, spolu s bitvou v Kurském oblouku, o jedno z největších válečných střetnutí všech dob vůbec.\n\nPrůběh poloviny bitvy byl na německé straně poznamenán osobními zásahy Adolfa Hitlera. Ten byl fascinován představou dobytí města nesoucího jméno jeho protivníka a na dálku velice nešťastně zasahoval do řízení vojenských operací. Rudá armáda vybičovaná rozhořčením nad barbarským chováním německých jednotek v Sovětském svazu a prací agentů a uzávěrových jednotek NKVD, kteří dostali rozkaz zastřelit každého, kdo by město opustil a prchl za Volhu, město zuřivě bránila. Rudá armáda se dokázala udržet na malém kousku země poblíž pravého břehu řeky Volhy (speciálně 62. armáda pod velením generála V. I. Čujkova), podporována obrovským množstvím děl rozmístěných na levém břehu. Zatímco válečníci Osy postupně, dům od domu, obsazovali a čistili Stalingrad, Rudá armáda přemístila ke Stalingradu všechny jednotky postradatelné jinde na frontě a také další síly ze Sibiře a 19. listopadu 1942 zahájila operaci Uran – smetla rumunské, maďarské a italské jednotky nacházející se na křídlech 6. armády a obklíčila ji ve městě spolu s částmi 4. tankové armády.\n\nV této době se snad ještě 6. armáda mohla probít zpět, ale Hitler to zakázal. Hitler nařídil generálu Erich von Manstein aby se k Stalingradu probil a obnovil spojení s 6. armádou. Manstein se tento, v dané situaci prakticky nemožný úkol, pokusil splnit a dostal se se svými jednotkami 50 km od Stalingradu, ale čerstvé ruské síly jej posléze definitivně vrhly zpět. Hitler, podpořen tvrzením vrchního velitele Luftwaffe maršála Hermanna Göringa, že dokáže Paulusovu armádu zásobovat ze vzduchu, zakázal Paulusovi vyrazit z města naproti Mansteinovi. Göring však svůj slib splnit nedokázal a při pokusech o jeho splnění nechal zcela zdecimovat zásobovací a přepravní část Luftwaffe. Když Hitlerovi došlo, že Paulus a jeho vojska jsou ztraceni, nařídil jim, že musí vydržet co nejdéle a jmenoval Pauluse polním maršálem, protože žádný německý polní maršál se nikdy před tím v historii nepříteli nevzdal. Paulus však odmítl zemřít a byl sovětskými vojáky zajat. Organizovaný odpor 6. armády byl ukončen 2. února 1943. Uvnitř kotle bylo zajato asi 90 000 vojáků; často již ve velmi zuboženém stavu, pouze 6000 se jich po konci války dočkalo propuštění na svobodu a mohlo se vrátit domů.\n\nV původních německých plánech toto město nebylo žádným významným strategickým cílem. Směrnice č. 45 z 23. července 1942, s kódovým označením Braunschweig, nařizovala pokračovat v operaci Blau. Směrnice přikazovala sedmnácté armádě a první tankové armádě skupiny armád A pronásledovat sovětskou Rudou armádu za velkou zátočinu Donu a za Rostovem je zničit. Šestá armáda, podporovaná čtvrtou tankovou armádou, měla mezitím vyrazit směrem ke Stalingradu a rozdrtit nepřátelské síly tam soustředěné, obsadit město a zablokovat pozemní komunikace mezi Donem a Volhou.\n\nTato bitva byla důsledkem německé ofenzívy, která započala po neúspěšném pokusu dobýt Moskvu (duben 1942). Cílem této ofenzívy byla ropná pole na Kavkaze a strategicky a hospodářsky významné pozice na jihu Ruska. Této ofenzívě bezprostředně předcházel sovětský útok poblíž Charkova, kde Rudá armáda pod vedením maršála S. K. Timošenka prorazila německou frontu (12. května 1942). Tyto akce byly zastaveny německou ofenzívou, která začala počátkem května útokem na Sevastopol (obsazen 3. července 1942) a Kerčský poloostrov (obsazen 15. května 1942).\nHlavní ofenzíva byla zahájena 28. června 1942, kdy Němci zaútočili směrem na Voroněž a Kursk, mezi Charkovem a Kurskem prolomili sovětskou obranu a dostali se až k Staryj Oskol-Voroněž, odkud pokračovali směrem ke Stalingradu (dnešní Volgograd). Stalingrad byl původně jediným cílem, ale v průběhu července se Adolf Hitler rozhodl ovládnout i Kavkaz, čímž oslabil 6. armádu (generál Friedrich Paulus), která se nacházela severně od Stalingradu. Dne 12. července vznikl tzv. „stalingradský front“, což byla snaha opevnit Stalingrad. Velením obraných akcí před Stalingradem byl pověřen generál A. I. Jerjomenko. Přímo ve městě velel 62. armádě V. I. Čujkov a vrchní velení nad celým válčištěm měl až do začátku protiofenzivy Georgij Žukov.\n\nDne 24. července padl Rostov do rukou německé 17. armády. První a čtvrtá tanková armáda uskutečnily v následujících šesti dnech průlom východním směrem přes Don a zatímco první armáda postupovala na jih, aby dosáhla Kavkazu, čtvrtá se otočila severovýchodním směrem, aby mohla podpořit Paulusovu 6. armádu při útoku na Stalingrad. Na čele této 6. armády postupoval XIV. tankový sbor generála von Weiterscheima. Byl to jediný tankový sbor v sestavě 6. armády a skládal se z 16. tankové divize, 3. a 60. pěší (motorizované) divize. Před touto „obrněnou pěstí“ Rusové ustupovali přes Don jak na sever, tak i na východ ke Stalingradu. Tento ústup, který byl zamýšlen jako operační, přerostl však u mnoha sovětských divizí v neorganizovaný divoký úprk. Na mnoha místech se projevila panika. Sovětské velení mělo jasný cíl. Udržet Stalingrad, město Stalinova jména v ohybu Volhy.\n\nDne 17. července se generálplukovník Friedrich Paulus rozhodl zaútočit. Německá 6. armáda se 8. srpna dostala k „vnější obraně“ Stalingradu. Dne 21. srpna německé jednotky prolomily vnější obranu a překročily Don. O dva dny později se 6. armáda dostala k Volze (severně od Stalingradu), v této fázi se A. Hitler, patrně z prestižních důvodů, rozhodl opět posílit 6. armádu. Poté Němci, prakticky na předměstí Stalingradu, narazili na odpor 62. armády generála Čujkova. V této fázi bitvy německá armáda spálila dřevěné předměstské čtvrti, ale nepodařilo se jí dosáhnout výraznějších úspěchů.\n\nDne 13. září byla sovětská frontová linie šest a v některých místech patnáct kilometrů od Volhy. Držely je divize 62. armády, jež měly k dispozici asi 60 tanků. Během tohoto dne Němci prorazili tuto obranu a podařilo se jim obklíčit jádro obrany - Traktorový závod a továrny Rudá barikáda a Rudý říjen (což mimo jiné znamenalo také to, že v traktorovém závodu byla ukončena výroba a opravy tanků, které zde probíhaly ještě na počátku samotné bitvy). Němci se snažili zaměřit svoji dělostřeleckou palbu na prostor ústředního přístaviště, kam byli každou noc z východního respektive levého břehu přiváženi vojáci a zásoby. Po 14. září se bitva rozpadla do nepřehledných a nelítostných pouličních bojů, které trvaly až do sovětského protiútoku. Během těchto bojů německá armáda ovládla téměř celý Stalingrad a koncem září se generál Paulus pokusil soustředěným útokem dobýt poslední bašty Stalingradu. K tak velkému manévru na obklíčení celého průmyslového komplexu mu však již nestačily síly. Dál pokračovaly vleklé a úporné pouliční boje. Sověti v této době ztratili kontrolu nad centrem města a jejich síly byly rozděleny na dvě části. V jižní části bránili především podzemí tj. tunely a bunkry vykopané do západního břehu řeky Volhy, či rokli řeky Caricy, nedaleko přístaviště na Volze.\nDne 14. října došlo k hlavnímu úderu německé armády, tento den byl nejkrvavějším dnem celé bitvy, po masivních náletech a dělostřeleckém útoku se Němci dostali do Traktorového závodu (čímž došlo k definitivnímu přerušení oprav a výroby tanků), čímž postoupili o téměř dva kilometry. Po tomto útoku sovětská armáda držela pouze úzký pruh u Volhy (v některých místech pouze 300 metrů). Tyto „poslední metry“ se však ukázaly být rozhodujícími, mj. proto, že německé dělostřelectvo zde už nadále nebylo schopné poskytovat stejnou podporu útočícím jednotkám, ostřelováním cílů na odvrácených svazích. V tuto dobu také stanovilo sovětské velení heslo \"za „Volhou není žádná země“\". Ze Stalingradu byli odváženi pouze boje neschopní ranění, každou noc byly přiváženy další posily a munice.\n\nV tomto období držela 6. německá armáda zhruba čtyři pětiny Stalingradu. Dne 26. října se Vestfálcům 16. tankové a pěšákům 94. pěší divize podařilo dobýt předměstí Spartakovka, o které se tvrdě bojovalo již od srpna. Po tomto úspěchu ovládala německá armáda více než devět desetin Stalingradu. 62. armáda, jejímž velitelem byl generál Vasilij Ivanovič Čujkov, v tuto dobu bránila pouze několik továrních budov a několik málo kilometrů příkrého volžského břehu (západní resp. pravý břeh řeky). Jednalo se o velmi úzký pruh zničené země, nicméně celý štáb 62. armády včetně velitele odmítl evakuaci na levý břeh a bránil spolu s řadovými vojáky tento malý perimetr.\n\nDne 11. listopadu Friedrich Paulus zaútočil znovu, uvědomoval si, že jde o poslední šanci dobýt město Stalingrad do příchodu zimy, 12. listopadu se jeho čtvrté tankové armádě podařilo výpadem dosáhnout břehů Volhy jižně od města a tím uzavřít obklíčení. Rozhodující obrat v boji to však nepřineslo.\n\nPotom 19. listopadu už začal Stalinův protiútok. Aby mohl soustředit proti Stalingradu ty největší možné síly, snažil se Hitler ušetřit jednotky jinde. Spojil stepní frontu severně a jižně od města s jednotkami svých spojenců Rumunů (3. a 4. rumunská armáda), Maďarů (2. maďarská armáda) a Italů (8. italská armáda).\nŽukovův, Vasilevského a Stalinův plán umístil dva fronty, Jihozápadní (Vatutin) a Donský (Rokossovskij) západně od města s pěti pěšími a dvěma tankovými armádami. Tyto dva fronty udeřily na německé postavení 19. listopadu. Dne 20. listopadu se dal do pohybu Stalingradský front. Dne 23. listopadu se tyto jednotky v husté sněhové vánici setkaly u Kalače na Donu západně od Stalingradu, zde obsadily velmi důležitý most přes Don. Tento úder byl pro německou armádu velmi těžký, třetí a čtvrtá rumunská armáda byly v troskách, německá čtvrtá tanková armáda byla nucena ustoupit a šestá armáda zůstala pohřbena v sutinách na březích Volhy. Dne 22. listopadu obdržel generál Paulus rozkaz vydržet a očekávat další rozkazy. Byla to zřejmě Hitlerova pojistka proti ukvapenému ústupu.\n\nPo pečlivém zvážení situace poslal Paulus 23. listopadu ve 23 hodin 45 minut radiogram přímo Hitlerovi, ve kterém naléhavě žádal o povolení úniku z obklíčení. Hitlerova odpověď došla 24. listopadu ráno. Hitler nařizoval vytvořit frontu „kotle“ a stáhnout všechny na západ od Donu stojící části armády přes Don do „kotle.“\nDne 26. listopadu převzal velení nad skupinou armád Erich von Manstein, který se měl pokusit osvobodit 6. německou armádu v rámci vyprošťovací Operace zimní bouře. Manstein nepřivedl nové síly, jen převzal obklíčenou 6. armádu, rozbitou rumunskou 3. armádu, armádní skupinu Hollidt s posbíranými silami na Čiru a nově formovanou armádní skupinu Hoth. Jeho plánem bylo zaútočit ze západu skupinou generála Hollidta přímo na Kalač na Donu. Hothova armádní skupina měla mezitím udeřit z jihozápadu z prostoru kolem Kotelnikova a rozbít sovětské sevření. Čirská fronta měla krýt bok této záchranné akce. Pokud by to situace dovolila, měl 48. tankový sbor v součinnosti s 11. tankovou divizí, 336. pěší divizí a jednou polní divizí letectva podpořit Hothovu operaci útokem na severovýchod.\n\nDne 12. prosince byla zahájena Mansteinova vyprošťovací ofenzíva v rámci Operace zimní bouře. Tankové divize musely překonat zhruba 100 kilometrů zasněžených stepí. Sověty tato ofenzíva překvapila. Stalin Jerjomenkovi poslal na pomoc 2. gardovou armádu. 16. prosince zaútočila Rudá armáda na italskou 8. armádu severně od Stalingradu, jejíž postavení prolomila. Mansteinovy tankové divize se zastavily 56 kilometrů od Stalingradu.\n\nNěmecké letectvo nebylo schopno v zimě zásobovat celou armádu. Pro udržení bojeschopnosti potřeboval Wehrmacht 750 tun zásob denně. Útoky rudého letectva, ostřelování přistávacích ploch, námraza, nejisté zimní počasí a letecké nehody způsobily dopravním silám Luftwaffe těžké ztráty. Bylo zaznamenáno asi 550 totálních ztrát - to znamená, že třetina letounů i s posádkami se stala obětí počasí, stíhačů a protiletadlového dělostřelectva, či byla zničena ostřelováním letišť. Za celou dobu se letectvu podařilo přepravit pouze dvakrát stanovené minimální množství na přežití – 300 tun materiálu denně. Od 25. listopadu do 11. ledna se denně přepravovalo v průměru pouze 104,7 tun materiálu. Za toto období bylo zároveň odsunuto téměř 25 000 raněných. Pro německou armádu znamenalo nedostatečné zásobování pohromu. Chyběly potraviny, zdravotnický materiál, zimní oblečení, střelivo i pitná voda. Vojáci byli vystaveni krutým podmínkám třicetistupňových mrazů, nedostatku potravin a sovětskému ostřelování.\n\nNavíc Rudá armáda v rámci Operace Prsten svými postupnými útoky stále více svírala smyčku kolem Stalingradu, německá vojska postupně zatlačila na východ až do stalingradských ruin. 24. prosince obsadila letiště v Tacinské, kde bylo na zemi zničeno 70 dopravních letadel. Počátkem ledna 1943 se příliv zásob zmenšil natolik, že denní dávka jídla pro obklíčené vojáky byla 50 gramů chleba. Ti umírali na následky podchlazení, podvyživení, nemocí i zranění. V improvizovaných ošetřovnách leželo za drastických podmínek 40 tisíc zraněných, kteří umírali bez lékařské péče, přičemž mrtví zůstávali na lůžkách, protože nebyla síla je pohřbít. Vojáci se živili masem ze zmrzlých koní a dokonce se uchylovali ke kanibalismu, když jedli maso ze svých zmrzlých spolubojovníků. Měli i velký nedostatek pitné vody, panovaly zde také velmi špatné hygienické podmínky, což vedlo k tomu, že mnoho vojáků onemocnělo úplavicí, nedostatečné oblečení a zima způsobovala omrzliny.\n\nPo 10. lednu, když padlo hlavní letiště uvnitř stalingradského perimetru, bylo přistávání natolik obtížné, že většina zásob se musela shazovat na padácích a již nebylo možné pravidelně evakuovat raněné. Ke dni 24. ledna téměř 20 000 mužů leželo v improvizovaných, často nevytápěných lazaretech při venkovní teplotě -30 stupňů.\n\nDne 8. ledna poslali Nikolaj Nikolajevič Voronov a Konstantin Konstantinovič Rokossovskij Paulusovi výzvu ke kapitulaci, v níž slibovali lékařskou pomoc a potraviny. Paulus kapitulaci nepřijal. Teprve několik dní před kapitulací požádal Paulus Hitlera o její povolení. Hitler však, zaslepen svým přesvědčením, kapitulaci odmítl se slovy: \"„Šestá armáda musí splnit svou svatou povinnost“\". Navíc ještě Paulusovi věřil a povýšil radiotelegraficky Pauluse 30. ledna do hodnosti polního maršála, prakticky očekával, že raději spáchá sebevraždu než by volil zajetí, neboť ještě žádný německý maršál se nevzdal nepříteli. Paulus se přesto 31. ledna vzdal. Poslední vojáci pod vedením generála von Strikera kapitulovali 2. února. V podzemí Stalingradu však zůstalo ještě asi 10 tisíc mužů, z nichž poslední se vzdali až počátkem března 1943.\n\nPodle válečných deníků 6. armády a denních hlášení sborů se v kotli v polovině prosince nacházelo 230 300 Němců a jejich spojenců, z toho 13 000 Rumunů. Kromě toho k tomuto datu deníky uvádějí i 19 300 ruských zajatců a přeběhlíků.\nZ těchto 230 300 důstojníků a vojáků bylo k 24. lednu 1943 letecky evakuováno 42 000 raněných, nemocných a specialistů. 16 800 vojáků bylo podle sovětských hlášení od 10. do 29. ledna zajato. Při kapitulaci od 31. ledna do 3. února se podle sovětských údajů vzdalo 91 000 mužů, podle jiných údajů jich bylo na 130 000. Podle nedávno odtajněných zpráv sovětské NKVD se po kapitulaci v podzemí Stalingradu nacházelo zhruba 10 tisíc německých vojáků, z nichž asi 2 tisíce padly při přestřelkách a 8 tisíc bylo zajato.\n\nCelkem na stalingradském bitevním poli padlo 80 500 německých vojáků, v tomto jsou zahrnuti i těžce ranění, kteří zůstali v posledních dnech bez péče a stravy. Podle ruských historiků padlo celkem asi 115 tisíc vojáků Wehrmachtu, kdežto ztráty na sovětské straně činily asi 400 tisíc mrtvých a asi 730 tisíc raněných. Podle historika Stephena Walshe padlo, bylo raněno nebo zajato 600 000 Němců a 494 374 Rumunů, Italů a Maďarů.\n\nVojáci Wehrmachtu, kteří padli do zajetí, se nacházeli v žalostném stavu. Po dvanácti týdnech, kdy hladověli a byli vystaveni krutým mrazům ve stalingradském kotli, byli podvyživení a ztratili imunitu i vůči nemocem, které by za normálních okolností nebyly smrtelné. Tisíce jich zemřely již při pochodu do zajateckých táborů, další desetitisíce zemřely v důsledku totálního vyčerpání a nemocí v zajateckých táborech v okolí Stalingradu. Tam přežilo pouze 33 tisíc mužů, kteří byli později transportováni na Ural a na Sibiř, kde pracovali v dolech. Do Německa se jich v 50. letech vrátilo pouze 6 tisíc.\n\nV Sovětském svazu se při zprávě o Paulusově kapitulaci na oslavu prvního nesporného sovětského vítězství ve válce rozezněly zvony na Kremlu. Po této bitvě byla 62. armáda přejmenována na 8. gardovou armádu.\n\nV Německu byl ve dnech 3. až 5. února 1943 vyhlášen celoříšský státní smutek, byly vyvěšeny černé prapory, byla zakázána filmová a divadelní představení apod. a zdůrazňovalo se, že tito Němci padli proto, aby německý národ žil.\nNa památku bitvy byl pojmenován asteroid vnějšího hlavního pásu (2250) Stalingrad, objevený 18. dubna 1972 sovětskou astronomkou Tamarou Smirnovou na Krymské observatoři Naučnyj.\n\n\n\n\n"}
{"id": "17231", "url": "https://cs.wikipedia.org/wiki?curid=17231", "title": "Neorealismus", "text": "Neorealismus\n\nNeorealismus je umělecký směr, který vznikl na počátku 20. století a zahrnuje mnoho, někdy až protikladných tendencí. Tento směr se nejvíce prosadil v Itálii, kde byl patrný obzvláště v literatuře a filmu po druhé světové válce.\n\nAutorem pojmu „neorealismus“ je Antonio Gramsci (1891–1937), který ho definoval jako „nonkonformní, kritický postoj k italskému fašismu“, to je značně široký pojem, proto lze tvrdit, že s tímto směrem bývá spojován kdekterý italský antifašista, což samozřejmě vyvolává problémy při jakékoliv snaze tento směr blíže specifikovat.\n\nFilosofie neorealismu vychází z jakéhosi předpokladu, že lze ztotožnit předmět poznání s poznáním jako takovým, tuto teorii se někdy pokoušeli dotáhnout do opravdových extrémů, takže díla přestávala být srozumitelná. V Itálii, především v 50. letech, kde byl tento myšlenkový směr nejsilnější, tento směr směřoval až k realistickému dokumentu, který měl zobrazit skutečnou situaci, toto byla reakce na italský fašismus a uvědomění si nutnosti morální obrody v Itálii. Tito umělci pak zaměřili svůj zájem především na obyčejného člověka.\n\nV italské literatuře došlo po druhé světové válce k velmi těsnému propojení s filmem. Neorealisté usilovali o důkladné zpracování tehdejšího italského života a některých období minulosti Itálie, především fašismu a odporu proti němu, jelikož v Itálii bylo poměrně málo odpůrců fašismu, byli nuceni hledat své hrdiny mezi obyčejnými venkovany a poté se snažili proniknout do jejich myšlení, to občas působí poněkud křečovitě a nevěrohodně. Používali jednoduchý jazyk, podobný lidové řeči.\n\nNeorealistická díla (především filmy) byla v období fašismu považována za morálně a vlastenecky nevhodná. Neorealismus je vlastně syrové podání reality, která není nikterak přibarvená a to ani v zájmu děje, nic nevynechává. Přesto lze říci, že si vybírá z každého období to, co se tomuto směru hodilo, proto nemůžeme hovořit o nestrannosti či objektivitě.\n\n\nNeorealismus se projevil i v italském a mexickém malířství, kde souvisel s muralismem.\n\n"}
{"id": "17241", "url": "https://cs.wikipedia.org/wiki?curid=17241", "title": "Válka v Zálivu", "text": "Válka v Zálivu\n\nVálka v Zálivu či válka v Perském zálivu (2. srpna 1990 – 28. února 1991), pro operace vedoucí k nahromadění vojsk na území Saúdské Arábie i k její obraně známá jako operace Pouštní štít (2. srpna 1990 – 17. ledna 1991) a operace Pouštní bouře (17. ledna 1991 – 28. února 1991) během bojové fáze, byla ozbrojeným konfliktem mezi Irákem a koalicí 28 států v čele s USA, kterým OSN poskytla mandát k provedení vojenské operace za účelem osvobození Kuvajtu. Na straně OSN se zúčastnilo i Československo.\n\nIrácká invaze do Kuvajtu, která proběhla 2. srpna 1990, se setkala s mezinárodním odsouzením, Rada bezpečnosti OSN schválila ekonomické sankce proti Iráku. Americký prezident George H. W. Bush vyslal americká vojska k obraně Saúdské Arábie, záhy se přidaly další státy. Většinu vojenských sil koalice tvořili Američané spolu se Saúdskými Araby následovaní Brity, Egypťany a Francouzi. Polovinu nákladů operace uhradila Saúdská Arábie.\n\nPočáteční konflikt, který měl vytlačit irácké jednotky z Kuvajtu, začal leteckým a námořním bombardováním 17. ledna 1991 a trval pět týdnů. 24. února následoval pozemní útok. Tento boj znamenal rozhodující vítězství pro koaliční síly, které osvobodily Kuvajt a pokračovaly na irácké území. Koalice svůj postup zastavila a vyhlásila příměří 100 hodin od zahájení pozemní kampaně. Letecké a pozemní boje byly omezeny na Irák, Kuvajt a oblasti na hranici Saúdské Arábie. Irák také zahájil útoky raketami Scud proti koaličním vojenským cílům v Saúdské Arábii a proti Izraeli.\n\nIrácko-íránská válka, která skončila v roce 1988, Saddáma Husajna a jeho režim finančně zruinovala. Dlužil 15 miliard dolarů Kuvajtu, přibližně stejnou částku Saúdské Arábii a dalších 10 miliard ostatním věřitelům. Další půjčky mu byly zamítnuty. Jedinou záchranou ze spirály dluhů a úroků byla domácí ropná produkce. Jenže ve stejném roce konce Irácko-íránské války společenství OPEC schválilo limity produkce svých členských států, což stavělo Saddáma Hussajna do ještě svízelnější situace. Navíc, Kuvajt v této době přesáhl v těžbě ropy svůj limit o 20 % a nepřímo přispěl k tomu, že cena této suroviny vlivem převisu nabídky poklesla, což výnosy z irácké ropné produkce (která tvořila značnou část ekonomiky celé této země) znehodnotilo.\n\nHusajn se tedy vydal cestou nátlaku na Kuvajt. Začal otevřeně provokovat. Tvrdil, že Iráku náleží ušlý zisk ve výši 22,4 mld dolarů z ukradené ropy těžené Kuvajtem metodou šikmých vrtů u ropného pole Rumaila, které leží na hranici obou států, že Kuvajt je historicky (tedy i po roce 1928, kdy byl od něj oddělen) 19. provincií Iráku, apod. V létě 1990 nebyly irácko-kuvajtské vztahy pro USA v centru zájmu – přesněji řečeno, americký velvyslanec Husajnovi doslova řekl, že spor s Kuvajtem je vnitřní arabská záležitost, která se Spojených států nijak netýká. Americká zahraniční politika se již řadu let zabývala islámskou revolucí v Íránu, která začala svržením šáha. Irák se tehdy jevil jako vhodná protiváha fundamentalistů. Když začala irácko-íránská válka, USA (ale i mnoho dalších států včetně Francie a SSSR) Saddáma fakticky podporovalo, včetně informací CIA o pohybech íránské armády. Po jasném vyjádření velvyslance USA, že v případě vojenského zákroku nebude reagovat, se Saddám Husajn odhodlal k vojenské akci.\n\nSpojené státy ihned poté zahájily kampaň za vojenskou intervenci. Prezident USA si pomohl kupříkladu svědectvím kuvajtské dívky Nayirah al-Ṣabaḥ, která před členy výboru pro lidská práva z amerického kongresu vypovídala o údajných zvěrstvech páchaných iráckou armádou (vyndavání dětí z inkubátorů a jejich ponechání na chladné podlaze, kde měly zemřít). To, že jde o dceru kuvajtského velvyslance v USA, odhalil až po válce novinář John MacArthur. Z vyšetřování Human Rights Watch a z výpovědí doktorů zmíněné nemocnice, kde mělo k incidentu dojít a kde Nayirah pracovala, vyplývá, že šlo o výmysl. Tento výmysl byl ale během předválečné kampaně velmi rozšířen a pomohl ovlivnit názory na rozpoutání války.\n\n\nVrchní velitel koaličních sil generál Norman Schwarzkopf měl jasný plán. Prvním cílem musí být nepřátelské radarové a protiletecké systémy. Nepřítel nesmí „vidět“ útočící letadla. Jinak hrozí velké ztráty.\n\nKdyž USA získaly naprostou leteckou převahu nad Irákem, začala operace Pouštní bouře, jejímž cílem bylo vyhnat irácké okupanty z Kuvajtu. Schwarzkopf, aby toto dosáhl, naplánoval masivní obkličovací manévr. Na hlavní město Kuvajt byly provedeny diverzní útoky, ale hlavní útok směřoval přes saúdskoarabskou hranici směrem na sever a pak se stočil na východ. Dne 24. února začal pozemní útok mohutným leteckým a dělostřeleckým bombardováním Iráckých frontových linií. Poté americký 17. sbor, 101. výsadková divize a francouzská 6. Daguetova divize pronikly hluboko na irácké území. Hned za nimi postupoval americký 7. sbor včetně britské 1. obrněné divize, která se stočila východním směrem na Kuvajt. Nakonec americká námořní pěchota a pozemní jednotky arabských států postoupily přímo přes kuvajtskou hranici k hlavnímu městu.\n\nÚvodní spojenecké bombardování bylo tak intenzivní, že mnozí iráčtí vojáci byli zaživa pohřbeni ve svých bunkrech, zatímco ostatní byli tak otřeseni, že se okamžitě vzdávali, někteří dokonce bezpilotnímu průzkumnému letadlu. Přístroje pro noční vidění a granáty s ochuzeným uranem dávaly západním ozbrojeným silám naprostou převahu nad sovětskými tanky, kterými disponovala irácká armáda. Když se někde spojenecké jednotky setkaly s odporem, rychle se jim ho podařilo zlomit. Obávaná republikánská garda – elitní jednotky armády Saddáma Husajna byla rychle obklíčena a bombardována tak dlouho, až se vzdala. Operace pouštní bouře skončila 28. února a Kuvajt byl osvobozen.\n\nVálka v Zálivu je specifická tím, jakou úlohu v ní sehrála média. V televizi se sice objevovaly záběry z válčení, jednalo se však především o odosobněné záznamy naváděných raket nebo nočních bojů, při nichž diváci nemohli spatřit umírající vojáky nebo civilisty. \n\nPentagon po zkušenosti s vlivem médií na průběh války ve Vietnamu přehodnotil situaci a v podstatě převzal iniciativu tím, že přicházel médiím a novinářům vstříc – například prostřednictvím tzv. embedded journalismu nebo konáním brífingů a tiskových konferencí – mnoho zpráv tak pocházelo právě z těchto zdrojů, pořádaných přímo armádou, nikoliv z vlastní zkušenosti novinářů. U podrobnějších zpravodajských a komentovaných relacích o válce v Zálivu se objevovala řada poradců Pentagonu coby respondenti, kteří zodpovídali otázky moderátorů, a diváky byli vnímáni jako autorita.\n\nPo napadení Irák zareagoval odpálením raket Scud částečně na spojenecké základny v Saúdské Arábii, ale hlavně na území Izraele. Předpokládal, že Izrael vojensky zareaguje, a to by mohlo vést k rozbití koalice, neboť Arabové by mohli mít problém pokračovat v boji po boku Židů.\n\nOd svých spojenců dostal de facto ultimátum nechat na jeho města dopadat rakety Scud, a nepodnikat nic. To se příčilo celé dosavadní izraelské strategii. Diplomatická jednání byla velmi složitá. Misku vah převážily až americké baterie obranných protiraketových střel MIM-104C Patriot PAC-2. Nakonec Saddámův plán nevyšel a Izrael si zachoval neutralitu.\n\nÚspěch nepřinesly ani obranné či lokální útočné operace irácké armády, která byla v ploché poušti velmi rychle rozdrcena zejména leteckými údery. Husajn následně nařídil zapálit ropné vrty v Kuvajtu, popř. vypustit ropu do moře (tím způsobil velké ekologické a ekonomické škody) a stáhl své nejlepší jednotky (zejm. Republikánskou gardu) pryč, aby se vyhnul jejímu zničení. S její pomocí pak potlačil povstání šíitů, které Američané vyprovokovali, aniž by mu pak poskytli slibovanou pomoc.\n\nVálka skončila osvobozením Kuvajtu. Američané ani jejich spojenci se neodhodlali ke svržení Husajna (ke kterému ovšem neměli mandát od OSN). K jeho svržení (též bez mandátu OSN) došlo až později, ve válce v Iráku. Protože pozemní boje byly sváděny především v otevřené pouštní krajině, ztráty na životech nebyly zdaleka takové, jak se původně spojenečtí plánovači obávali. Generál Schwarzkopf už při svém jmenování striktně trval na tom, že bojové operace bude řídit on se svým štábem, a ne Bílý dům.\n\nNa straně spojenců se udává kolem 400 mrtvých a necelých 1000 zraněných, odhady iráckých ztrát se velmi rozcházejí. Nejmenší odhady docházejí k 1500 obětí, největší uvádějí až 200 000 obětí, nejčastěji se uvádí 25 000 - 75 000 obětí mezi vojáky a několik tisíc mezi civilním obyvatelstvem. Některé odhady uvádějí až 35 000 civilních obětí. Do spojeneckého zajetí padlo na 71 000 příslušníků irácké armády.\n\nCelkem ztratila koalice přes 70 letadel, převážně vlivem irácké pozemní PVO. Například Američané ztratili během kampaně: 3x F-16, 1x F-14, 2x F-15, 2x F-18, 4x A-10 a mnoho dalších typů. Tyto ztráty jsou obecně považovány za velice nízké, neboť se předpokládalo, že koalice ztratí jenom v prvních dnech války přes 100 letadel.\n\nIrácké letectvo mělo ztráty mnohem vyšší, po skončení bojů přestalo prakticky existovat. Během vzdušných soubojů ztratilo 13 letadel a další stovky strojů na zemi. Do příští války v roce 2003 již nezasáhlo.\nIrácké letectvo si může nárokovat pouze jediné vzdušné vítězství, kdy v první den války irácký Mig-25 sestřelil americkou stíhačku F-18.\n\n\n\n"}
{"id": "17242", "url": "https://cs.wikipedia.org/wiki?curid=17242", "title": "Týden", "text": "Týden\n\nTýden je cyklicky se opakující časové období sedmi po sobě následujících dnů, existují ale i týdny s jiným počtem dnů. Sedmidenní týden se objevuje v různých kalendářích od starověku, v gregoriánském kalendáři byly dny v týdnu původně řazeny v pořadí neděle, pondělí, úterý, středa, čtvrtek, pátek, sobota. Tento kalendář se celosvětově rozšířil jako občanský kalendář a v řadě zemí světa se vžilo řazení dnů v týdnu od pondělí, kterým začíná pět pracovních dní následovaných víkendem.\n\nTýdenní cyklus běží nezávisle na měsících a rocích, které tak začínají různými dny v týdnu, protože jejich délka není sladěna s délkou týdne (počet dní v roce a měsíci není až na únor v nepřestupném roce dělitelný sedmi). V gregoriánském kalendáři má měsíc 28–31 dní, trvá proto 4 týdny a 0–3 dny, a rok má 365–366 dní, běžný rok má 52 týdnů a jeden den, přestupný rok 52 týdnů a 2 dny.\n\nPořadí týdne v roce se označuje čísly 1–52 (příp. 53). Ve světě existují různé způsoby počítání podle toho, jakým dnem týden začíná a jak se započítá první neúplný týden, pokud se začátek roku nekryje se začátkem týdne. Ve většině zemí Evropy se dle normy ISO 8601 jako 1. týden počítá první týden obsahující čtvrtek. Pokud má první neúplný týden jen tři dny (Nový rok, sobota a neděle) nebo méně, počítá se jako první až následující týden. Číslo platí vždy pro celý týden, tedy i pro část týdne, přesahující do předchozího či následujícího roku.\n\nSlovo „týden“ vzniklo z označení \"tý(ž) den\" (dříve proto skloňované i téhodne, témudni…), které označovalo stejný den za/před 7 dny. Pojem týdne přišel ke Slovanům s křesťanstvím a slovo samotné má původ na Velké Moravě, odkud se rozšířilo do jednotlivých, zejména západoslovanských jazyků.\n\nV pozdní latině týden označuje slovo \"septimana\", ze kterého se odvozují názvy v románských jazycích a které je odvozeno od počtu dnů v týdnu (\"septem\" sedm). Starší \"hebdomas\" bylo převzato z řečtiny, kde bylo utvořeno stejným způsobem (od \"hepta\", resp. \"hembdomos\"). Tyto výrazy se objevují v některých cizích slovech, např. v klášterním prostředí v názvu týdenní funkce hebdomadáře neboli septimanáře.\n\nGermánské názvy (anglicky \"week\", německy \"Woche\") jsou odvozeny od slova původně znamenající změna a je příbuzné např. s německým wechseln.\n\nTýden o 7 dnech začal být užíván v Babylóně již 600 let př. n. l., ve 4. století byl přijat římskou říší.\n\nI když v nynější moderní společnosti je běžný sedmidenní týden, antropologové zjistili, že v mnoha prehistorických společnostech lze nalézt týdny různé délky a to od tří do deseti dnů. Zpozorovali také, že název pro týden je v mnoha případech shodný s pojmenováním „tržního dne“, takže koncept týdne zřejmě vychází ze zemědělských nebo předzemědělských společností, ve kterých existovala tržiště či tržní dny.\n\nV oblastech s rozptýleným osídlením, kde se neobchodovalo každý den, bylo nutné, aby se zemědělci a spotřebitelé dohodli, ve který den se budou setkávat. Zvláště pokud cesta na trh trvala několik hodin nebo dní. Týden jako fixovaný počet dnů umožnil přesně určit tržní dny, na rozdíl od určování podle lunárního kalendáře nebo podle rotace nebeské sféry. Lidé tak raději používali týden založený na prostém počítání dní, než na vzájemném pohybu Měsíce a hvězd. Týden tedy nebyl „nebeský“, ale každému dni v týdnu bylo přiřazeno Slunce, Měsíc a tehdy pět známých planet, tedy Merkur, Venuše, Mars, Jupiter a Saturn.\n\nPro vysvětlení zavedení sedmidenního týdne v různých částech světa se nabízí hypotéza, že čtyři týdny (28 dní) hrubě odpovídají čtyřem měsíčním fázím, které se střídají s periodou synodického měsíce (přibližně 29,5 dne). Pro tuto hypotézu však chybějí důkazy a sedmidenní týden pravděpodobně vznikal uměle, bez vazby na cyklus měsíce či roku.\n\nSedmidenní týden mohl být ustanoven na Západě a Východě různými cestami.\n\n\nVe starověké Asii se používal týden o 5 či 10 dnech. Používání čínského sedmidenního týdne a rovněž korejského, japonského, tibetského a vietnamského lze zaznamenat od středověku, kdy se babylonský pojem sedmi „světel“ rozšířil do Číny. Dny byly přiděleny každému ze sedmi světel, ale týden neovlivňoval společenský život nebo úřední kalendář. Byl většinou používán pro astrologické účely a byl citovaný v několika buddhistických textech do té doby, než ho Jezuité v 16. století znovu zavedli. Japonci v 19. století převzali sedmidenní západní týden spolu s vlastním astrologickým týdnem se jmény pro dny týdne, která odpovídají anglickým názvům a vychází tedy z názvů bohů germánské mytologie . Pokud by se tak nestalo, zachovaly by se babylonské názvy. Japonské názvy odkazují na čínský Měsíc, Slunce a pět planet. \n\nStarověcí Egypťané používali týden o 10 dnech (dekan) a dělili tak měsíc s třiceti dny na 3 týdny. Starověcí Řekové ale přejali týden od Babyloňanů (Eudoxos z Knidu). Různé skupiny obyvatel Římského impéria, pokud dlouhodobě pobývaly ve východní části říše,postupně přebíraly sedmidenní týden. V občanském životě byla v Římě (už od Etrusků) totiž obvyklá osmidenní období, která vznikla z každodenní praxe. Každý osmý den přicházeli totiž rolníci z okolí Říma do města na trh a vyřídit si své záležitosti. Tento osmý den se nazýval \"nundinae\" a dny celého osmidenního týdne se označovaly písmeny \"A\" až \"H\". V tomto má svůj původ i oktáva.\n\nRoku 321 n. l. římský císař Konstantin reguloval používání týdne kvůli problému používání různých dnů pro náboženské slavnosti a zavedl neděli jako den náboženského svátku a odpočinku pro všechny, nejen pro křesťany a jiné skupiny, které již neděli slavily.\n\nSoučasně převzali sedmidenní týden i křesťané. Jak se společenství raných křesťanů rozvíjelo, začalo se odlišovat od původní židovské společnosti např. i v tom, že hlavní svátek připadl na neděli, zatímco židovský hlavní svátek je v sobotu.\n\nŽidé ve 4. století si uchovali jako tradiční svátek \"sobotu\" a pokračovali v jejím uctívání dále. Později po vzestupu islámu se stal svátečním dnem pro toto náboženství \"pátek\".\n\nSedmidenní týden se brzy stal zvykem pro křesťany, židy i muslimy. Následující evropská kolonizace a z toho vyplývající rozvoj globálního obchodu zavedl sedmidenní týden jako univerzální časový úsek i v kulturách, kde se do té doby nepraktikoval. Dvoudenní víkendové volno utvrdilo pondělní začátek týdne. Část normy ISO 8601, týkající se datování týdne, definuje také pondělí jako první den týdne.\n\nV tomto mezinárodním standardu je „prvním týdnem roku“ takový týden, který zahrnuje první čtvrtek roku. Takto je zajištěno, že první týden v roce nezačíná tzv. dlouhým víkendem (od pátku do neděle), což je v mnoha zemích způsobeno tím, že Nový rok je svátkem.\n\nDélka týdne neodpovídá délce žádného jiného kalendářního období ani astronomického cyklu. Nejblíže má ke čtvrtině měsíční fáze, ale synodický měsíc má cca 29,5 dne oproti pouhým 28 dnům 4 týdnů.\n\n\nV gregoriánském kalendáři má průměrný rok přesně 365,2425 dnů, tj. přesně 52,1775 týdnů.\nVe starším juliánském kalendáři má průměrný rok 365,25 dny, tedy zaokrouhleně 52,1786 týdne (délka roku dělená sedmi nepředstavuje konečnou desetinnou hodnotou).\n\nTýdny tvoří sedmidenní neustále se opakující kalendářní cyklus, který běží nezávisle na dalších cyklech jako jsou měsíce a roky. Dny týdne se opakují stále bez přerušení od dob starého judaismu, takže ve všech kulturách, které používají tento sedmidenní týden, je vždy stejný den v týdnu. Tak například i při gregoriánské reformě kalendáře, kdy bylo v kalendáře vynecháno 10 dní, byla zachována týdenní posloupnost a po čtvrtku 4. října 1582 následoval pátek 15. října 1582.\n\nVe starším juliánském kalendáři, ve kterém je pravidelně každý čtvrtý rok přestupný, odpovídá 28 let přesně 1461 týdnům a tak každých 28 let připadají na stejná data roku stejné dny v týdnu. Na základě pořadí roku v 28letém slunečním kruhu byla jednotlivým rokům přiřazována tzv. nedělní písmena. Při gregoriánské reformě kalendáře (1582) byly pro zpřesnění délky průměrného roku vynechány 3 přestupné roky během každých 400 let. Tak se cyklus přestupných let prodloužil z 28 na 400 let, které odpovídají přesně 20 871 týdnům. V gregoriánském kalendáři se tak po 400 letech opakují stejné dny v týdnu ke stejnému datu, např. 10. dubna 1605 byla neděle podobně jako 10. dubna 2005. \n\nKaždému týdnu gregoriánského kalendářního roku lze přiřadit číslo, určující jeho pořadí v daném roce. Tak např. . náleží dle normy ISO 8601 do . týdne. Číslování týdnů se často používá např. v obchodě, a to zejména v evropských a asijských zemích – v některých jiných částech světa je jeho používání naopak vzácné. Koná-li se nějaká událost (např. výuka nebo setkání) jednou za dva týdny, bývá datum jejího konání často určeno dnem týdne a paritou čísla týdne – hovoří se o lichých nebo sudých týdnech.\n\nPodle normy ISO 8601 je prvním týdnem roku takový týden, který obsahuje čtvrtek. Pokud neúplný týden na začátku roku neobsahuje čtvrtek, tedy nový rok začíná pátkem, sobotou či nedělí, náleží tento týden větší částí do předchozího roku a jako první týden se označuje až týden následující. První týden roku tedy může začínat následovně:\n\nTak například v roce 2016 připadal první čtvrtek na 7. ledna, proto 1. týden roku 2016 (dle normy zapisovaný 2016W01) byl týden od pondělí 4. do neděle 10. ledna 2016. První tři dny roku 2016 (pátek 1. až neděle 3. ledna 2016) patřily ještě do 53. týdne roku 2015. \n\nPoslední týden v roce mívá číslo 52, pouze pokud rok začíná čtvrtkem – nebo v případě přestupného roku i středou –  má poslední týden číslo 53.\n\nSystém číslování týdnů používaný v některých zemích se může odchylovat od normy ISO. Následující tabulka popisuje některé z používaných možností:\n\nPojmenování jednotlivých dnů v týdnu je ve většině evropských jazyků odvozeno z mytologie daných národů. Čeština, stejně jako jiné slovanské jazyky, vytváří jména dní převážně z řadových číslovek nebo vymezením pozice jednotlivých dní vzhledem k jiným dnům.\n\nV češtině jsou názvy dnů v týdnu následující:\n\n\nTýden začínající pondělím předepisují mezinárodní i evropské normy, ale ISO 8601 nebyla běžně přijata nebo implementována po celém světě, takže se v praxi v různých státech používá i týden začínající nedělí (např. USA nebo Japonsko) nebo sobotou (Blízký východ).\n\nPořadí vychází z uspořádání týdne začínajícího všedními dny a končící svátečním dnem. V původní hebrejské tradici, která je podložena mýtem o stvoření světa v biblické knize \"Genesis\", začíná týden nedělí a končí v sobotu dnem odpočinku – šabatem. V křesťanské tradici se sváteční den posunul na neděli, kdy se připomíná klíčová novozákonní událost – zmrtvýchvstání Ježíše Krista, a prvním pracovním dnem je tak pondělí. Podobně v muslimském tradici je svátečním dnem pátek a pracovní týden začíná sobotou.\n\nVíkend (z anglického \"konec týdne\") vzikl zrušením pracovní soboty a tím rozšíření volna na sobotu a neděli. Pětidenní pracovní týden se postupně prosazoval během 20. století.\n\nVíkend o jiných dnech se uplatňuje v zemích s jiným pořadím dnů vlivem náboženské tradice (viz výše). Pátek a sobota jsou dny odpočinku v některých muslimských zemích a Izraeli. V některých zemích, jako je Írán, je víkendem pouze jediný den (pátek) a týden začíná sobotou. Jiné muslimské země mají víkend ve čtvrtek a pátek.\n\n\nNěkteré originální kalendáře byly navrženy tak, aby týdny a roky byly synchronizovány přidáváním skokových, přestupných týdnů nebo dní do kalendáře. Výhodou takovýchto kalendářů je to, že dané datum připadá každým rokem na stejný den v týdnu.\nPřípadně, namísto přidávání dalších dnů mimo týden, je možné přidat celý týden do kalendáře, jehož roky mají kolísavou délku. Tak např.\n\n\nSystém sedmidenních týdnů se dnes používá ve většině kultur, které počítají s deseti číslicemi. V dřívějších kulturách ale byly pozorovány i týdny jiné délky. Týden je přitom chápán jako jeden z prvních pracovních rytmů lidského společenství, který nebyl orientován podle přírody.\n\n\n\n\n\nV křesťanské liturgii je týden hlavně dominantní speciálním postavením neděle.\n\nTýden byl pokládán mezi Židy za posvátný pojem vzhledem k zákonu ohledně odpočinku o sabatu a jeho asociací s první kapitolou knihy Genesis. Raní křesťané převzali jeho používání zprvu v židovské podobě s číslovanými dny beze jmen, včetně sabatu. Neděle, „první den týdne“ (Skutky 20:7, 1. Korintským 16:2, Zjevení 1:10), brzy nahradila sabat jako den náboženského svátku, ale samotný týden zůstal samostatný. Je také vhodné si připomenout, že prvá dvě století oslavy velkých křesťanských mystérií tvořily týdenní a ne celoroční cyklus. Neděle, podle epištoly Barnabáše (xv), byla „začátek jiného světa“, a pisatel dále prohlašuje: „Pročež také my držíme osmý den pro slávu, že Ježíš vstal z mrtvých a prokazatelně vstoupil na nebesa“. Dále Didaché (viii) stanoví: „Neslavte svůj svátek s pokrytci; oni slaví druhý [Pondělí] a pátý [Čtvrtek] den v týdnu, ale vy slavte čtvrtý den [Středa] a den přípravy [Pátek]“, zatímco v c.xiv jsme seznámeni „A v den Páně se shromažďujte, lámejte chléb a vzdávejte dík“. Úplně jasně to vyplývá z řeči Tertulliana, apoštolské konstituce a dalších raných spisovatelů, že neděle každého týdne byla považována za připomínku vzkříšení Krista, středa a pátek pak za dny zrady a ukřižování Krista.\n\nAčkoliv tato jednoduchá prvotní koncepce zaplňovala místa v čase, jak byly jednotlivé svátky vkládány a násobeny, v každoročním kalendáři, týden si vždy udržoval svůj význam; je to možné zvláště poznat u bohoslužeb v týdenním dělení žaltáře. Amalarius pro nás zachoval podrobnosti o uspořádání přijatém v královské kapli v Cáchách roku 802, při kterém byl týdně přednesen celý žaltář. Ve svých širších rysech dělení byl shodný s teoretickým vyhlášeným římským breviářem do té doby, než byla 1. listopadu 1911 vydána publikace apoštolské konstituce „Divine afflatu“. Navíc se objevuje v Amalariovi, že karolínské uspořádání bylo v podstatě stejné jako to již přijaté římskou církví. Již v 6. století sv. Benedikt stanovil jasný princip, že celý žaltář by měl být přednesen nejméně jednou v týdnu; přesto je podobné uspořádání přisuzováno papeži sv. Damasusovi.\n\nPožehnání zvláštních dnů týdne zvláštními subjekty zbožnosti je také oficiálně uznaná speciální mše požehnané Panny Marie v sobotu, v pátek pašijové bohoslužby během půstu a uspořádání děkovných mší pro speciální dny týdne schválené papežem Lvem XIII. Po dlouhou dobu v raném středověku byl na západě čtvrtek pokládán za druh menšího svátku nebo neděli, pravděpodobně proto, že to byl den týdne, kdy se týden přesunul do své druhé poloviny (srovnej Bede, \"Hist. Eccl.\", IV, 25). Znovu breviář odsouhlasený po koncilu v Tridentu povolil jistý bohoslužebný přírůstek ke mši, např. zádušní mši, graduální žalmy apod., přednášené jednou v týdnu, zvláště v adventní a postní pondělí.\n\n\n\n"}
{"id": "17243", "url": "https://cs.wikipedia.org/wiki?curid=17243", "title": "Bash", "text": "Bash\n\nBash je v informatice jeden z unixových shellů, který interpretuje příkazový řádek. Bash naprogramoval Brian Fox pro projekt GNU. Název je akronym pro Bourne again shell, což poukazuje na jeho základ v dříve nejpoužívanějším unixovém shellu Bourne shell (sh). Někdy se tento název také uvádí jako slovní hříčka odkazující na křesťanské znovuzrození ( ) nebo jako stlučení ( ) všech výhod sh, csh a ksh.\n\nBrian Fox začal pracovat na Bashi 10. ledna 1988 poté, co začal být Richard Stallman nespokojený s pomalým postupem jeho hlavního vývojáře shellu. Stallman a celá jeho nadace Free Software Foundation (FSF) považovaly volně šiřitelný bash, který dokáže zpracovat již existující skripty pro sh, za tak klíčový a důležitý pro dokončení jejich volně šiřitelného systému postaveného na BSD a GNU kódu, že se tento projekt stal jedním z mála, které FSF financovala z vlastních zdrojů a Brian Fox se stal vedoucím tohoto projektu a zaměstnancem FSF. První betaverzi číslo .99 vydal Brian Fox 7. června 1989 a zůstal v pozici hlavního správce projektu Bash až do první poloviny roku 1994, kdy byl z FSF propuštěn a odpovědnost za projekt převzal jeho bývalý spolupracovník Chet Ramey.\n\nBash je POSIX shell s řadou rozšíření. Je koncipován pro operační systémy založené na projektu GNU a je možné ho spustit na většině unixových operačních systémů. Je používán jako implicitní příkazový interpret v systémech postavených na linuxovém jádře, stejně jako i v Mac OS X nebo v systému Darvin. Je možné ho použít i v systému Microsoft Windows za použití subsystému pro unixové aplikace (SUA), nebo emulace POSIX pomocí softwaru Cygwin a MSYS. Projekt DJGPP jej pak umožňuje pustit i v systému DOS.\n\nZáklad syntaxe příkazů v Bashi je převzat z původního Bourne shellu. Také převážná většina sh skriptů je v Bashi spustitelná bez jakékoliv modifikace kódu až na pár výjimek, které vznikají jinou interpretací méně používané syntaxe příkazů nebo jinou implementací těchto systémových příkazů. Bash navíc převzal nápady z Korn shellu (ksh) a C shellu (csh), jako jsou například editace jednotlivých řádků, historii příkazů, proměnné codice_1 a codice_2 a POSIXové dynamické vkládání příkazů pomocí syntaxe codice_3. Při psaní syntaxe nám pak práci nejvíce ulehčí stisk klávesy tabulátor, čímž Bash automaticky doplní konec napsaného příkazu, cesty k souboru nebo proměnné, případně nám ukáže všechny možnosti doplnění.\n\nNa rozdíl od Bourne shellu má Bash mnoho rozšíření i v syntaxi příkazů. Například dokáže provádět celočíselné operace bez volaní externích procesů. Za tímto účelem byla vytvořena syntaxe codice_4 (pro příkaz) a codice_5 (pro proměnnou). Bash také zjednodušil přesměrování vstupů a výstupů tak, jak to v tradičním Bourn shellu nebylo možné. Například přesměrování standardního výstupu a standardního chybového výstupu v tu samou chvíli lze udělat operátorem codice_6.\n\nBash podporuje také here dokumenty stejně jako Bourne shell. Nicméně od verze 2.05b dokáže Bash přesměrovat standardní vstup z „here-řetězce“ pomocí operátoru codice_7.\n\nBash verze 3.0 podporuje regulární výrazy se syntaxí podobnou Perlu.\n\nBash verze 4.0 podporuje asociativní pole, která umožňují vytvářet náhradu za vícerozměrná pole:\n\nExpanze závorek ( , též záměna) je vlastnost zkopírovaná z C shellu, která generuje množinu možných kombinací. Výsledky nemusí být v pořadí, jak je uvedeno v příkladu:\n\nToto rozšíření by nemělo být použito v přenositelných skriptech, protože Bourne shell nevytvoří stejný výstup.\n\nPokud je expanze použita v kombinaci se zástupnými znaky, nejdříve se provede expanze a poté se teprve nahradí zástupné znaky. Výpis souborů s obrázky typu JPEG a PNG pak může vypadat následovně:\n\nKdyž Bash startuje, vykoná příkazy v několika různých skriptech.\n\nPokud je spuštěn za účelem přihlášení uživatele (login shell), nejdříve vykoná příkazy ze souboru codice_8, pokud takovýto soubor existuje. Následně vyhledá skriptovací soubory codice_9, codice_10 a codice_11 (v tomto pořadí) a pokud je soubor nalezen a je povoleno z něj číst, provede příslušný skript.\n\nPokud je uživatel ze shellu odhlášen, vyhledá se a provede se skript ze souboru codice_12, pokud existuje.\n\nPokud je Bash spuštěn bez přihlášení uživatele, vykonají se skripty ze souboru codice_13. Vykonávání tohoto skriptu lze zamezit parametrem codice_14 při spouštění Bashe. Parametrem codice_15 pak donutíme Bash vykonat námi zvolený skript codice_16 místo standardního codice_13.\n\nNěkteré verze Unixu obsahují speciálně upravené systémové skripty pro Bash, které schválně změní pořadí zmiňovaných skriptů tím, že spustí některé skripty dříve nebo nakombinují spouštění Bashe se startovacími skripty z jiných shellů různými způsoby.\n\nShellové skripty napsané podle specifikací Bashe (\"bashisms\") nebudou spolehlivě fungovat na systému, který využívá Bourne shell nebo nějakou z jeho náhražek, pokud nebude na takovém systému nainstalován také Bash a daný skript nebude na začátku obsahovat speciální příkaz (\"shebang\") obsahující codice_18 místo standardního codice_19 (viz FHS).\n\nNásledující seznam klávesových zkratek funguje pouze při použití implicitního mapování kláves (Emacs). Alternativní Vi-mapování lze zavést příkazem codice_20.\n\n\nV září 2014 byla v Bashi objevena závažná zranitelnost (v registru CVE označená identifikátorem CVE-2014-6271) později označovaná jako Shellshock. Kvůli této chybě Bash nesprávně provádí libovolný kód, pokud je zvláštním způsobem zapsán v proměnných prostředí. Jelikož se Bash používá pro provádění skriptů ve velkém množství internetových služeb, jako jsou například webové servery, a některým skriptům (např. CGI skriptům) se uživatelský vstup předává právě ve formě proměnných prostředí, znamená tato chyba, že kdokoli, kdo je schopen na zranitelný stroj poslat nějaký požadavek, může na tomto stroji provádět libovolné příkazy. Tato chyba navíc v Bashi existovala zhruba od roku 1992.\n\nPo urychleném vydání bezpečnostních aktualizací následovalo odhalení dalších souvisejících zranitelností v syntaktickém analyzátoru v Bashi a jejich postupné záplatování.\n\n"}
{"id": "17244", "url": "https://cs.wikipedia.org/wiki?curid=17244", "title": "Dennis Ritchie", "text": "Dennis Ritchie\n\nDennis MacAlistair Ritchie (9. září 1941 Bronxville, New York, USA – 12. října 2011 Berkeley Heights, New Jersey) byl americký programátor, tvůrce programovacího jazyka C a spolutvůrce operačního systému UNIX.\n\nVystudoval fyziku a aplikovanou matematiku na Harvardově univerzitě. V roce 1967 nastoupil do zaměstnání v počítačovém výzkumném středisku Bell Labs, pracoval jako ředitel oddělení výzkumu systémového software u společnosti Lucent Technologies.\n\nNa začátku 70. let 20. století navrhl programovací jazyk C, roku 1978 vytvořil spolu s Brianem Kernighanem základní referenční příručku o tomto jazyce, \"The C Programming Language\", Ritchie je tedy písmeno \"R\" ve známé zkratce K&R, kterou se tehdejší standard tohoto jazyka označoval.\n\nV roce 1983 byl spolu s Kenem Thompsonem oceněn Turingovou cenou „za rozvoj obecné teorie operačních systémů a zvláště za implementaci operačního systému UNIX“. V roce 1999 jim Bill Clinton udělil Národní vyznamenání za techniku.\n\n"}
{"id": "17245", "url": "https://cs.wikipedia.org/wiki?curid=17245", "title": "Shell (informatika)", "text": "Shell (informatika)\n\nShell (interpret příkazů, výslovnost [šel]) je označení programu, který vytváří v počítači rozhraní pro práci uživatele, zpravidla v prostředí příkazového řádku. Shell umožňuje uživateli využívat služby operačního systému, zejména spouštět programy, zajišťovat pro ně vstupy, zobrazovat, uchovávat a přesměrovávat jejich výstupy, spojovat jednotlivé programy do kolon a podobně.\n\nEtymologicky anglické slovo \"shell\" znamená slupku či skořápku, například skořápku ořechu; a tak jako má např. plod ořechu své jádro, kterým je v tomto přirovnání jádro operačního systému (kernel), tak má i skořápku (tedy shell), skrze niž se uživatel dostává k jádru.\n\nShelly dělíme do dvou skupin: řádkové a grafické. Řádkové (textové) shelly vytvářejí příkazový řádek (CLI) a jsou využívány zejména pro administraci počítačových systémů. Grafické (vizuální) shelly vytvářejí grafické uživatelské rozhraní (GUI), které je pro běžné uživatele uživatelsky přívětivější.\n\nŘádkové shelly mají obvykle dva režimy. První je \"interaktivní režim\", ve kterém jsou vložené příkazy ihned zpracovány. Druhý je \"dávkový režim\", v němž shell provádí příkazy předem zapsané v textovém souboru. Příkazové soubory se v unixových systémech obvykle nazývají \"shellové skripty\".\nV systémech DOS, Microsoft Windows a OS/2 označujeme soubory s příponou codice_1 nebo codice_2 jako \"dávkové soubory\".\nVšechny vložené příkazy jsou provedeny po stisknutí klávesy Enter na konci zadaného řádku. Shell příkazy interpretuje, a proto mu říkáme \"interpret příkazů\".\n\n\n\n\n\n\n\n\n\n"}
{"id": "17247", "url": "https://cs.wikipedia.org/wiki?curid=17247", "title": "Distribuovaný výpočet", "text": "Distribuovaný výpočet\n\nDistribuovaný výpočet je výpočet rozdělený na více menších, méně náročných úloh za účelem rychlejšího vyřízení požadavku předaného programu. Lze ho využít jen u výpočtů, jejichž algoritmus lze paralelizovat – převést na paralelní verzi, kdy vzájemně nezávislé části výpočtu běží současně.\n\nVýpočet lze distribuovat buď na úrovni operačního systému s přesměrováním softwarových vláken na jiné členy clusteru, nebo přímo v režii programu, který se nainstaluje v podobě mnoha klientů na každý z počítačů tvořících cluster.\n\nMezi typické výpočty, které je vhodné řešit distribuovaně, patří analýza velkého množství statistických dat, „reverzní inženýrství“ DNA, modelování struktury proteinů, generování fraktálů nebo zkoumání vesmírného vlnění na přítomnost rádiového signálu mimozemšťanů (SETI).\n\nČeský projekt distribuovaného počítání Wieferich@home se soustředí na nalezení Wieferichových prvočísel.\n\n"}
{"id": "17253", "url": "https://cs.wikipedia.org/wiki?curid=17253", "title": "Banánovník", "text": "Banánovník\n\nBanánovník (\"Musa\") je rod bylin z čeledi banánovníkovitých (\"Musaceae\"). Zahrnuje jak zakrslé druhy, velké jen několik desítek centimetrů, tak zástupce náležící k nejvyšším bylinám světa (až 16 metrů). Plody banánovníků, banány, jsou žádanou komoditou, kvůli které byli rozliční zástupci rodu \"Musa\" zkulturněni a různě šlechtěni. Kromě v Česku velmi dobře známých měkkých a sladkých odrůd banánů sem patří i příbuzné škrobovité banány na vaření, nazývané plantainy (nebo počeštěně plantejny).\n\nTaxonomie banánovníku je poměrně složitá, protože existuje mnoho druhů a jejich vzájemných kříženců. V dnešní době mají největší rozšíření a ekonomický význam bezsemenné (partenokarpické) hybridní odrůdy vzniklé křížením druhů \"Musa acuminata\" a \"Musa balbisiana\". Odrůdy banánů se často označují zkratkami, které symbolicky vyjadřují počet a původ chromozomálních sad. Například odrůda \"Zakrslý Cavendish\" (\"AAA\") je triploidem, jehož všechny chromozómy pocházejí z \"M. acuminata\". Právě hybrid \"AAA\" je nejvýznamnější odrůda užívaná jako ovoce – „banán“, zatímco hybridy \"AAB\" a \"ABB\" se užívají jako zelenina – „plantejny“ (např. odrůdy \"Rajapuri\", \"Pisang Awak\", \"Saba\" a především \"Plantain\", podle níž se nazývá celá skupina). Triploidní odrůdy mají výhodu v tom, že jsou neplodné, a tudíž nemají semínka. Nevýhoda spočívá v tom, že se musí množit vegetativně, tj. jde vždy o klony jedné rostliny, a jsou tak kvůli tomu velmi náchylné k různým chorobám.\n\nKromě toho se jako ovoce místně užívají také některé méně významné druhy, např. \"Musa corniculata\", \"Musa discolor\" či \"Musa fehi\", které kvůli svým vlastnostem nejsou vhodné pro export. Banánové listy se užívají jako krmivo a význam má také pevné vlákno z banánových listů, z nějž se vyrábějí např. rohože nebo provazy. Z tohoto hlediska je nejvýznamnější druh banánovník textilní (\"Musa textilis\").\n\nBanány rostou v trsech, které mohou dosahovat hmotnosti až 60 kg. V roce 2003 se ve světě sklidilo přes 70 milionů tun sladkých banánů, z čehož 15 milionů bylo exportováno na světové trhy (zdroj FAOSTAT ). Banánů na vaření bylo sklizeno v roce 2004 přes 32 miliónů tun, byly však z 97 % spotřebovány v zemi původu.\nNejvětšími exportéry banánů jsou Ekvádor, Kostarika, Kolumbie a Filipíny.\n\nV rozvojových zemích se rozdrceného pseudokmenu banánovníku s listy také používá jako krmiva pro zvířectvo.\n\nO banánech se poprvé zmiňují buddhistické texty v roce 600 př. n. l.. Údajně i samotný Alexandr Veliký měl během své výpravy do Indie v roce 327 př. n. l. možnost pochutnat si na banánech. První skutečný banánový sad byl popsán v Číně okolo roku 200. Okolo roku 650 islámští dobyvatelé dovezli banány do Palestiny. Arabští kupci poté rozšířili banány po většině území Afriky.\n\nV roce 1502 portugalští kolonisté vybudovali první banánové sady v Karibiku a ve střední Americe.\n\nV Jihovýchodní Asii se počátkem 21. století masově šíří tzv. panamská nemoc způsobená houbou Fusarium. Je to mj. způsobeno tím, že se pěstuje výhradně genotyp odrůdy Cavendish. Rostliny jsou stříkány až 40× do roka, místo aby byla dána přednost vývoji odolné transgenní odrůdy . Na banánovníku trvale přežívá (symbióza?) bakteriální hnědá hniloba (\"Ralstonia solanacearum\"; zdroj: VÚRV), která způsobuje hnědé skvrny na plodech. Urychluje rozklad odumřelých pletiv (transport živin) i rozklad plodů (transport semen a živin), agresivně napadá mladé rostliny mnoha jiných rostlinných druhů v okolí. Může však napadnout i pole s bramborami či některými dalšími plodinami (u nás větší škody zatím jen na bramborách). (VÚRV) Z hlediska kvality plodu je z hlediska senzorického (chuť, vůně), trvanlivosti i zdravotního (hodnota živin, rozvoj plísní) zásadní rozdíl mezi plodem uzrálým na banánovníku a tím, který dozrává během transportu a skladování.\n\n\n \n"}
{"id": "17258", "url": "https://cs.wikipedia.org/wiki?curid=17258", "title": "Invalidovna (stanice metra)", "text": "Invalidovna (stanice metra)\n\nInvalidovna (zkratka IN) je stanice na trase B pražského metra. Nachází se ve čtvrti Karlín a byla uvedena do provozu v roce 1990.\n\nPůvodní plánovaný název byl \"Hakenova\" po Josefu Hakenovi, předsedovi KSČ v letech 1925–1927 (blízké Kaizlovy sady se tehdy nazývaly \"Hakenovy sady\"). Současný název dostala podle blízké budovy Invalidovny (vystavěné v letech 1731–1737 podle vzoru pařížské Invalidovny pro ubytování válečných invalidů).\n\nStanice je trojlodní, se zkrácenou střední lodí se sedmi páry prostupů mezi nástupišti a střední lodí, za střední lodí pokračuje technologický tunel. Invalidovna je široká 18,6 metrů a nachází se 20 m pod povrchem stejnojmenného sídliště. Stanice má jeden výstup s jedním vestibulem. Obklad ve stanici je perleťové/bílé sklo.\n\nVýstavba stanice probíhala v letech 1986–1990 a stála 308 mil. Kčs.\n\nBěhem povodně v roce 2002 byla stanice Invalidovna jedním z míst, kudy 14. srpna pronikla voda do metra a zaplavila je.\n\nKoncem srpna 2013 ČTK zveřejnila zprávu, že investor, developerská skupina Erste Group Immorent, plánuje nad vestibulem stanice a na místě nynějšího supermarketu postavit dvojici kancelářských budov Centrum Invalidovna, stanice metra má být po dobou výstavby uzavřena a má být opraven vestibul metra, vyměněny eskalátory a vybudován šikmý výtah v eskalátorovém tunelu, což by si vyžádalo asi roční uzavření stanice. Projekt je údajně v počáteční fázi; dokumentace předpokládá zahájení výstavby koncem roku 2014 a dokončení během asi dvou let. Podle dokumentace v databázi EIA má mít jeden z domů 9 nadzemních pater, druhý 8 nadzemních pater a 4 patra podzemních parkovišť; první nadzemní podlaží obou budov má být využito pro obchody a provozovny služeb. Podle investora budova zatíží vestibul metra a tím ho bude chránit před případným vztlakem spodní vody v případě povodně. Podle Dopravního podniku hl. m. Prahy se o projektu a případném uzavření stanice teprve jedná.\n\n"}
{"id": "17259", "url": "https://cs.wikipedia.org/wiki?curid=17259", "title": "Experimentální archeologie", "text": "Experimentální archeologie\n\nExperimentální archeologie, jinak též experimentální rekonstrukce, je velice mladý podobor archeologie, který se zabývá zjišťováním výrobních procesů, způsobu života a dalších činností lidí v průběhu dějin pomocí experimentů. Snaží se o výrobu a rekonstrukci nástrojů a dalších výrobků, které jsou objevovány archeology.\n\nExperimentální archeologie, jinak také experimentální rekonstrukce, je velice mladý vědní obor. I přesto, že první archeologické experimenty byly učiněny už na počátku 18. století, svého rozsáhlého vývoje se dočkala až v 70. letech 20. století – v této době vznikají archeologická muzea zasazená do přírody, ve kterých se pomocí rekonstrukcí obytných domů a výrobních zařízení mohli lidé v oblastech tohoto oboru více vzdělávat. Na území České republiky najdeme např. Archeologický skanzen Březno u Loun, Archeopark Chotěbuz, Středověký skanzen Řepora, Pravěká osada v Zoologické a botanické zahradě města Plzně, Keltský skanzen Jivjany a další.\n\nJe to vědní obor, který alespoň z části vypovídá o schopnostech a možnostech člověka v pravěku a středověku. I přesto, že využití experimentu v archeologii není tak běžné jako například v přírodních vědách, můžeme tak zjistit velice důležitá fakta o jejich životě, způsobu vyrábění z braní, lovení zvěře nebo o stavbě příbytků.\n\nSmyslem tohoto vědeckého experimentu je především ověření hypotéz v podmínkách co nejbližších realitě. Proto se většina těchto experimentů zabývá replikací artefaktů, struktur, technologií a nebo přírodních či kulturních procesů. V počátcích tohoto oboru šlo spíše o replikaci menších kamenných nástrojů, aby se prokázalo, že kamenný artefakt byl opravdu dílem člověka a ne přírody a ověřovala se jejich funkčnost.\n\nV pozdějších letech se pak prováděly výzkumy spojené se zhotovováním keramiky a se zpracováním kovů. Běžné jsou také pokusy se stavbou příbytků, jejich obýváním a i případným chátráním. Tyto experimenty jsou většinou velice úzce propojeny s pobytem v přírodě, protože právě příroda tvořila vše, z čeho potom pravěký nebo středověký člověk mohl vycházet. Experimentátor proto nemůže mít pouze znalosti z oblasti archeologie, ale musí být také schopen pobytu a přežívání v přírodních podmínkách. \n\nExperimentální archeologie se také velice často používá k výuce pravěku a středověku. Veškeré nálezy, které archeologové najdou mohou být pomocí experimentální archeologie zasazeny do skutečnosti a můžeme podle nich zjistit, jak v reálném životě fungovaly.\n\nSlabinou experimentální archeologie je skutečnost, že různými postupy a metodami můžeme dojít ke stále stejnému závěru a je velice těžké určit, který přesně z těchto postupů byl našimi předky používán. Výsledky pokusů experimentální archeologie nám přinášejí nová a velice důležitá fakta o životě našich předků. I přesto, že ne všechny pokusy dopadnou úspěšně, zpravidla vždy nám objasní časový nebo výkonnostní interval, který nám pak dokáže usměrnit naše představy o pravěkých nebo středověkých lidech.\n\nMezi nejznámější experimentální archeology a antropology patří norský mořeplavec a dobrodruh Thor Heyerdahl, z českých pak Pavel Pavel. Ve své výzkumné činnosti se zabýval metodami přepravy těžkého stavebního materiálu a způsoby budování monumentálních pravěkých staveb.\n\nV České republice vychází již od roku 2000 časopis specializovaný na experimenty v archeologii - Rekonstrukce a experiment v archeologii, od roku 2004 pod názvem Živá archeologie.\n\nV dnešní době jsou archeologové rozděleni na dva tábory. První v experimentální archeologii vidí neocenitelný přínos, díky níž je možné potvrdit nebo vyvrátit některé archeologické teorie. Podle druhého tábora je však nedůvěryhodná.\n\n\n"}
{"id": "17262", "url": "https://cs.wikipedia.org/wiki?curid=17262", "title": "Znak", "text": "Znak\n\nZnak je v obecném významu zástupce určité věci či vlastnosti nějaké věci. Může se jednat o:\n\n\n"}
{"id": "17263", "url": "https://cs.wikipedia.org/wiki?curid=17263", "title": "Central Intelligence Agency", "text": "Central Intelligence Agency\n\nCentral Intelligence Agency (CIA, \"Ústřední zpravodajská služba\") je zpravodajská služba USA s vnějším polem působnosti (tj. špionážním) mající zároveň za úkol provádět po celém světě operace ve prospěch USA. Vznikla 18. září 1947 na základě \"National Security Act\" (\"Zákona o národní bezpečnosti\"), který podepsal prezident Harry S. Truman. Stala se tak nástupcem OSS (\"Office of Strategic Services\").\n\nOd května 2018 je ředitelkou CIA Gina Haspelová.\n\nCIA byla založena s cílem soustředit do jedné organizace všechny vládní struktury zabývající se zpravodajstvím za účelem zefektivnění sběru informací pro všechny složky provádějící výkon moci. Od tohoto cíle však začala přímo provádět americkou zahraniční politiku, což vyústilo k využívání CIA jako mocenskopolitického nástroje (Invaze v zátoce Sviní na Kubě a Karibská krize, účast na svržení levicových vlád Mosaddeka v Íránu, Árbenze v Guatemale nebo Lumumby v Kongu, Vietnam, Chile).\n\nZlomem v činnosti CIA se stalo v roce 1972, propuštění ředitele CIA Richarda Helmse v důsledku aféry Watergate. CIA byla podřízena kontrole Kongresem (zvláštní výboru Senátu a Sněmovny reprezentantů pro aktivity tajných služeb) a Národní bezpečnostní radou. CIA bylo nařízeno ukončení tajných operací a zaměření se pouze na špionáž.\n\nOd roku 1975 do konce 80. let pravicové diktatury v Latinské Americe s podporou CIA v rámci tzv. \"Operace Kondor\" zavraždily nebo nechaly zmizet až 80 000 politických odpůrců a levicově smýšlejících lidí. Dalších asi 400 000 lidí bylo uvězněno. Nedemokratické režimy byly podporovány z obavy před sílícím vlivem SSSR a Kuby, jednalo se o tzv. zástupné války.\n\nV Afghánistánu, na počátku 80. let, CIA podporovala povstalce proti prosovětské afghánské vládě a Sovětské armádě. Největší aférou 80 let byla aféru Írán-Contras, kdy bylo odhaleno, že Reaganova administrativa tajně a ilegálně prodávala zbraně Íránu v irácko-íránské válce, aby docílila propuštění amerických rukojmí, kteří byli zadržováni v Libanonu, a z výtěžku financovala protivládní povstalce Contras v Nikaragui. V Afghánistánu CIA financovala a vyzbrojovala protisovětský odboj z řad domácích mudžáhidů i zahraničních dobrovolníků z celého islámského světa, mezi kterými byl i Usáma bin Ládin.\n\nV roce 1994 CIA otřásl případ Aldricha Amese, šéfa sovětské sekce kontrašpionážního odboru CIA, který od roku 1984 pracoval jako tzv. \"krtek\" pro KGB. Ames měl díky své funkci přístup k tajným informacím a prozradil KGB mnoho sovětských agentů, kteří zběhli na stranu Západu.\n\nS koncem tzv. studené války se v důsledku změn na mezinárodní scéně změnily i cíle CIA; dnes bojuje proti teroristickým útokům. Z důvodu špatné spolupráce mezi CIA, FBI a NSA se nezabránilo útokům z 11. září 2001, ale od útoků se spolupráce zlepšila. Na tajném programu CIA, který zahrnoval únosy a mučení lidí podezřelých z terorismu, se podílela i ČR. Od roku 2012 se CIA angažuje v občanské válce v Sýrii a při pokusu o svržení syrské vlády vycvičila a vyzbrojila přibližně 10 000 protivládních povstalců.\n\nDne 7. března 2017 začal server WikiLeaks publikovat tajné dokumenty CIA v rámci série publikací s názvem Vault 7, které obsahují detailně popsané aktivity a možnosti CIA elektronicky sledovat lidi po celém světě a nabourat se do jejich elektronických zařízení.\n\nCIA je nezávislá státní organizace, která je odpovědná prezidentovi Spojených států. Veřejná kontrola je zajištěna výbory amerického Kongresu. Roční rozpočet, který schvaluje Kongres, není americkému daňovému poplatníku znám, podle zdrojů s různou mírou důvěryhodnosti se pohybuje v řádu jednotek miliard dolarů. V čele CIA stojí ředitel (Director of Central Intelligence – DCI), kterého jmenuje prezident. Odhaduje se, že CIA má asi 20 000 zaměstnanců.\n\nZákladními úkoly CIA jsou sběr, analýza a vyhodnocování zpravodajsky významných dat z celého světa (jedním z aspektů je uchování stávajících amerických hodnot a vlivy, které by je mohly ohrozit). Získaná data jsou analyzována a vyhodnocené informace předávány zadavateli (americké vládě) jako podklad pro rozhodování. Ze zákona nesmí výzvědná služba působit na území USA, působí pouze v zahraničí.\n\nSídlo CIA se nachází v Langley, které leží ve státě Virginia, nedaleko tamní letecké základny, řeky Potomac a hlavního města Washingtonu, D.C.. Tento komplex je ovšem, stejně jako další důležité vládní budovy v USA, jednou z nejvíce hlídaných budov na světě.\n\nŘeditel BIS Michal Koudelka obdržel v březnu 2019 v sídle CIA v Langley Tenetovu cenu za zahraniční spolupráci. V roce 2017 obdržel Tenetovu cenu korunní princ ze Saúdské Arábie, která je stejně jako Česká republika blízkým spojencem Spojených států. Koudelka uvedl, že „Toto nejvýznamnější ocenění, které CIA dává, beru nejen jako ocenění své práce, ale především jako ocenění práce BIS.“\n\n\n\n\n\n"}
{"id": "17264", "url": "https://cs.wikipedia.org/wiki?curid=17264", "title": "Raymond Sommer", "text": "Raymond Sommer\n\nRaymond Sommer (31. srpna 1906, Mouzon, Francie – 10. září 1950, Cadours, Francie) byl francouzský pilot Formule 1.\n\nRaymond Sommer se narodil v Mouzoun, malém městě ve francouzských Ardenách. Jeho rodina se živila výrobou koberců, a byla to právě prosperita obchodu s koberci, která umožnila Raymondovi začít se závody.\n\nJeho závodní kariéra začala v roce 1930 za volantem 4,7litrového Chrysleru Imperial na Grand Prix Picardie. První úspěch se dostavil o rok později, když vyhrál neomezenou třídu v závodě 24 hodin ve Spa. V roce 1932 si koupil vůz Alfa Romeo 8C „Mille Miglia“ a spolu s Luigim Chinettim zvítězil v závodě 24 hodin Le Mans. Kromě vozu „Mille Miglia“ koupil i vůz „Monza“, se kterým se účastnil závodů v druhé polovině roku 1932. Sezónu zakončil vítězstvím v Grand Prix Marseilles, když dokázal porazit takové hvězdy jako byl Tazio Nuvolari s vozem P3 nebo Guy Moll na voze Bugatti. Sezónu 1933 zahájil s novým vozem Maserati 8CM, ale po několika závodech se vrátil k osvědčenému vozu Monza a založil tým s dalším nadějným pilotem Jeanem Pierre Wimillem. Získali několik dobrých umístění, ale žádné vítězství. Vše si vynahradil na trati v Le Mans, kde spolu s Nuvolarim obhájil vítězství. \n\nS příchodem roku 1934 se Sommer trápil s vozem Maserati 8CM, který se potýkal s mechanickými problémy. Pro rok 1935 se rozhodl koupit Alfu Romeo P3 z roku 1932 od stáje Ferrari. Dokázal vyhrát v Commingers a také Grand Prix UMF v Montlhery. Starší vůz P3 ho velice nadchl a proto s ním pokračoval i v roce 1936 a v následující sezóně se připojil ke stáji Ferrari a dostal příležitost jezdit s vozem 12C 4000.\n\nRok 1936 byl pro Sommera úspěšný. Jako odezvu na německou nadvládu v závodech Grand Prix vytvořili Francouzi svůj vlastní šampionát a to byla příležitost i pro Raymonda. Velká cena Francie byla také ve znamení francouzské nadvlády z 39 přihlášených byly tři Bugatti tři Talboty a devět vozů Delahaye. Sommer měl hájit barvy Talbotu, ale v posledním okamžiku se rozhodl pro Bugatti spolu s Wimillem. Jak se později ukázalo, bylo to rozhodnutí moudré. Talbot se brzo po startu začal propadat startovním polem a postupně odstupoval pro technické poruchy. Velká cena Francie se tedy stala soubojem Delahaye a Bugatti. Sommer musel několikrát do boxu pro potíže s brzdami, ale dokázal odrazit útoky soupeřů. V osmihodinovém závodě ho vystřídal Wimille a dovedl jejich Bugatti vítězně do cíle. \n\nPro závod 24 hodin ve Spa se Sommer přidal k Farinovi, Severimu a Sienimu v Týmu Enza Ferrariho. S vozy Alfa Romeo 8C 2900 dokázal vést před Farinou ale později musel odstoupit. Po zbytek roku se dohadoval s francouzskými úřady o věrohodnosti koupě vozu Alfa Romeo do soukromého vlastnictví.\n\nV roce 1937 byly vozy 8C a 12C mimo hru stejně jako P3, Raymond Sommer zůstal bez vozu formule 1 a tak znovu hledal útěchu v kategorii sportovních vozů. Po roztržce v továrním týmu Talbotu mezi vedením a Dreyfusem, který odešel do týmu Ecuire Bleue, se Sommer stal hlavní postavou v týmu Talbot. A hned na Grand Prix Pau svedl tuhý boj s Wimillem na Bugatti. \n\nPří Grand Prix Tunisu to vypadalo podobně jako v Pau, ale k velkému překvapení Wimilleho Bugatti v posledním kole zůstalo stát se suchou nádrží a překvapenému Sommerovi „spadlo vítězství do klína“. Grand Prix Marseilles se stala dalším klasickým duelem mezi Wimillem a Sommerem. \nV závodě v Le Mans nastoupil za Alfu Romeo. Bezprostředně po startu se ujal vedení, které si udržel až do 10 kola, kdy musel odstoupit. Následující Grand Prix Francie byla pro Raymonda značně frustrující, nejprve byl diskvalifikován ve zmateném zahřívacím kole, posléze se dostavil problém s motorem. I přes neúspěch v závěru sezóny, se Raymond Sommer stal mistrem Francie roku 1937 a získal 10 000 franků. \n\nV roce 1938 Scuderia Ferrari převzala vozy Alfa Corsa, Raymond Sommer závodil ve dvou závodech na Alfě 158, která v té době byla ještě dosti nespolehlivá a tak oba závody nedokončil. Ve sportovních vozech jezdil za volantem Talbotu, ale i toto spojeni nepřineslo nijak oslnivé výsledky. Sommer se rozhodl odejít k Alfě Romeo a následující závody v 24 h v Le Mans a 24 h v Spa, kroužil většinu závodu v čele. Technické problémy mu však nedovolily ani jeden závod dokončit. \n\nKoncem války si Sommer pořídil Maserati 4CL a na okruhu St Cloud stál v první řadě na startu a byl tak vážným konkurentem vozů Alfa Romeo 158 a v závodě je dokonce porazil. \nKdyž se Ferrari znovu vrátilo na závodní dráhu byl Sommer prvním neitalským pilotem v týmu. To vše se stalo v roce 1948 na Grand Prix Torina a Sommer vybojoval třetí místo za Villoresim a Wimillem. Rok 1949 započal s vozem Ferrari, ale v polovině sezóny si opatřil soukromý vůz Talbot s kterým zvítězil v Montlhery. Krom toho byl velmi úspěšný i ve formuli 2 s vozem Gordini.\n\nV roce 1950 Sommer slavil úspěch v počátku sezóny a dostal nabídku od BRM. Zúčastnil se s ním jen Grand Prix Bari. Grand Prix Belgie na trati Spa. Sommer nastoupil s nejrychlejším vozem Talbot a dokázal se vyrovnat času Villoresiho na rychlém Ferrari a stál vedle něj na startu. Hned po startu se do čela prodraly všechny čtyři Alfy a za nimi Villoresi a Sommer. V pátém kole Sommer předjel Villoresiho a dotahoval se na čtveřici uprchlíků. Alfy postupně přenechávaly místa Sommerovi, když musely do boxu k doplnění paliva. Prakticky až do 20 kola se piloti Alfy Romeo museli prát o místa s Talbotem Sommera, pak přišla smrtelná rána pro jeho vůz a Raymond musel odstoupit. \n\nDruhou událostí pro Sommera byla International Trophy na trati v Silverstone. Raymond Sommer se rozhodl, že se zúčastní všech tří kategorií. A tak ve třídě sportovních vozů hájil barvy vozu Aston Martin a ve Formuli 3 kroužil v monopostu upraveného Ferrari F2 a kategorii s přehledem vyhrál. Následující víkend 10. září se závodilo v Cadour ve Francii. Raymond si půjčil vůz od týmu Cooper. Závod byl rozdělen do dvou rozjížděk a finálové jízdy. Sommer vyhrál svou rozjížďku. Ve finálové jízdě kroužil v čele až do pátého kola, kdy nezvládl vůz v zatáčce a smrtelně se zranil.\n\n\n\n\n\n"}
{"id": "17265", "url": "https://cs.wikipedia.org/wiki?curid=17265", "title": "Tennessee Williams", "text": "Tennessee Williams\n\nTennessee Williams [viljems], vlastním jménem Thomas Lanier Williams, (26. března 1911 – 25. února 1983) byl americký dramatik, představitel psychologického dramatu.\n\nVzdělání získal na střední škole v St. Louis, poté studoval žurnalistiku na University of Missouri, ale školu nedokončil. Nakonec se přestěhoval do Los Angeles, kde začal používat jméno Tennessee Williams. \n\nRoku 1948 a roku 1955 obdržel Pulitzerovu cenu za drama. \nVe svých hrách vycházel z vlastních zkušeností, především ze svého mládí. Pocházel z jihu, kde v době po první světové válce platila velmi puritánská pravidla. Hrdinové jeho her často utíkají do světa iluzí.\n\n\nDále napsal značné množství jednoaktovek a povídek se stejným či velmi podobným námětem.\n\n\n\n\n"}
{"id": "17266", "url": "https://cs.wikipedia.org/wiki?curid=17266", "title": "Car", "text": "Car\n\nCar byl titul panovníka v Rusku a Bulharsku (z latinského \"caesar\", císař). Původně titul představoval slovanskou verzi císařského titulu a značil nárok na postavení rovné byzantským císařům. Později převzal význam titulu krále.\n\nV Rusku začal jako první používat titul car (pro ženu v přechýleném tvaru carica) neoficiálně velkokníže moskevský Ivan III. Veliký, ale pouze v diplomatickém styku s méně významnými státy, například s Livonskem. Roku 1514 použil jeho nástupce Vasilij III. Ivanovič titul „\"car a vládce celé Rusi\"“ („\"car i gosudar vseja Rusii\"“) v návrhu rusko-habsburské spojenecké smlouvy, kterou v této podobě potvrdil císař Maximilián I. Habsburský. Toho později využil Petr I. Veliký, který se snažil odůvodnit starobylý nárok ruských carů na císařskou hodnost. Roku 1721 mu Senát udělil titul imperátora. Tím se titul cara stal neoficiálním. Oficiálně se ruským carem nechal korunovat jako první v roce 1547 Rurikovec Ivan IV. Hrozný. A posledním ruským carem byl Mikuláš II. z holštýnsko-gottorpské dynastie, sesazený v roce 1917 při bolševické revoluci.\n\nVe východní, pravoslavné oblasti se užívá pro krále i mimo tuto oblast ruský název Polského království v době Kongresovky: \"Царство Польское\" – zatímco pro „západní“ krále byl užíván název \"король\". Obdobně se jako o „carech“ mluví v ruštině i o biblických králích Davidovi nebo Šalamounovi, o mongolských a tatarských chánech včetně vládců Zlaté hordy a podobně.\n\nV Bulharsku přijal jako první titul cara (\"basilea\") Bulharů kníže Simeon I. již v roce 917 ve snaze vyrovnat se, poté co dosáhl vítězství nad byzantským vojskem u Anchialu, konstantinopolskému panovníkovi. V roce 1018 první bulharské carství zaniklo a Bulharsko se stalo součástí byzantské říše. Ke vzniku druhé bulharské říše došlo v roce 1186 pod vládou carů z dynastie Asenovců. Ani ta však neměla dlouhého trvání. Rozpadla se koncem 14. století pod náporem osmanských Turků. Samostatný bulharský stát byl obnoven jako knížectví koncem 19. století. V roce 1908 přijal jeho vládce Ferdinand I. z dynastie Sachsen-Coburg-Koháry carský titul. Posledním bulharským carem byl v letech 1943–1946 nezletilý Simeon II. (Po návratu z exilu byl roku 2001 zvolen předsedou bulharské vlády.)\n\nV Srbsku se nechal korunovat roku 1346 „\"císařem a samovládcem Srbska a Romanie\"“ (tj. Byzance) Štěpán Dušan IV. Dobytí Konstantinopole a vznik slovansko-byzantského císařství, o něž dříve usilovali bulharští vládci, se nyní zdálo být logickým vyústěním srbské expanzívní politiky. Roku 1355 však srbský car nečekaně zemřel, aniž své plány uskutečnil. Rozsáhlá srbská říše, složená z mnoha nesourodých území, se za vlády jeho nepříliš schopného syna Štěpána Uroše V. (1355–1371), který se rovněž nechal titulovat carem, začala rozpadat a jednotlivé oblasti se osamostatnily, což znamenalo konec srbského carství.\n\n"}
{"id": "17267", "url": "https://cs.wikipedia.org/wiki?curid=17267", "title": "Panovník", "text": "Panovník\n\nPanovník (též monarcha) je osoba zpravidla šlechtického původu vykonávající funkci hlavy státu. Kompetence panovníka se pohybují od symbolických, kdy má jen reprezentativní úlohu (v konstituční monarchii), po absolutní moc (v absolutní monarchii).\n\nseřazeno podle hodnostního významu:\n\n\nVe středověku byl panovník nejmocnějším feudálem, který byl teoretickým vlastníkem veškeré půdy. Panovník měl svým dohledem vydávání zákonů, jmenování úřednictva, shromažďování poplatků, výnosy z těžby, byl také hlavou armády a nejvyšším soudcem.\n\nV současné Evropě jsou všechny monarchie s moderním demokratickým systémem (s výjimkou Vatikánu, který lze považovat za volenou absolutní monarchii) a úloha panovníka včetně jeho práv a povinností je v různé míře upravena ústavou a vzájemně se liší.\n\n\n"}
{"id": "17269", "url": "https://cs.wikipedia.org/wiki?curid=17269", "title": "Franco Rol", "text": "Franco Rol\n\nFranco Rol (5. června 1908 Turín – 18. června 1977 Rapallo) byl italský automobilový závodník.\n\nBohatý italský aristokrat, Franco Rol byl horlivým a okouzlujícím závodníkem džentlmenem, který se spíše prosadil ve sportovních vozech než v závodech Grand Prix. Jeho velkou předností byly klasické silniční závody jako Targa Florio na Sicílii, kde již v roce 1948 vedl celou soutěž než musel odstoupit. O rok později svou Alfu dovezl na druhou příčku. Ve stejném roce, to je 1949, musel odstoupit z vedení Mille Miglia. \n\nV roce 1950 společně s Chironem přijímá nabídku Maserati a hned v prvním závodě v Grand Prix San Rema obsazuje pátou příčku. Poté následovalo neúspěšné představení ve třech Grand Prix v rámci Mistrovství světa. Následující sezónu spolu s bratry Maserati staví nový monopost OSCA a sám se s ním prezentoval v mistrovství světa Formule 1 1951, ale opět byl neúspěšný. Počátkem roku 1952 se pokouší uspět ve Valentínské Grand Prix, ale odfouknuté těsnění udělalo své.\n\nMaserati znovu povolalo Franco Rola na okruh v Monze aby doplnil sestavu pilotů na nadcházející Grand Prix Itálie. Rok 1953 byl posledním rokem závodění Franco Rola, na Giro di Sicília utrpěl vážná zranění a za volant závodního vozu se již nevrátil.\n\n\n\n\n\n\nVozy\n\n\n"}
{"id": "17271", "url": "https://cs.wikipedia.org/wiki?curid=17271", "title": "Android (robot)", "text": "Android (robot)\n\nAndroid je člověku podobný robot. Android je stroj, jehož účelem je vypadat, chovat se, pracovat, popřípadě myslet podobně jako člověk díky umělé inteligenci.\nNázev „Android“ pochází z řeckých výrazů \"andros\" (muž, člověk) a \"-eides\" (stejného druhu, podobný).\n\nNapodobit či zopakovat stvořitelský čin Boha či Přírody – tato myšlenka se v historii lidstva opakuje mnohokrát.\n\nS rozvojem jemné mechaniky bylo navrhováno a konstruováno mnoho automatů, tj. samohybných mechanismů, přičemž mnoho z nich bylo umisťováno do člověkupodobných figur, jejichž pohyb ovládaly.\n\nProměny, 10. kniha: Zbožný Pygmalion je natolik znechucen ženskou proradností, že zůstává starým mládencem, panicem. Jako náhradu za ženskou lásku si vyřeže ze slonové kosti sochu ideální panny tak krásnou, že se do ní zamiluje – mluví k ní a projevuje ji i jiné něžnosti. Modlí se k bohům, Venuše jeho prosby vyslyší a způsobí, že socha v Pygmalionově objetí postupně ožívá. Pygmalion si ji bere za manželku a ta mu porodí dceru Pafé. (Je to opačný proces k jinak celkem obvyklejšímu zkamenění.)\n\nMelodrama Pygmalion – Rousseau přepracovává Ovidiovu myšlenku, nejde zde už o pokoru před bohy, ale spíš o vzpouru. Soše dává jméno Galatea.\n\nPovídka \"Der Sandmann\": Student Nathanael odmítne reálnou dívku Claru a zamiluje se do mechanické loutky Olimpie, kterou smontoval prodavač Copolla. Oči jí dodal profesor Spalanzani. Nathanael ji oživuje svým vášnivým pohledem – zpočátku pomocí kouzelného dalekohledu. Mechaničnost Olimpie uvolňuje Nathanaelovi prostor pro vlastní iluze. Jedná se tedy o umělou bytost, na jejímž vytvoření se podílelo vícero tvůrců, vícero technologií.\n\nTermín \"android\" zpopularizoval hrabě Auguste Villiers de l'Isle Adam ve svém symbolistickém sci-firománu \"L'Ève future\" v roce 1886 (česky: \"Budoucí Eva\", přel. A. Růžičková; vyd. F. Topič, Praha 1920). Trauma Lorda Ewalda spočívá v tom, že se zamiluje do zpěvačky Alicie, která je krásná, avšak hloupá. Zoufalou situaci řeší jeho přítel, vynálezce Edison, tak, že sestrojí věrnou figurínu Alicie, oživenou duchovní bytosti Sowana. Při tom jim pomáhají nejmodernější technologie, jako například Edisonův fonograf pro záznam hlasu, a tak vzniká nová bytost – \"Hadala\", krásná a inteligentní. Záměrem tvůrců je také to, že pečlivým naprogramováním redukují obvyklé ženské vrtochy a tak se jimi vytvořená bytost stane dobře ovladatelnou. Hadala se však vymkne z jejich manipulace, začne hovořit svým vlastním jazykem a žít si svým vlastním životem.\n\nS použitím moderní terminologie byla \"Hadala\" vlastně prototypem \"gynoida\", tedy žensky vypadajícího robota.\n\nČapkovi roboti, výrobky firmy R. U. R., byli v jeho stejnojmenném románu člověku podobní roboti, tedy androidi. Na rozdíl od Villiersova románu, kde byla Hadala prototypem androida, který měl uspokojit Ewaldovy erotické tužby, byli Čapkovi roboti hromadně vyráběné bytosti, určené k vykonávání těžké práce. (Termín robot, (původně ze slovenského výrazu pro práci, pracovníka, výdělek atd - tedy robota, robotník, zárobok a tento výraz ,tedy slovo zaslechl na Slovensku některý z bratrů Čapků), a který na podkladě tohoto románu vzniknul, se pak rozšířil na téměř všechny stroje, které zastupují člověka v jeho namáhavé práci – např. kuchyňský robot.)\n\n\nČasto je android alespoň částečně dotvořený biologickými částmi: Pro androidy se předpokládají sice biologické, ale spíše uměle vytvořené živé části.\n\nNa úrovni dnešních technologií je nejen nemožné sestrojit robota, který by byl ve všech ohledech podobný člověku, ale ani to nedává velký smysl: Naopak, dnešní roboty jsou konstruovány tak, aby nahrazovaly člověka tam, kde přirozené lidské síly a schopnosti nestačí (např. jemné neurochirurgické operace, práce v těžko přístupném a nebezpečném prostředí atd.). Nicméně jsou oblasti, ve kterých má nějaký smysl napodobovat některé lidské rysy:\n\nZa jednoho z nejdokonalejších robotů humanoidní konstrukce lze považovat robota týmu SCHAFT, který v roce 2014 vyhrál soutěž DARPA Robotics Challenge.\n\n\n\n"}
{"id": "17274", "url": "https://cs.wikipedia.org/wiki?curid=17274", "title": "Alois Hudal", "text": "Alois Hudal\n\nAlois Hudal (31. května 1885, Štýrský Hradec – 13. května 1963, Řím) byl rakouský katolický biskup, který pracoval v Římě při pastoraci německých katolíků a na sklonku druhé světové války a po ní pomáhal nacistickým zločincům uprchnout před spravedlností (většinou do Argentiny). S jeho pomocí uprchli i Adolf Eichmann a Franz Stangl.\n\nNa kněze byl vysvěcen roku 1908, titulárním biskupem aelským se stal v roce 1933. Snažil se nalézt styčné body mezi katolicismem a národním socialismem, nicméně u obou stran převážilo nad občasným zájmem odmítání. Jeho stěžejním dílem v této oblasti je kniha \"Die Grundlagen des Nationalsozialismus\" (1936).\n\nVe Vatikánu Hudal založil rakouskou sekci papežské komise pro pomoc uprchlíkům, díky níž získal pro svou pozdější činnost odpovídající krytí. Desetitisíce běženců a poválečný rozvrat znemožňovaly detailní kontrolu údajů. Italské úřady a spojenecká místa proto benevolentně vydávala povolení k odjezdu ze země.\n\nSvou pomoc při útěku nacistů po válce Hudal označoval jako akt charitativní lásky k bližnímu. Spolu s františkánem Krunoslavem Draganovičem se podílel na vytváření organizace označované spojenci jako krysí stezka (angl. \"ratline\"), využívali přitom pomoci Červeného kříže a Caritas, výraznou pomoc mu poskytl Guiseppe Siri, arcibiskup janovský. Hudal uprchlíkům vydával falešné průvodní listy a vatikánské pasy (s největší pravděpodobností bez vědomí vatikánských úřadů) a využíval pro jejich ukrývání sítě klášterů. Tímto způsobem před spravedlností uprchlo více než tisíc osob, mezi nimi i mnoho vedoucích představitelů chorvatského ustašovského režimu. Nutno podotknout, že většina mnichů s největší pravděpodobností neměla tušení o skutečné totožnosti ukrývaných osob.\n\nPoměrně brzy tuto trasu objevila i americká tajná služba CIC, která ji využívala pro dopravu svých agentů ze sovětské okupační zóny v Rakousku.\n\nOd konce čtyřicátých let byl Hudal postupně izolován. Jeho úsilí o rehabilitaci bývalých nacistů bylo přijímáno s nelibostí. Papež Pius XII., za podpory rakouského episkopátu, rozhodl o Hudalově odvolání z čela koleje Anima. Dožil zatrpklý v Římě.\n\n\n\n"}
{"id": "17275", "url": "https://cs.wikipedia.org/wiki?curid=17275", "title": "Hůrka (stanice metra)", "text": "Hůrka (stanice metra)\n\nHůrka (zkratka HU) je stanice na trase B pražského metra. Byla budována v letech 1987 až 1994 a otevřena 11. listopadu 1994. Nachází se na Jihozápadním Městě v katastrálním území Stodůlky, přímo na Slunečním náměstí. Její původní název měl znít buď \"Butovická\" nebo také i \"Slovenského národního povstání\". Vzhledem k tomu, že se ale politické názvy v roce 1990 z pražského metra odstraňovaly, nepřipadal tento druhý uvedený v úvahu.\n\nHůrka je povrchová stanice, byla začleněna do přilehlé pěší zóny na sídlišti, která se nachází nad úrovní jejího nástupiště. Proto se tak samotná stanice nachází pod úrovní terénu, byť uměle zvýšeného.\n\nV prostoru nástupiště podpírají strop dvě řady sloupů. Dostatek světla zajišťuje přes den jednak prosklená jižní stěna za nástupištěm, jednak i zasklené světlíky vycházející ze stropu nástupiště, v noci pak dvě řady osvětlení, umístěné na stropě u obou kolejí. Obklad stěn tvoří keramické dlaždice v tmavě šedé barvě, strop je obložen bílými obkladačkami kovovými.\n\nVýstup má stanice jeden. Vychází ze západního konce nástupiště, v jeho ose po pevném schodišti do proskleného vestibulu železobetonové konstrukce. Ten tvoří zároveň i samotné centrum Slunečního náměstí.\n\nSměrem ke stanici Lužiny (západně) se nachází prosklený mostní tubus, překonávající stodůlecký Centrální park. Na východ se pak nachází stanice Nové Butovice, která je již součástí úseku III. B.\n\nNa přilehlém Slunečním náměstí se nachází radnice Prahy 13 a mimo jiné se zde každoročně v dubnu koná akce Bezpečná třináctka, na které se občanům představují složky Integrovaného záchranného systému, ale také již tradičně i Český červený kříž, který je zde zastoupen 5. místní skupinou se sídlem v Praze 1.\n\n"}
{"id": "17276", "url": "https://cs.wikipedia.org/wiki?curid=17276", "title": "Traktát", "text": "Traktát\n\nTraktát (z lat. \"trahere\" táhnout nebo \"tractare\" pojednávat) označuje pojednání jakožto literární žánr.\n\nLiterárního žánru traktátu se užívá především k šíření náboženských nebo politických idejí. Traktát se snaží většinou pojednat vcelku a přehledně o zvoleném tématu či o nějaké oblasti lidského poznání – obecně si neklade nároky na velkou originalitu.\n\nV židovství se objevuje traktát v \"Mišně\" a \"Talmudu\", hlavních dílech židovské nábožensko-právní literatury. Traktát tvoří hlavní literární jednotku, která se dále dělí na jednotlivé kapitoly a ty na jednotlivé \"mišnajot\".\n\nV teologii se pojmu traktát užívá též pro označení základního pojednání v jednotlivých disciplinách systematické teologie. Hovoří se pak např. o \"traktátu o Trojici\", který označuje základní souhrn vědomostí studenta z oboru trinitární teologie.\n\nS traktáty je spojeno také oxfordské hnutí v anglikánské církvi, označované též jako \"traktarianismus\", jehož náboženské eseje byly ve 30. a 40. letech 19. století vydávány v sérii \"Tracts for the Times\". K této skupině patřili mezi jinými John Henry Newman, John Keble, Henry Edward Manning a Edward Pusey. V tomto historickém kontextu byly jejich traktáty teologickými rozmluvami, které se snažily dokázat spojitost mezi životem současné církve a obdobím církevních Otců. Toto hnutí a jeho traktáty měly nesmírný dopad na tzv. anglokatolicismus, avšak svou náplní, učeností a délkou velmi překonávaly klasickou formu traktátu.\n"}
{"id": "17277", "url": "https://cs.wikipedia.org/wiki?curid=17277", "title": "Darth Vader", "text": "Darth Vader\n\nAnakin Skywalker, též známý jako Darth Vader, je fiktivní postava, původně rytíř Jedi, později temný pán ze Sithu ve světě Star Wars. Je ústřední postavou všech šesti dílů hexalogie Star Wars od George Lucase i dalších děl s tematikou tohoto fiktivního světa od jiných autorů, ať už jde o další filmové projekty, o literaturu nebo počítačové hry.\n\nAnakin Skywalker vyrůstal na odlehlé planetě Vnějšího pásu jménem Tatooine jako otrok, odkud se dostal do chrámu Jediů. Během svého působení v řádu se dostal pod vliv sithského lorda Dartha Sidiouse, jenž ho manipulacemi strhl na Temnou stranu Síly. Stal se Darthem Vaderem a spolu s císařem Palpatinem alias Sidiousem vládl tvrdou rukou Galaxii. Později proti němu bojoval jeho syn Luke Skywalker a zjistil, že ho císař nezměnil úplně. V rozhodující okamžik pak císaře zabil a naplnil jedijské proroctví o vyvoleném, jenž přinese rovnováhu Síle, kvůli kterému byl Anakin do řádu Jedi původně přijat. Jakožto Darth Vader byl charakteristický svým černým robotickým oblekem.\n\nPro roli Dartha Vadera zvolil George Lucas kulturistu Davida Prowseho, jehož ve scénách s bitvami se světelnými meči nahradil kaskadér Bob Anderson. Dialogy však namluvil James Earl Jones. Všichni tři spolupracovali na epizodách IV až VI. Odmaskovaného Vadera v epizodě VI si zahrál Sebastian Shaw. Mladého Anakina Skywalkera hrál v epizodě I Jake Lloyd a v dalších dvou dílech Hayden Christensen. V ostatních seriálech nebo počítačových hrách ztvárnilo Anakina Skywalkera nebo Dartha Vadera několik dalších umělců.\n\nHned po dokončení prvních návrhů scénáře do prvního dílu Star Wars, jenž později získal označení , byla na základě nákresů umělce Ralpha McQuarrieho z roku 1975 vyrobena Vaderova maska, později celý mechanický aparát, jenž se stal jeho náhradním tělem. Celý černý oblek vymodeloval na základě McQuarrieho návrhů sochař Brian Muir, jenž vytvořil též kostýmy pro Stormtroopery. Celý oblek měl být původně dle prvních verzí scénáře jen skafandrem pro cesty ve vesmíru, ale později byl jeho účel změněn tak, že slouží jako mobilní podpora života pro Vadera, který by bez něj brzy zemřel, jak bylo ukázáno v .\n\nAnakin Skywalker vyrůstal od roku 43 BBY se svou matkou Shmi na Tatooine v otroctví původně Gardully Hutta, později je oba vlastnil Watto, kterému dělal v dětském věku asistenta v prodejně náhradních dílů. Otce neměl žádného, neboť byl zrozen panenským početím. Když mu bylo devět let, navštívil Wattovu prodejnu mistr Jedi Qui-Gon Jinn, jenž sháněl součástky do vesmírné lodi Nubian, s níž nouzově přistál na planetě v poušti za městem. Jinna doprovázela dívka jménem Padmé, kterou nazval andělem. Po neúspěšném obchodu s Wattem nabídl Qui-Gonovi, Padmé i Jar Jarovi přístřeší, aby se nemuseli vrátit na loď během písečné bouře. Doma všem ukázal svého droida C-3PO a Qui-Gon poznal chlapcovo nadání v Síle, stejně tak jeho schopnosti pilota a přihlásil Anakina do blížícího se závodu kluzáků, přičemž vsadil porouchaného Nubiana za nové součástky na hyperpohon a namluvil Wattovi, že je kluzák jeho, tedy neprozradil, že ho z náhradních dílů sestavil sám Anakin. Závod nakonec vyhrál, porazil v rozhodujícím momentě svého arcirivala Sebulbu a pomohl Qui-Gonovi i Padmé vyhrát potřebné součástky. Díky ještě jedné sázce s Wattem však Qui-Gon získal svobodu i pro Anakina, kterému nabídl možnost stát se také Jediem.\n\nPřesunul se tedy na Coruscant, kde předstoupil před Radu Jediů, která se však obávala chlapcovy vysoké úrovně hněvu kvůli létům strávených v otroctví, takže ho do řádu nepřijala i přes Qui-Gonovo přesvědčení, že je Anakin vyvolený k tomu nastolit rovnováhu v Síle, jak káže jedno prastaré proroctví. Začal ho cvičit aspoň neformálně a vzal ho s sebou zpět na Naboo pomoct královně Amidale. Zde se na svatém místě gunganů dověděl, že Padmé, s níž se stihl na Tatooinu a během letu ve vesmírné lodi spřátelit, je ve skutečnosti královnou Amidalou. Zúčastnil se druhé bitvy o Naboo, když vlezl do nabooské stíhačky a spolu s R2-D2 vletěl do hangáru vlajkové lodě Obchodní federace. Tam rozstřelil generátor energie a zničil tak blokádu planety. Zastavil tím i chod droidů, s nimiž bojovali na zemi gungani a královské stráže Padmé. Qui-Gon však při bitvě zemřel rukou sithského lorda Darth Maula a rada nakonec svolila k Anakinově výcviku Jedi pod vedením Obi-Wana Kenobiho, jenž sloužil do té doby jako Qui-Gonův učedník a slíbil mu, že Anakina vycvičí. Bitvu z dálky sledoval i novopečený kancléř Palpatine, který byl nadšen Anakinovým výkonem a začal se s ním přátelit.\n\nO deset let později byl již zralým padawanem a spolu s mistrem Kenobim zažil spousty misí. Znovu se setkal s Padmé, nyní senátorkou Republiky, kterou měl spolu s Obi-Wanem chránit před atentátníky. K Padmé, jež byla o několik let starší než on, cítil už od jejich prvního setkání na Tatooine jisté emoce, nyní se do ní zamiloval. Na základě jejího návrhu ji Anakin použil jako návnadu, aby atentátníky dopadl. Po honičce v corrusantském Galaktickém městě nakonec jejich totožnost se svým mistrem přímo neodhalili, ale získali určitá vodítka. Obi-Wan se vydal hledat planetu Kamino, kam vedly stopy, zatímco Anakin dostal samostatný úkol doprovodit potají Padmé domů na Naboo s tím, že ji v zásadním hlasování v senátu zastoupí její asistent Jar Jar Binks.\n\nNa Naboo došlo mezi Padmé a Anakinem k prvnímu citovému sblížení, ovšem dospěli k závěru, že by si milostným románkem oba jen zničili kariéru. Anakina v tu dobu mučily špatné sny o jeho matce, které ho donutily spolu s Padmé navštívit Tatooine, kde se dověděli, že se provdala za farmáře Larse a dostala svobodu. Ovšem nedávno ji zajali píseční lidé a umučili k smrti. Při pohledu na umírající matku, když ji konečně našel, ho popadl vztek a světelným mečem povraždil celý kmen písečných lidí. Z toho, že porušil kodex, byl sice špatný, přesto neprojevil lítost, neboť považoval písečné lidi za zvířata. Pak se vydali na záchranu Obi-Wana na Geonosis, který mezitím vypátral, že senátorku lovil nájemný vrah Jango Fett na objednávku aktivisty hraběte Dooku, jenž je ve skutečnosti sithský lord a stál u zrodu konfederace nezávislých systémů (CIS) i její obří droidí armády. Zde ovšem také padli do zajetí a spolu s Obi-Wanem skončili na popravišti. Než je k němu geonosisané přivázali řetězy, vyznali si Anakin s Padmé lásku s vědomím, že nejspíš zemřou. Proti nestvůrám si vedli dobře, dokud Dooku nenařídil jejich popravu droidy. Zachránili je až Jediové, kteří přispěchali na planetu s armádou klonů, jejíž vznik prosadil Palpatine za přispění Jar Jara Binkse (ironií bylo, že sama Padmé by hlasovala proti). Poté Anakin konfrontoval spolu s Obi-Wanem Dookua, avšak neuspěli, navíc Anakin přišel o svou paži a po bitvě dostal mechanickou protézu. Po skončení bitvy se pak Anakin na základě uplynulých událostí tajně na Naboo oženil s Padmé.\n\nZa další tři roky (19 BBY) se stal velmi silným. Během probíhajících Klonových válek získal titul Jedi (částečně i za účast v bitvě s Dookuem) a cvičil padawanku Ahsoku Tano. Jednoho dne ale generál separatistů Grievous zajmul Palpatina, kterého s Obi-Wanem zachránil. Při akci byl ale jeho starý parťák v bezvědomí a po bitvě s Dookuem Anakin na rozkaz vysmátého kancléře svého soka zabil. Po tvrdém přistání jen s půlkou lodi na corrusantském letišti se znovu setkal po dlouhé době s Padmé, která mu oznámila, že čeká dítě. Byl šťastný, ale zároveň měl starosti, jak dvojí život Jedie a zakázanou manželskou i otcovskou lásku zvládne. Tohoto faktu začal více a více zneužívat kancléř Palpatine, zvláště v době, kdy Anakina opět mučily noční můry, v nichž tentokrát viděl Padmé umírat po porodu. Anakin nejprve opatrně hledal odpovědi na své obavy u mistra Yody, ovšem jeho rada ho neuspokojila. Jednoho dne se na schůzce v operní budově dověděl od Palpatina o legendě o Darthu Plagueisovi, jenž byl tak mocný, že dokázal stvořit a uchovat život. Anakinovi to přišlo podezřelé, ovšem také lákavé, neboť viděl šanci, jak Padmé zachránit stůj co stůj.\n\nPalpatine v posledních letech dostával od senátu stále větší a větší pravomoci a neváhal jich použít. Dosadil ze své pravomoci Anakina do rady Jediů, který ale nezískal titul mistra, což jím otřáslo a pohádal se kvůli tomu se svým starým mistrem Obi-Wanem. Navíc po něm rada tajně chtěla, aby podezřele se chovajícího Palpatina sledoval. To neochotně plnil a při jedné konverzaci s ním mu Palpatine odhalil svou skutečnou identitu sithského lorda. Anakin zapnul svůj světelný meč a chystal se s ním utkat, ovšem Palpatine ho odzbrojil zdůrazněním osudu Padmé. Anakin tedy aspoň oznámil zjištěnou skutečnost ostatním mistrům v čele s Mace Winduem. Ti se ihned odebrali Palpatina zatknout a Anakinovi poručili zůstat v chrámu a do akce nezasahovat. Přesto zákaz porušil a dorazil zpět do Palpatinovy kanceláře, kde viděl tři mrtvé mistry a Mace Windua, jak odráží Palpatinovy blesky zpět. V této bitvě mistr Jedi i mistr Sith bojovali o Anakinovu přízeň, ovšem Anakin nakonec podlehl strachu o Padmé a Winduovi, jenž se chystal sitha zabít, usekl ruku.\n\nPalpatine pak přijal Anakina, šokovaného z Winduovy smrti, za učedníka a dal mu nové jméno Darth Vader. Jeho prvním úkolem coby Sith bylo vyvraždění Jediů v chrámu. Druhým úkolem bylo zničení Separatistů, ukrytých na Mustafaru, kde dokonal svůj obrat na temnou stranu. Začaly mu žlutě žhnout oči a celý se oděl do černého. Palpatine mezitím vydal Rozkaz 66, kterým nařídil klonovým vojákům zabít všechny Jedie, ovšem mistr Obi-Wan přežil. Přicestoval potají s Padmé, jež se obávala o osud svého muže, na Mustafar, aby zjistil, co se s Anakinem stalo. Vader svou ženu v hněvu téměř uškrtil Silou, protože si myslel, že ho s Obi-Wanem zradila, když ho odmítla podpořit na jeho temné cestě. Následně se utkal s Obi-Wanem v souboji na život a na smrt uprostřed lávového pole. Vader však prohrál, když přecenil své schopnosti a Obi-Wan mu usekl druhou ruku i obě nohy a nechal svého bývalého žáka pomalu umírat, protože ho nebyl schopen zabít. Po souboji jen vzal Vaderův meč. Na místo dorazil císař Palpatine a Vadera zachránil, přičemž mu nechal udělat kybernetické protézy, aby vypadal jako kyborg. Dostal černé brnění, které ho drželo při životě, aby byla jeho identita ukryta a aby budil strach. V nové suitě dostal starost o Padmé, ovšem jeho mistr mu namluvil, že ji on ve vzteku sám zabil. Tímto Anakin Skywalker ztratil nejen lidskost, ale stal se i příčinou smrti té, kterou chtěl ochránit a přijal kvůli tomu temnou stranu Síly. A jak sám věřil, ztratil i jejich dítě, ovšem netušil, že Padmé přežila dost dlouho, aby dala život dvojčatům Lukovi a Leie.\n\nJediné, co mu zbylo, byla ponižující role sithského učedníka imperátora Palpatina. Ze začátku bylo novopečené Impérium relativně slabé, ovšem Vader zjednával v galaxii pořádek pomocí své 501. legie stormtrooperů a lovil zbývající Jedie. Snil o tom, že svého mistra svrhne a bude vládnout galaxii sám, ovšem moc dobře věděl, že bez síly, kterou ztratil po porážce od Obi-Wana, na to nemá. Proto se rozhodl vycvičit si tajného učedníka Starkillera, kterému přidělil k výcviku bojového droida PROXY jeho vlastní konstrukce. Toho nakonec jen využil k tomu, aby v letech 3-2 BBY pro císaře, jenž tajný výcvik odhalil, ulovil rebelující senátory, kteří nesouhlasili s poměry v Impériu. Jeho tajný učedník však na konci své poutě odmítnul hrát roli loutky a postavil se jak Vaderovi, tak císaři. Sice se mu nepovedlo je oba porazit, ale umožnil aspoň útěk senátorům Bailovi Organovi, Mon Mothmě a několika dalším lidem před jistou smrtí. Ti pak proti Palpatinově původnímu plánu založili Alianci rebelů, která měla dost síly a odvahy, aby je oba dva zničila.\n\nUplynulo 19 let od jeho pádu na temnou stranu a vojáci Impéria právě dokončili výstavbu obávané Hvězdy smrti, jejíž plány rebelové ukradli. Vader dopadl senátorku Organu, která je však dobře schovala do droida R2-D2. Nechal tedy po něm pátrat a odvlekl senátorku na Hvězdu smrti, kde ji vyslýchal Wilhuff Tarkin, ovšem žádné relevantní informace o pozicích rebelů z ní nedostal. Nařídil proto zničit paprskem celou její planetu Alderaan a vydal rozkaz ji popravit. Krátce na to zachytil vlečný paprsek Hvězdy smrti loď Millennium Falcon, odkud se vylodila parta neznámých bojovníků, kterým se povedlo osvobodit princeznu Leiu. Darth Vader při jejich průniku na loď ucítil přítomnost Obi-Wana Kenobiho a vydal se ho do útrob Hvězdy smrti hledat. Když ho konečně našel, odehrála se odveta za Mustafar, ale jeho starý mistr se nechal schválně zabít, aby splynul se Silou a umožnil ostatním spolu s princeznou Leiou utéct.\n\nTehdy to Darth Vader ještě netušil, ale jedním ze zachránců princezny byl jeho 19letý syn Luke. Vinou imperiální štěnice v Millenniu Falconu vypátrali hlavní sídlo rebelů na odlehlém Yavinu IV, kde došlo k epochální bitvě rebelských X-wingů s TIE fightery Impéria, kterým velel sám Vader. Rebelům se povedlo na základě ukradených plánů odhalit slabinu a využili ji. Vader odhalil, že jeden z pilotů X-wingů je nadán v Síle, což také prokázal úspěšným zásahem, jenž znamenal zničení Hvězdy smrti a ohromnou ztrátu pro Impérium. Sám Vader bitvu přežil, ovšem byl za neúspěch na Yavinu od císaře potrestán.\n\nČasem odhalil identitu tohoto letce. Nezávisle na něm i císař Palpatine. Když o tři roky později vedl Vader misi na Hoth, kde vypátral další základnu rebelů, hlavní aktéři, tedy princezna Leia, pašerák Han Solo i Luke mu utekli mezi prsty. Konečně se \"dověděl\" zásadní informaci o existenci Luka Skywalkera jako potomka Anakina Skywalkera od císaře Palpatina a dostal za úkol ho buď zabít, nebo dovést k císaři, aby ho obrátili k temné straně Síly. Vader věděl, že ho cvičil Obi-Wan, takže nechtěl nic ponechat náhodě. Jeho legie, řízená z vlajkové lodě Executor, pátrala v asteroidovém poli mezi soustavami Hoth a Bespin po Millennium Falconu, ovšem bez úspěchu. Proto nařídil obsadit okolní systémy včetně Bespinu, kterému vládl zlodějíček Lando Calrissian, Solův starý známý. S ním Vader uzavřel dohodu, že když jim pomůže dopadnout Luka Skywalkera, nikomu nebude ublíženo, ani Leie, Solovi a dalším, ani obyvatelstvu.\n\nTuto dohodu však nedodržel, Sola nechal mučit a Leiu s ostatními zatknout, jakmile Luke měl dorazit na místo. Na Solovi vyzkoušel funkčnost mražení do karbonitu, aby tak znehybnil Luka. Ovšem ten se do pasti nechytil, byl již nyní dost zdatný. Vader totiž netušil, že měl Luke za sebou tvrdý výcvik od mistra Yody, byť zatím nedokončený. Calrissian vydal pokyn civilistům k evakuaci města, aby vyvolal chaos, který rebelům umožní uniknout, ovšem Luke zůstal a bojoval s Vaderem. Vader Luka odzbrojil useknutím ruky a následně ho téměř zlomil oznámením, že jeho otec Anakin není mrtvý, ale že to on sám, Darth Vader, je jeho otec. Šokovaného Luka pak lákal na svou stranu, neboť v něm viděl dostatečný potenciál, který by mu pomohl svrhnout císaře a vládnout galaxii jako otec a syn. Luke však raději volil smrt a skočil z visuté lávky do propasti. Přesto přežil a využil své jedijské schopnosti, aby si telepaticky zavolal na pomoc Leiu, jež nařídila Landovi otočit Millennium Falcon zpátky. Vader pak se svým synem ještě komunikoval na dálku telepaticky, ale pak už loď i s rebely zmizela v hyperprostoru.\n\nLuke se časem s tím, že je Vaderův syn, smířil a rozhodl se přimět otce otočit se proti temné straně Síly. Vader v roce 4 ABY dohlížel na dostavbu nové Hvězdy smrti u Endoru spolu s císařem, s nímž se chystal soupeřit o vliv nad Lukem. Spolu zrežírovali past na rebely při bitvě o Endor, v níž podstatná část rebelů obléhala nedokončenou Hvězdu smrti, zatímco Luke, Leia, Han a další bojovali s pomocí Ewoků na povrchu měsíce. Luke se však Vaderovi sám vydal, protože cítil, že je to jediná možnost. Vaderovi \"oplatil\" jeho naléhání na Bespinu a řekl mu, že ho hodlá obrátit na světlou stranu, protože věří, že v něm je dobro. I tak ho Vader vydal císaři na Hvězdu smrti a císař se se snažil Lukem manipulovat. Jak bitva o Endor pokračovala, zapojil se do manipulace i Vader a pomocí schopnosti Síly čtení mysli se od Luka dověděl, že má sestru Leiu, tedy když neobrátí jeho, určitě se k Sithům připojí Leia. Luke už tohle nevydržel a plný zuřivosti se s Vaderem utkal v boji světelnými meči a porazil ho. Usekl mu jednu z robotických rukou, přičemž se podíval na svou vlastní protézu a rychle vychladl.\n\nCísař Palpatine se pokusil Luka přimět, aby svého vlastního otce dorazil, ale neuspěl. Luke s hrdostí oznámil, že je Jedi tak jako byl Anakin Skywalker před svým pádem. Palpatine ztratil nervy i s ohledem na pro něj nepříznivý vývoj bitvy s rebely, a začal Luka mučit blesky, jejichž odrážení tento mladý Jedi ještě neuměl. Když se ho chystal zabít, požádal Luke svého otce o pomoc. Ten chvíli váhal, ale nemohl se dívat na to, jak císař svými blesky zabíjí jeho syna. Věděl, že nedokázal zachránit svou matku a Padmé, ale věděl, že ještě může zachránit své dvě děti, proto druhou rukou zvedl císaře do vzduchu a přehodil ho do hluboké šachty, kde císař velkým výbuchem a výronem energie temné strany Síly zemřel. Jenže císař ho blesky během přehozu zasáhl do brnění a vyřadil mu systém podpory života. Znovuzrozený Anakin pak Lukovi poděkoval a pověděl mu, že měl pravdu, že není ztracený, a nechal si sundat masku, aby se na syna podíval vlastníma očima. Pověděl mu také, aby vše vysvětlil Leie. Po chvíli v náručí syna zemřel. Luke ho na Endoru pohřbil po způsobu Jediů a Anakin se pak po boku mistra Yody, Obi-Wana Kenobiho ve formě ducha objevil na oslavě vítězství rebelů nad Impériem.\n\nV následujících letech se jeho duch občas dále zjevoval Lukovi, příležitostně i Leie.\n\n\n"}
{"id": "17278", "url": "https://cs.wikipedia.org/wiki?curid=17278", "title": "Monarcha (rozcestník)", "text": "Monarcha (rozcestník)\n\nMonarcha může být :\n\n\n"}
{"id": "17279", "url": "https://cs.wikipedia.org/wiki?curid=17279", "title": "203 př. n. l.", "text": "203 př. n. l.\n\n\n\n"}
{"id": "17280", "url": "https://cs.wikipedia.org/wiki?curid=17280", "title": "195 př. n. l.", "text": "195 př. n. l.\n\n\n"}
{"id": "17282", "url": "https://cs.wikipedia.org/wiki?curid=17282", "title": "182 př. n. l.", "text": "182 př. n. l.\n\n\n"}
{"id": "17283", "url": "https://cs.wikipedia.org/wiki?curid=17283", "title": "336 př. n. l.", "text": "336 př. n. l.\n\n\n\n"}
{"id": "17285", "url": "https://cs.wikipedia.org/wiki?curid=17285", "title": "Ext2", "text": "Ext2\n\next2 ( ) je v informatice souborový systém, který byl původně implementován pro jádro Linuxu, avšak je možné ho nalézt i v dalších operačních systémech. Navrhl ho Rémy Card jako nástupce souborového systému ext a je k dispozici jako open source software. Ext2 nepoužívá žurnálování, které podporuje až jeho přímý kompatibilní nástupce ext3.\n\nSouborový systém ext2 je přímým nástupcem souborového systému ext. Jejich struktura na disku přímo vychází ze systému souborů UFS, který používaly první unixové systémy. Mezi jeho hlavní charakteristiky patří:\n\n\nNázev souboru na ext2 může obsahovat libovolné znaky kromě znaku s kódem 0 a lomítka. Systém ext2 neobsahuje speciální podporu pro národní znakové sady, ale není problém na něj ukládat soubory v ISO-8859-2 nebo UTF-8 (použití UTF-16 není možné). Maximální délka jména souboru je 255 bytů (dle specifikace rozšiřitelná až na 1012 bytů). Maximální délka souboru jako takového je 2 bytů (což je teoretický horní strop daný přímo souborovým systémem). V závislosti na implementaci může být nižší, například na 32bitových systémech může být velikost souboru omezena na 2 bytů (do jádra verze 2.4.0). V novějších jádrech bylo rozšířeno API rozhraní, a tak je současný limit na platformě x86 2 TiB (2), avšak závisí na velikosti bloku (viz tabulka). Některé programy však funkce rozšířeného rozhraní nepoužívají, a proto nemusí být schopny pracovat s většími soubory.\n\nNástupcem souborového systému ext2 je systém ext3, který je plně zpětně kompatibilní, ale navíc podporuje například žurnálování (informace o dokončených operacích).\n\nRaný vývoj Linuxového jádra probíhal též v prostředí operačního systému Minix. Proto bylo přirozené, že byl do Linuxového jádra jako primární souborový systém implementován MINIX file system. Minixový systém souborů byl prakticky bezchybný, ale protože používal 16bitové adresy, byl omezen na maximálně 64 MiB dat a neumožňoval názvy souborů dalších 14 znaků. Kvůli těmto omezením začala v Linuxu práce na implementaci nových souborových systémů.\n\nByla vyvinuta mezivrstva VFS, která umožňovala v jádře Linuxu sjednotit přístup ke všem souborovým systémům a zjednodušit tak jejich začleňování. Po jeho integraci do jádra byl v dubnu 1992 začleněn do verze 0.96c souborový systém ext (extended file system). Řešil dva hlavní problémy: maximální velikost diskového oddílu až 2 GiB a délka názvu souboru byla až 255 znaků, ale stále existovaly problémy: neexistovala podpora separovaného přístupu a možnost změny I-node a v něm uložených záznamů o čase.\n\nJako řešení těchto problémů byly v lednu 1993 vyvinuty dva nové souborové systémy: xiafs a ext2 (second extended file system). Souborový systém ext2 byl založen na souborovém systému ext, avšak prošel mnohými reorganizacemi, zlepšeními a byl navržen s přihlédnutím na evoluci a zároveň ponechával prostor pro další rozšiřování – POSIXové ACL a rozšířené atributy (Extended file attributes), které používá například SELinux.\n\nNa začátku systému souborů je boot sektor, který slouží pro uložení zavaděče operačního systému. Dále je souborový systém rozdělen na skupiny bloků (group blocks), které mají vnitřně stejnou strukturu a skupin je v souborovém systému několik.\n\nKaždá skupina bloků obsahuje:\n\nSuperblok obsahuje:\n\nInode obsahuje metadata o souboru.\n\nAdresář je uložen v datovém bloku a obsahuje seznam čísel inode a názvy položek v adresáři.\n\n"}
{"id": "17286", "url": "https://cs.wikipedia.org/wiki?curid=17286", "title": "334 př. n. l.", "text": "334 př. n. l.\n\n\n"}
{"id": "17287", "url": "https://cs.wikipedia.org/wiki?curid=17287", "title": "Žurnálovací systém souborů", "text": "Žurnálovací systém souborů\n\nŽurnálovací systém souborů zapisuje změny, které mají být v počítačovém systému souborů provedeny, do speciálního záznamu nazývaného žurnál (anglicky \"journal\"). Žurnál je obvykle realizován jako cyklický buffer a jeho účelem je ochránit data na pevném disku před ztrátou integrity v případě neočekávaných havárií (výpadek napájení, neočekávané přerušení vykonávaného programu, pád systému apod.).\n\nV obecném smyslu označujeme žurnálováním vytváření libovolných podrobných záznamů o prováděné činnosti (logů).\n\nSouborové systémy jsou velmi komplexními datovými strukturami. Při změně v souborech nebo adresářích je nutné vykonat řadu jednotlivých (atomických) operací, což může vést k problému se souběhem (anglicky \"race condition\"). Sérii jednotlivých operací, které je potřeba provést, nazýváme transakce.\n\nPři přerušení transakce může dojít k tomu, že data na disku ztratí integritu (jsou narušeny vazby, které data spojují ve smysluplný celek). Uvedení dat do opětovné integrity znamená naplánovanou transakci dokončit nebo se vrátit k původnímu stavu před započetím transakce. Žurnálování umožňuje velmi rychle a bezpečně uvést souborový systém do konzistentního stavu.\n\nSouborové systémy, které žurnálování nepodporují, je nutné kompletně zkontrolovat speciálním programem (např. scandisk, fsck), což je časově velmi náročná operace a může to navíc způsobit ztrátu dostupnosti dat, které nebyly havárií postiženy přímo.\n\nŽurnál je pro ochranu prováděné transakce využíván následujícím způsobem:\n\n\nPokud dojde v kterémkoliv okamžiku k přerušení, je možné pomocí dat uvedených v žurnálu uvést systém souborů do konzistentního stavu buď návratem zpět ke stavu před započetím transakce nebo dokončením přerušené transakce.\n\nŽurnál je obvykle umístěn na speciálním místě souborového systému a je umístěn tak, aby zabíral souvislý prostor (srovnej s fragmentací). Může to být i obyčejný soubor (ext3), avšak obvykle je označen jako systémový a je běžnému uživateli skryt, aby nemohl být snadno poškozen.\n\nPro zvýšení výkonu je někdy možné umístit žurnál na jiný disk. Speciálním případem jsou systémy souborů, které jsou navrženy tak, že žurnál nepotřebují a odstraňují tak problém dvojitého zápisu na disk. Jsou to například tzv. soft updates v UFS nebo souborové systémy založené na principu zápisu do logu.\n\nŽurnálování snižuje výkonnost souborového systému při zápisu dat, protože všechna data musí být zapsána dvakrát (nejprve do žurnálu, pak do souborového systému). Podstatné zvýšení výkonu je možné dosáhnout žurnálováním pouze metadat (tj. informací, které popisují umístění dat na disku), které umožní velmi rychlou opravu souborového systému po pádu systému, avšak neřeší problém pádu samotných programů. Navíc může dojít k nekonzistenci mezi daty a metadaty.\n\nJe-li použito žurnálování pouze metadat (např. u NTFS nebo implicitní stav u ext3), může se stát, že při prodlužování souboru je při pádu systému ochráněno zvětšení délky souboru a alokace potřebných datových bloků na disku, avšak samotný zápis není dokončen. V takovém případě by v souboru byla v místě prodloužení pouze náhodná data. Proto operační systém v tomto případě zajišťuje, že zápis dat na disk proběhne před zápisem metadat. Některá zařízení však mohou pro zvýšení výkonu pořadí zapisovaných dat měnit (technologie NCQ u pevných disků), což opět přináší výše zmíněné riziko, které musí operační systém ošetřit (např. čekáním na potvrzení zápisu od pevného disku nebo nuceným vylitím cache pevného disku).\n\nŽurnálování podporuje v systémech Windows NT souborový systém NTFS (FAT žurnálování nepodporuje), v systému Mac OS X podporuje žurnálování souborový systém HFS+, v Linuxu pak ext3, ext4, ReiserFS, XFS (od firmy SGI), JFS (od firmy IBM), v systému Solaris je to ZFS atd.\n"}
{"id": "17288", "url": "https://cs.wikipedia.org/wiki?curid=17288", "title": "Ext3", "text": "Ext3\n\next3 je žurnálovací systém souborů vytvořený pro operační systém Linux a je přímým a zpětně kompatibilním následníkem souborového systému ext2. Ext3 je výchozím souborovým systémem mnoha populárních linuxových distribucí. První zmínku o práci na rozšíření možností souborového systému ext2 učinil Stephen Tweedie v únoru 1999 v e-mailové konferenci pro jádro Linuxu a jeho změny byly začleněny do oficiálního kódu jádra od verze 2.4.15 v listopadu 2001.\n\nNásledníkem ext3 je souborový systém ext4, který je s ext3 zpětně kompatibilní (dopředně kompatibilní je jen částečně kvůli novým strukturám na disku).\n\nAčkoli je výkon (rychlost) v některých specifických operacích nižší, než u konkurentů jako je JFS2, ReiserFS a XFS, má tu významnou výhodu, že umožňuje jednoduchý přechod z původního ext2 na ext3 bez nutnosti kompletní zálohy a obnovy dat. Další výhodou je jeho dlouhá historie a široké nasazení, které zajišťuje dostatek aktivních vývojářů a vysokou úroveň jeho kódu.\n\nSouborový systém ext3 nabízí oproti svému předchůdci ext2:\n\nV linuxové implementaci ext3 jsou dostupné tři způsoby žurnálování: \n\nBez těchto prvků je ext3 systém zpětně kompatibilní k předešlému ext2 systému. Tento fakt umožňuje úspěšně testovat aplikace pro údržby a opravy ext2 souborových systémů, které lze taktéž použít u novějšího systému ext3 bez větších změn. Ext2 a ext3 systémy sdílejí společnou sadu utilit (e2fsprogs), které zahrnují např. fsck tool.\n\nOd doby, kdy ext3 systém směřoval k plné kompatibilitě s ext2, je mnoho diskových struktur podobných strukturám na ext2. Následkem toho, ext3 postrádal řadu rysů, typických pro novější systémy. Příkladem může být dynamická alokace i-node a variabilní velikost bloků.\nSouborový systém nemůže být kontrolován nástrojem e2fsck, když je namountován pro zápis. Dump souborového systému, který je namountován pro čtení a zápis (rw), může způsobit poškození dat v dumpu.\nExt3 nepodporuje extent, vlastnost užitou v systémech JFS2 a ext4.\n\nNeexistuje žádný nástroj pro defragmentaci, který lze použít za běhu ext3, avšak systém fragmentaci aktivně předchází. Existuje pouze offline defragmentátor pro ext2 (e2defrag), který však vyžaduje nejprve konverzi ext3 zpět na ext2 systém. Pokud je ext3 špatně nastaven, e2defrag může způsobit poškození. Existují defragmentační nástroje jako je Shake a defrag, které kopírují každý soubor a „počítají“ s tím, že nově alokovaný soubor už nebude fragmentovaný (díky předcházení fragmentace). Nicméně tato metoda funguje pouze pokud je souborový systém přiměřeně prázdný. Poloprázdné systémy souborů nejsou však obvykle fragmentovány.\n\nExt3 na rozdíl od ext2 vynulovává ukazatele v i-nodech smazaných souborů. Dělá to kvůli zjednodušení čtení a zápisu na souborový systém během nahrávání žurnálu po nečistém mountu. To ovšem brání tomu, aby šly soubory obnovit. Jediný způsob jak data obnovit se dá použít jen tehdy, když víte, na kterém bloku data začínají a končí. Tím je mazání poněkud bezpečnější než na ext2, což by mohlo být považováno i za výhodu.\n\nPodpora pro transparentní kompresi (dostupná jako neoficiální patch pro ext2) není v ext3 dostupná.\n\nExt3 má určenou relativně malou maximální velikost jak pro jednotlivé soubory, tak celý souborový systém. Tyto limity závisejí na velikosti bloku souborového systému viz tabulka (data pocházejí z předešlé verze ext2):\n\n\"Pozn.: 8 kB velikost bloku je dostupná pouze u architektur, které umožňují 8 kB stránky.\"\n\nExt3 neprovádí kontrolní součet během zápisu v žurnálovacím systému. Pokud barrier=1 není dostupná jako mount option (v /etc/fstab) a pokud hardware provádí zápis do cache mimo pořadí, riskuje se poškození souborového systému. Tato volba standardně není zpřístupněná na nejpopulárnějších distribucích Linuxu.\n\n\n"}
{"id": "17289", "url": "https://cs.wikipedia.org/wiki?curid=17289", "title": "333 př. n. l.", "text": "333 př. n. l.\n\n\n"}
{"id": "17291", "url": "https://cs.wikipedia.org/wiki?curid=17291", "title": "331 př. n. l.", "text": "331 př. n. l.\n\n\n\n\n"}
{"id": "17292", "url": "https://cs.wikipedia.org/wiki?curid=17292", "title": "Albrecht Kaplíř ze Sulevic", "text": "Albrecht Kaplíř ze Sulevic\n\nAlbrecht Kaplíř ze Sulevic († 6. srpna 1616) byl český rytíř pocházející z třebívlické větve starého vladyckého rodu Kaplířů ze Sulevic. \n\nJeho otcem byl Kašpar Kaplíř ze Sulevic popravený roku 1621 za účast na stavovském odboji, matkou Eva Radimská ze Slavkova († 27. března 1618). Albrecht Kaplíř měl dva syny, kteří později sdíleli zcela odlišné osudy – zatímco Oldřich zůstal věrný protestantské víře a zemřel roku 1653 v exilu, Zdeněk Kašpar vstoupil do habsburských služeb a dotáhl to až na císařského generála a presidenta dvorské válečné rady. Albrechtovi náležel v letech 1614–1616 statek Koleč ve středních Čechách, který mu předala do správy jeho matka Eva.\n"}
{"id": "17293", "url": "https://cs.wikipedia.org/wiki?curid=17293", "title": "MySAP", "text": "MySAP\n\nSpolečnost SAP nabízí řešení pod souhrnným označením „mySAP™ Business Suite/Solutions“. Je to soubor adaptivních řešení k optimalizaci obchodních procesů. Jsou to tato řešení: mySAP™ ERP, mySAP™ CRM, mySAP™ SRM, mySAP™ SCM, mySAP™ PLM. Tato řešení jsou poskládaná z příslušných aplikačních komponent zvaných SAP Components, odvětvových komponent a technologických komponent SAP NetWeawer™. Řešení mySAP™ ERP uceleně řeší ERP procesy v podniku.\n\n\nKomponenta SAP R/3 obsahuje různé moduly – R/3 komponenty, např. pro účetnictví, controling, logistiku, výrobu a personalistiku a je páteří celého podnikového řešení, která obsahuje všechny funkcionality potřebné k podpoře podnikání v jednom systému. SAP® R/3 nebo její následníci jsou komponenty, kterými se začíná integrační proces většiny ostatních řešení.\nV rámci mySAP SCM je produkt určen pro plánování produkce. Jedná se o SAP Advanced Planner and Optimizer (SAP APO), který využívá databázi „in memory“ zvanou SAP LiveCache.\n\nIntegrační platforma SAP Netweaver umožňuje integraci všech ostatních řešení SAP.\nSAP Netweaver™ komponenty:\n\nOdvětvová komponenta SAP for Industries nabízí řešení pro různá odvětví průmyslu v rámci tzv. „SAP for Industries“. Existují řešení nejen pro průmysl , ale i pro veřejnou správu, školy a nemocnice.\nOdvětví:\n\n\n\n"}
{"id": "17294", "url": "https://cs.wikipedia.org/wiki?curid=17294", "title": "323 př. n. l.", "text": "323 př. n. l.\n\n\n\n\n\n"}
{"id": "17295", "url": "https://cs.wikipedia.org/wiki?curid=17295", "title": "OS/2", "text": "OS/2\n\nOS/2 je počítačový operační systém firmy IBM vyvíjený v letech 1987–2001.\n\nV roce 1986 se firmy IBM a Microsoft rozhodovaly, jaký operační systém by měl nahradit jejich stávající DOS a stát se nativním systémem přicházející řady počítačů IBM PS/2. První verzi tohoto systému představily roku 1987. OS/2 1.00 podporoval hardwarový multitasking. Systém nabízel pouze textové rozhraní, umožňující zobrazit jeden program, zatímco ostatní běžely na pozadí. Maximální velikost podporovaných disků byla 32 MiB.\n\nKe konci roku 1988 byla představena verze OS/2 1.10 Standard Edition (Trimaran). Ta již měla rozhraní grafické, které bylo pojmenováno Presentation Manager. Také velikost podporovaných disků se rozšířila, jeden oddíl mohl mít až 2 GiB. Systém souborů byl typu FAT. Počátkem následujícího roku (1989) se objevila další verze OS/2, a sice 1.10 Extended Edition. Přibyl komunikační správce a nástroj pro správu databází. Tento relační databázový systém byl pojmenován Database Manager, později byl označován jako DB2.\n\nJeště tohoto roku, avšak až na podzim, vznikla další verze OS/2 1.20 (Sloop), Standard Edition i Extended Edition. Bylo vylepšeno grafické rozhraní a souborový systém HPFS (předchůdce NTFS). Také začala práce na verzi 2.0, jež se měla stát prvním 32bitovým operačním systémem pro osobní počítače. Ta měla běžet na procesorech řady 80386. Také začala příprava třetí verze, jež by plnila funkci síťového serveru nezávislého na platformě.\n\nV roce 1990 se firmy IBM a Microsoft rozešly. Zisky plynoucí Microsoftu z prodeje Windows 3.0 začaly být pro něj mnohem lákavější než případná spolupráce. IBM pokračovala ve vývoji OS/2 2.0 a udržování OS/2 řady 1.x. Microsoft se plně věnoval svým Windows a ponechal si rozpracovaný OS/2 3.0, který posloužil jako základ pro nové řady Windows, tedy Windows NT.\n\nV roce 1991 uvedla IBM OS/2 1.30 s kódovým označením Cutter. Většina systému byla přepracována tak, aby neobsahovala kód od Microsoftu. Navíc se výrazným způsobem zjednodušila instalace ovladačů, byl přidán programovací jazyk REXX, přibyla podpora fontů Adobe Type 1 a cache pro souborový systém HPFS. Ovladače pro zobrazovací zařízení již podporovaly i rozlišení 1024×768.\n\nZačátkem roku 1992 vyšel systém OS/2 2.0 s kódovým značením Cruiser. 32bitový systém umožňoval díky virtuálnímu stroji spouštění mnoha programů určených původně jak pro DOS, tak pro Windows. IBM také zakoupila licenci na Windows 3.0, které pak prodávala pod názvem Win-OS/2.\n\nZpůsob spouštění programů ve virtuálních počítačích tak, jako by byly odděleny na různých fyzických počítačích, umožňoval, aby pád jedné aplikace pro Windows nenarušil běh aplikace jiné. Programy komunikovaly pomocí DDS a tzv. schránky. Objevil se také Workspace Shell, objektově orientované grafické rozhraní.\n\nPočátkem roku 1993 se objevila i verze 2.10 (Borg). V ní byl 32bitový grafický subsystém, Multimedia Presentation Manager, který podporoval video a zvuk. Zlepšila se podpora aplikací z Windows 3.1, přibyla podpora karet PCMCIA na přenosných počítačích a podpora vylepšeného řízení spotřeby (APM).\n\nOS/2 for Windows (Ferengi) byl systém téměř stejný, ale byl určený pro uživatele, kteří již měli licenci Windows 3.1 a nechtěli za ni znovu platit při nákupu OS/2. Cena této verze byla tedy o zmíněnou licenci nižší. Verze OS/2 2.11, známá jako ServicePack XR06200 pro OS/2 2.1, obsahovala hlavně opravy různých chyb.\n\nRoku 1994 se změnilo číslování verzí OS/2. Nová verze měla označení OS/2 WARP Version 3 a přinesla vylepšení práce s multimédii, tiskárnami a PCMCIA zařízeními. Systém byl schopen pracovat i na počítačích se 4 MiB operační paměti. Objevila se podpora protokolu TCP/IP, aplikace pro práci s Internetem – Web Explorer, FTP klient a nástroj pro práci s elektronickou poštou Ultimail. Existovala i verze neobsahující Win-OS/2, nazvaná OS/2 Warp for Windows. V roce 1995 byl uveden Warp Connect, systém obohacující Warp 3 o nástroje pro práci v síťovém prostředí.\n\nPočátkem roku 1996 se veřejnosti představil Warp Server. Jednalo se vlastně o Warp 3 doplněný o serverový produkt LAN Server 4.0, který také pocházel od IBM. Nově se objevila podpora vzdáleného přístupu, vylepšeného zálohování systému, dále vylepšená podpora tiskáren a jiné. Koncem téhož roku byl uveden Warp Server SMP. (SMP v názvu označuje symmetric multiprocessing, systém byl tedy schopen podpory víceprocesorových strojů.)\n\nAvšak ještě v roce 1996 byl na podzim uveden OS/2 Warp 4. Systém s kódovým označením Merlin obsahoval podporu Javy, vylepšené grafické rozhraní a především možnost připojení do všech existujících typů počítačových sítí. Systém dovedl rozpoznávat hlasový vstup, a to bez nutnosti instalace dalšího obslužného softwaru.\n\nV roce 1998 byla uvedena další serverová verze OS/2 Warp. Od druhé poloviny devadesátých let vývoj tohoto zajisté zajímavého systému usíná. Byl vydán ještě OS/2 Warp 4.5 s kódovým označením Aurora a několik tzv. Convenience Packů, ale tím asi vše ze strany IBM skončilo. Nadále je však poskytována uživatelská podpora pro stále nezanedbatelné množství instalací po celém světě. Za pokračovatele systému OS/2 je nyní označován eComStation.\n\n"}
{"id": "17296", "url": "https://cs.wikipedia.org/wiki?curid=17296", "title": "973", "text": "973\n\n\n\n\n"}
{"id": "17297", "url": "https://cs.wikipedia.org/wiki?curid=17297", "title": "Pražská diecéze", "text": "Pražská diecéze\n\nPražská diecéze může znamenat:\n\n"}
{"id": "17298", "url": "https://cs.wikipedia.org/wiki?curid=17298", "title": "1101", "text": "1101\n\n\n\n"}
{"id": "17299", "url": "https://cs.wikipedia.org/wiki?curid=17299", "title": "1102", "text": "1102\n\n\n\n"}
{"id": "17300", "url": "https://cs.wikipedia.org/wiki?curid=17300", "title": "1103", "text": "1103\n\n\n"}
{"id": "17301", "url": "https://cs.wikipedia.org/wiki?curid=17301", "title": "1104", "text": "1104\n\n\n\n\n"}
{"id": "17302", "url": "https://cs.wikipedia.org/wiki?curid=17302", "title": "1105", "text": "1105\n\n\n\n\n"}
{"id": "17303", "url": "https://cs.wikipedia.org/wiki?curid=17303", "title": "1106", "text": "1106\n\n\n\n"}
{"id": "17304", "url": "https://cs.wikipedia.org/wiki?curid=17304", "title": "1107", "text": "1107\n\n\n\n\n"}
{"id": "17305", "url": "https://cs.wikipedia.org/wiki?curid=17305", "title": "1108", "text": "1108\n\n\n\n\n"}
{"id": "17306", "url": "https://cs.wikipedia.org/wiki?curid=17306", "title": "1109", "text": "1109\n\n\n\n\n"}
{"id": "17307", "url": "https://cs.wikipedia.org/wiki?curid=17307", "title": "1110", "text": "1110\n\n\n\n\n"}
{"id": "17309", "url": "https://cs.wikipedia.org/wiki?curid=17309", "title": "Bahrám Čóvén", "text": "Bahrám Čóvén\n\nBahrám Čóvén (v pahlavském písmu \"Varhrán Čóvén\"; novopersky بهرام چوبین \"Bahrám-e Čúbín\" – 592) byl perský vojevůdce a dvořan, jemuž se na krátkou dobu (590–591) podařilo uchvátit vládu v perské říši. Své přízvisko Čóvén (Dřevěný) získal patrně pro svou vysokou hubenou postavu, tolik odlišnou od vzezření většiny obyvatel Íránu i Mezopotámie, která současníkům připomínala dřevěnou pálku na pólo.\n\nBahrám byl synem Bahráma Gušnaspa z arsakovské rodiny Mihránů, která zaujímala v říši již řadu let význačné postavení, a původně působil v králově tělesné stráži.\nPrvní válečné ostruhy si vysloužil počátkem sedmdesátých let 6. století, kdy se zúčastnil obléhání města Dára na byzantsko-perském pomezí. Jeho schopností si brzy povšiml král Husrav I. (531–579) a využil je při svých výpravách do Arménie během války s Byzancí. Bahrámova hvězda rychle stoupala i za vlády Husravova syna Hormizda IV., kdy se mu dostalo nejvyšších vojenských poct.\n\nRoku 588 napadl říši na východě turecký král Šáva, čímž nadešla Bahrámova slavná chvíle. Král mu totiž svěřil vrchní velení nad sedmdesátitisícovým perským kontingentem, který měl útočníky zastavit a vyhnat z perského území. Poté co byly podniknuty všechny nezbytné přípravy na válku, vytáhl Bahrám s vojskem do západních krajů dnešního Afghánistánu a roku 589 připravil Turkům zdrcující porážku v oblasti dnešního Herátu. Sám král Šáva v bitvě padl, kořist prý Peršané odváželi na dvě stě padesáti tisicích (!) velbloudech. I když jsou tato čísla jistě nadsazená, „skvělé“ vítězství potvrzují i byzantští kronikáři, kteří svým odvěkým protivníkům na Východě nebyli nijak nakloněni.\n\nSvůj triumf Bahrám zpečetil vítězstvím nad Šávovým synem Parmúdou, jehož spolu s bohatou kořistí poslal zajatého na Hormizdův dvůr. Král pak ještě téhož roku odvelel úspěšného vojevůdce na západní „frontu“, kde už téměř dvacet let probíhala drobná válka s Byzancí, tu a tam přerušovaná příměřími. Poté co zde Bahrám utrpěl poměrně nevýznamnou porážku od byzantského velitele Romana, využil Hormizd IV. příhodné chvíle a příliš mocného velitele zbavil všech funkcí. Má-li pravdu kronikář Theofylaktos Simokattes, snad mu dokonce poslal na potupu ženské šaty. Bahrám v reakci na to začal připravovat Hormizdův pád.\n\nNa přelomu let 589/590 zahájil Bahrám revoltu proti králi. Většina vojska stála na jeho straně, a tak si mohl dovolit prohlásit krále za sesazeného a zahájit pochod na Ktésifón. Tam pod dojmem událostí došlo 6. února 590 k převratu, který vynesl na trůn prince Husrava, patrně nejschopnějšího člena vládnoucího rodu; samotného krále dali dva jeho švagrové, Vistám a Vindóé, oslepit a uvrhnout do vězení.\n\nBahrám se ovšem s novým pořádkem nehodlal smířit, odmítl nabízené „druhé místo“ v říši hned za panovníkem a rozprášil Husravovy narychlo sehnané jednotky, složené převážně z palácového služebnictva a městské chudiny. Dne 28. února 590 nezbylo Husravovi (II.) nic jiného než uprchnout k úhlavnímu nepříteli Persie, byzantskému císaři. Předtím však ještě Vistám a Vindóé uškrtili Hormizda IV., aby ho Bahrám znovu nedosadil na trůn.\n\nV březnu 590 tak ovládl novoperskou říši poprvé od jejího vzniku příslušník jiného rodu než sásánovského – Bahrám VI. Čóvén, slavnostně prohlášený za krále v Ktésifóntu. Ale situace nebyla pro korunovaného uchvatitele trůnu příznivá. Byzantský císař Maurikios totiž převrat v Persii neuznal a přislíbil plnou podporu Husravovi II., včetně poskytnutí vojska. Marně mu Bahrám nabízel územní kompenzace, císař již uzavřel příslušné dohody s Husravem. Ani vnitropoliticky to nevypadalo příliš nadějně, neboť Bahrámovi odepírali poslušnost mágové a objevilo se několik spiknutí proti jeho osobě. Nový král musel vládnout s mimořádnou přísností, aby se udržel u moci – to jen rozšiřovalo okruh jeho odpůrců.\n\nKdyž na jaře 591 zahájil Husrav II. za pomoci šedesátitisícového byzantského vojska tažení do perské říše, ocitl se Bahrám VI. od počátku v defenzivním postavení. Některé jeho jednotky přešly k nepříteli, město Seleukie nad Tigridem se útočníkům vzdalo bez boje. Sám Bahrám utrpěl za Tigridem těžkou porážku a musel ustoupit ke Ganzaku v perském Ázerbájdžánu; tam ho Husravovy jednotky na podzim definitivně udolaly.\n\nHusrav a Bahrám si nyní vyměnili role – z vyhnance se stal král a z krále vyhnanec. Jen místo exilu bylo jiné. Bahrám totiž uprchl k Turkům, jimž před pouhými dvěma lety připravil zdrcující porážku při obraně perských hranic. Turecký král mu sice zaručil osobní bezpečnost, jeho žena se však nechala podplatit perskými agenty a roku 592 poslala na Bahráma najaté vrahy. Tak skončil život jednoho z nejnadanějších perských vojevůdců, muže „obdivuhodné postavy a charakteru“, jehož ve své \"Knize králů\" (Šáhnáme) oslavil středověký perský epik Firdausí (cca 940–1020).\n\n\n\n"}
{"id": "17314", "url": "https://cs.wikipedia.org/wiki?curid=17314", "title": "Grafická karta", "text": "Grafická karta\n\nGrafická karta je v informatice součást počítače, jejímž úkolem je vytvářet grafický výstup na monitoru. Hlavní součástí grafické karty je grafický procesor (GPU), který slouží pro rychlé a efektivní změny obsahu grafické paměti (viz framebuffer) a tím i změny obrazu viditelného na monitoru. Grafická karta může být integrovaná (tj. používá operační paměť počítače, je výrobci prezentována jako levnější) nebo dedikovaná (má vlastní videopaměť a je typicky inzerována jako výkonnější), přičemž nezáleží na tom, zda je grafická karta na vlastní samostatné desce (a vložena do slotu sběrnice). Specifický případ je pak integrace do mikroprocesoru (tzv. APU).\n\nGrafická karta se stará o grafický výstup na monitor, TV obrazovku či jinou zobrazovací jednotku. V případě, že grafická karta obsahuje tzv. VIVO (video - in a video-out), umožňuje naopak i analogový vstup videosignálu např. při ukládání videosouborů z videokamery, videopřehrávačů apod.\n\n\n\n\"Propustnost je při 256-bitové sběrnici.\" Brát pouze orientačně. Záleží na daném modelu grafické karty.\n\n\n\n\n\nK zobrazení na monitor, projektor atd. je potřeba patřičný konektor, kterým disponuje jak zobrazovací zařízení, tak i grafická karta. Přenos dat může být analogový nebo digitální:\n\nVGA je nejstarším a stále používaným konektorem. Jedná se o konektor analogový a hodil se tedy spíše ke starším CRT monitorům, které zpracovávaly signál analogově. Grafická karta musela původní digitální signál nejprve převést na analogový a ten dále pokračoval do zobrazovacího zařízení (kde je v modernějších monitorech znovu digitalizován). VGA konektor je již v dnešní době zastaralý a výrobci jej nakonec úplně odstranili z nových grafických karet. Slabinou tohoto konektoru bylo maximální rozlišení 2048×1536 pixelů, které bylo na většině monitorů dále omezeno na 1600×1200 pixelů a nemožnost současného přenosu obrazu a zvuku.\n\nDigital Video Interface (DVI) konektor vznikl kvůli potřebě přenášet do monitoru digitální signál, aby novější monitory typu LCD, nemusely převádět analogový signál zpět na digitální (což je problém VGA konektoru).\n\nBěžně se můžeme setkat s dvěma typy konektoru DVI. Prvním je DVI-D, který je čistě digitální a druhým pak DVI-I, který disponuje jak digitálním, tak i analogovým signálem, který může být pomocí jednoduché redukce vyveden do monitoru s klasickým VGA konektorem. Zvláštností je DVI-A, který je pouze analogový. Všechny tři typy se rovněž vyskytují jako single a dual link. Single link je většinou omezený na maximální rozlišení 1920×1200 pixelů, dual pak na 2560×1600 pixelů, avšak potřebuje speciální typ kabelu.\n\nHDMI konektor je používán zejména pro multimediální zařízení, jako je televizor, DVD a Blu-ray přehrávače, herní konzole apod. Konektor HDMI byl představen v roce 2002 a prošel několika změnami. Současná verze je HDMI 2.0. Výhodou oproti DVI je možnost přenosu až osmi zvukových kanálů spolu s obrazem. Rozlišení je omezeno na 4096×2160 pixelů.\n\nNejnovějším konektorem je takzvaný DisplayPort, který byl představen roku 2009. Je navržen tak, aby nahradil digitální (DVI) i analogové (VGA) konektory v monitorech počítačů stejně jako v grafických kartách. Má všechny funkce HDMI, ale nepředpokládá se, že by měl HDMI nahradit v oblasti domácí spotřební elektroniky, protože je určen spíše pro kancelářské a IT využití.\n\nNa vzduchové chlazení grafické karty se používá buď pasivní kovový chladič, nebo se přidává ventilátor. Případně se používá v kombinaci s heatpipes ke zvýšení chladicí účinnosti.\n\nVodní chlazení se většinou používá pouze u nejvýkonnějších grafických karet, které produkují největší odpadní teplo a to jenom jako TOP edice. Slouží ke snížení teploty a hlučnosti a používá se zejména, pokud je celý počítač chlazen vodním chlazením.\n\nReferenční chladiče jsou v 95 % dostatečné na uchlazení grafické karty (GPU). Problém vzniká při kombinaci pasivního chlazení a nedostatečného větrání skříně nebo prachu na pasivních částech a znemožnění proudění vzduchu (částečné nebo úplné).\n\nProblémy, ale vznikají také při výměně chlazení a nesprávném odhadu teploty GPU, paměťových čipů, napájecích obvodů, případně ještě jiné součástky na grafické kartě (tzv. poddimenzované chlazení). K tomu většinou dojde při výměně aktivního chlazení za pasivní, většinou za účelem snížení hlučnosti. Proto je dobré se informovat (výrobce, prodejce, internet...), o množství ztrátového tepla, kartou vyzářeném a podle toho zvolit adekvátní způsob chlazení.\n\nGrafická karta je limitována:\n\nPrvní grafická karta byla vyvinuta firmou IBM pro IBM PC v roce 1981. Jednalo se o MDA (\"Monochrome Display Adapter\"), který uměl pracovat pouze v textovém režimu.\n\nPůvodní 3D akcelerátor byl vyráběn na desce, která byla spojena s normální grafickou kartou.\n\nJedním z největších představitelů grafických karet byla karta Hercules Graphics Adapter (HGC). Ta s sebou přinesla i další možnosti v rozlišení, kdy se v jednobarevných obrázcích hodnota rozlišení zvedla z doposud maximálních 80×25 znaků na vysoce kvalitních 720×348 pixelů.\n\nPravou revoluci mezi 3D akcelerátory udělala firma 3dfx v roce 1996 vydáním karty Voodoo. Na tu dobu velmi revoluční, ale přeci jen „moc výkonné“ řešení. Zprvu firma nebyla schopna najít někoho, kdo by podporoval její API Glide nebo vyrobil karty. Navíc musela být karta napojena na přídavnou VGA kartu, jelikož naměla podporu 2D grafiky. Stejně tak i další karta z řady Voodoo2. Velmi uspěšná byla ovšem karta Voodoo Banshee, díky své nízké ceně a „plné samostatnosti”. Nakonec ale po méně vydařené řadě Voodoo 4 a problémové řadě Voodoo 5 byla firma v roce 2000 odkoupena společností NVIDIA.\n\nO pár let později jsou na trhu již velice výkonné grafické adaptéry, které bez problému zvládají i rozlišení 3200×2400 pixelů při barevné hloubce 32 bitů (tak vysoké hodnoty však ještě nedokáže zobrazit jeden monitor). Hlavní výrobci těchto grafických karet jsou firmy ATI (koupena společností AMD v roce 2006) a nVidia a v oblasti integrovaných grafických karet především Intel. Firma ATI svou řadu grafických karet pojmenovala Radeon, firma nVidia GeForce. V polovině roku 2006 byly na světovém trhu vládci v oboru grafických karet grafické čipy nVidia 7900 GTX (která již podporovala SLI) od firmy nVidia a grafický čip Radeon X1900 XTX od firmy ATI. V roce 2007 má obrovský náskok nVidia, díky svojí sérii GeForce8, podporující DirectX 10, kdy první dvě karty 8800GTX/GTS vyšly už na podzim 2006. Během května 2007 se na trhu objevila nová vlajková loď nVidie - 8800 Ultra, nejvýkonnější karta ze série GeForce8. AMD vdala Radeon HD 2900 XT. Dle očekávání není verze 2900 XT výkonnější než starší 8800GTX od nVidie. Další výrobci, jako je např. Matrox, Kyro, S3/Via, Rendition, SIS, Trident, XGI zaujímají pouze minoritní část trhu, nebo se soustředí na specifické grafické požadavky. Zaměřují se (např. Matrox) na profesionální oblast trhu (zpracování videa a CAD programy). Jedním z důvodů, proč se mezi velkými výrobci grafických karet nemohou objevit nové společnosti a ani není možný návrat v minulosti velkých výrobců, jsou ovladače grafických karet, které musí řešit veškeré chyby se kterými jsou vydávány nové hry, a nově vstoupivší společnost nemůže mít dostatek lidských zdrojů a financí na to, aby tyto chyby ve hrách v ovladačích svých grafických karet řešila.\n\nPo vydání řady HD3000 od AMD dorovnala poměr výkon/cena s NVIDIÍ, ale už nikdy nevydala HIGH-END jádro. Používá 2 GPU na 1 PCB pro dosažení vyššího výkonu (využití CF technologie). NVIDIA při vydání 8800GT ohrožuje trh, je velmi prodávaná a má v tu dobu jeden z nejlepších poměrů výkon/cena. Dokonce ohrozí i HIGH-END, při použití SLI má vyšší výkon než nejvýkonnější grafiky. Následuje vydání řady HD4000 od AMD. Díky zvýšení výkonu se může s NVIDIÍ měřit ve všech segmentech. NVIDIA odpoví vydáním řady GTX 200, která má vysoký výkon, ale přesto model GTX280 neporazí 9800GX2, přestože cenou se mu vyrovná. V Q3 2008 vydává NVIDIA grafiky na 55 nm a ohrožuje AMD, díky vyšším frekvencím a menší spotřebě. V roce 2009 ohlasila AMD vydání RV740 (HD47x0) na 40 nm a RV790 (výkonnější RV770) stále na 55 nm. NVIDIA přejmenovává 9800GTX+ na GTS250 se změnou PCB karty a ohlašuje vydání GTX275.\n\n\n\n\n\n\n"}
{"id": "17315", "url": "https://cs.wikipedia.org/wiki?curid=17315", "title": "1", "text": "1\n\nRok 1 (I) byl rok, který podle gregoriánského kalendáře začínal v sobotu nebo v neděli. Byl prvním rokem našeho letopočtu. Jedná se zároveň o první rok 1. století i 1. tisíciletí. Přecházejícím rokem byl rok 1 př. n. l., jelikož v číslovaní podle gregoriánského kalendáře není žádný rok 0.\n\nV této době byl stále používám Juliánský kalendář, což byla reforma Římského kalendáře z roku 45 př. n. l. Gregoriánský kalendář používající současné číslování byl zaveden až v roce 525 n. l.\n\nŘímské císařství\n\nZápadní Evropa\n\nAsie\n\n\n\n\n"}
{"id": "17316", "url": "https://cs.wikipedia.org/wiki?curid=17316", "title": "2", "text": "2\n\nŘímská říše\nArménie\nČína\n\n\n"}
{"id": "17317", "url": "https://cs.wikipedia.org/wiki?curid=17317", "title": "3", "text": "3\n\n\n"}
{"id": "17318", "url": "https://cs.wikipedia.org/wiki?curid=17318", "title": "4", "text": "4\n\n"}
{"id": "17319", "url": "https://cs.wikipedia.org/wiki?curid=17319", "title": "5", "text": "5\n\n\n"}
{"id": "17320", "url": "https://cs.wikipedia.org/wiki?curid=17320", "title": "6", "text": "6\n\n"}
{"id": "17321", "url": "https://cs.wikipedia.org/wiki?curid=17321", "title": "7", "text": "7\n\n"}
{"id": "17322", "url": "https://cs.wikipedia.org/wiki?curid=17322", "title": "8", "text": "8\n\n"}
{"id": "17323", "url": "https://cs.wikipedia.org/wiki?curid=17323", "title": "9", "text": "9\n\n"}
{"id": "17324", "url": "https://cs.wikipedia.org/wiki?curid=17324", "title": "26", "text": "26\n\n"}
{"id": "17325", "url": "https://cs.wikipedia.org/wiki?curid=17325", "title": "27", "text": "27\n\n\n\n"}
{"id": "17326", "url": "https://cs.wikipedia.org/wiki?curid=17326", "title": "28", "text": "28\n\n"}
{"id": "17327", "url": "https://cs.wikipedia.org/wiki?curid=17327", "title": "29", "text": "29\n\n\n"}
{"id": "17328", "url": "https://cs.wikipedia.org/wiki?curid=17328", "title": "30", "text": "30\n\nžije Aulus Cornelius Celsus, autor osmisvazkové lékařské encyklopedie, která obsahuje též vzorně psanou dietetiku\n\n\n\n"}
{"id": "17329", "url": "https://cs.wikipedia.org/wiki?curid=17329", "title": "31", "text": "31\n\n"}
{"id": "17331", "url": "https://cs.wikipedia.org/wiki?curid=17331", "title": "32", "text": "32\n\n\n"}
{"id": "17332", "url": "https://cs.wikipedia.org/wiki?curid=17332", "title": "33", "text": "33\n\n\n\n"}
{"id": "17333", "url": "https://cs.wikipedia.org/wiki?curid=17333", "title": "34", "text": "34\n\n"}
{"id": "17334", "url": "https://cs.wikipedia.org/wiki?curid=17334", "title": "35", "text": "35\n\n"}
{"id": "17335", "url": "https://cs.wikipedia.org/wiki?curid=17335", "title": "36", "text": "36\n\n"}
{"id": "17336", "url": "https://cs.wikipedia.org/wiki?curid=17336", "title": "39", "text": "39\n\n\n"}
{"id": "17337", "url": "https://cs.wikipedia.org/wiki?curid=17337", "title": "40", "text": "40\n\n\n\n"}
{"id": "17338", "url": "https://cs.wikipedia.org/wiki?curid=17338", "title": "41", "text": "41\n\n\n"}
{"id": "17339", "url": "https://cs.wikipedia.org/wiki?curid=17339", "title": "42", "text": "42\n\n"}
{"id": "17340", "url": "https://cs.wikipedia.org/wiki?curid=17340", "title": "43", "text": "43\n\n"}
{"id": "17341", "url": "https://cs.wikipedia.org/wiki?curid=17341", "title": "44", "text": "44\n\n\n"}
{"id": "17342", "url": "https://cs.wikipedia.org/wiki?curid=17342", "title": "45", "text": "45\n\n"}
{"id": "17343", "url": "https://cs.wikipedia.org/wiki?curid=17343", "title": "46", "text": "46\n\n"}
{"id": "17344", "url": "https://cs.wikipedia.org/wiki?curid=17344", "title": "47", "text": "47\n\n"}
{"id": "17345", "url": "https://cs.wikipedia.org/wiki?curid=17345", "title": "48", "text": "48\n\n"}
{"id": "17346", "url": "https://cs.wikipedia.org/wiki?curid=17346", "title": "49", "text": "49\n\n"}
{"id": "17347", "url": "https://cs.wikipedia.org/wiki?curid=17347", "title": "50", "text": "50\n\n\n"}
{"id": "17353", "url": "https://cs.wikipedia.org/wiki?curid=17353", "title": "ReiserFS", "text": "ReiserFS\n\nReiserFS je souborový systém vyvinutý firmou Namesys (vedenou a vlastněnou Hansem Reiserem). V současné době je podporován operačním systémem Linux, ale vzhledem k otevřenosti kódu může být podpora zabudována i dalších systémů (existuje již implementace pro Windows). ReiserFS byl vůbec první žurnálovací souborový systém, který byl přidán do jádra Linuxu (ve verzi 2.4.1).\n\nV té době nejvyzdvihovanější výhodou před v té době nejpoužívanějším ext2 byly žurnálovací funkce na záznam změn v struktuře souborů. To umožnilo snadnou obnovu bezchybného stavu systému souborů po nenadálém výpadku (jako je pád systému nebo hardwarový reboot). Žurnálování rovněž snižuje nebezpečí chybných záznamů a nutnost provádění zdlouhavých testů integrity). ReiserFS používá strukturu vyváženého stromu (B+ strom), která umožňuje rychlou správu velkého množství malých souborů.\n\nPo uvedení souborového systému Reiser4 se ReiserFS občas nazývá Reiser3.\n\nNevýhodou tohoto filesystému například oproti ext3 je dlouhá doba „mountování“ (tato nevýhoda byla zcela odstraněna v kernelu někde kolem verze 2.6.20) a dlouhé prodlevy čtení/zápis u velkých datových kapacit (více jak 200 GB).\n\nPro jeho výhody mnoho distribucí Linuxu (například SUSE, Xandros, Yoper, Linspire/Lindows, FTOSX a Libranet) jej mají jako výchozí souborový systém.\n\nNa přelomu roku 2006/07 společnost Novell, jež ho využívá ve svém SUSE Linuxu oznámila, že od tohoto filesystému ustoupí a začne používat filesystém typu ext3.\n\nDo verze 3.6.12 neexistovaly nástroje pro práci s poškozenými bloky disku. I nyní ReiserFS s\nnimi umí zacházet, jen když jsou v datové oblasti, v systémové oblasti mohou způsobit nestabilitu systému. Detaily v angličtině naleznete na .\n\n"}
{"id": "17357", "url": "https://cs.wikipedia.org/wiki?curid=17357", "title": "Ebuild", "text": "Ebuild\n\nebuild je shellový skript napsaný pro balíčkovací systém Portage Gentoo Linuxu.\n\nKaždá aplikace má svůj ebuild, který jde nainstalovat pomocí příkazu \n\nProběhne automatická instalace včetně všech závislostí. Ebuild je běžně pojmenován ve formátu\n\nVětšinou je ebuild napsán pro instalaci ze zdrojového kódu, avšak mohou se instalovat i binárky nebo meta-balíčky či virtuální balíčky. Meta-balíček je takový balíček, který obsahuje jen seznam balíčků k nainstalování. Virtuální balíček je takový balíček, který odkazuje na několik jiných zajišťujících danou službu (je-li potřeba správce pošty pro chod programu, vyjádří se to pomocí takového balíčku, a dále je jedno, který z možných to bude).\n"}
{"id": "17360", "url": "https://cs.wikipedia.org/wiki?curid=17360", "title": "Pier Paolo Pasolini", "text": "Pier Paolo Pasolini\n\nPier Paolo Pasolini [pazolíny] (5. března 1922, Bologna, Itálie - 2. listopadu 1975, Ostia, Itálie) byl italský básník, spisovatel, scenárista, novinář, filozof, režisér a herec. Byl významnou osobností veřejného a politického života a jeho účast v něm vyvolávala četné kontroverze.\n\nVzdělání získal na Boloňské univerzitě, kde studoval historii a literaturu, po ukončení studií pracoval jako učitel.\n\nAčkoli pocházel z vojenského, profašisticky orientovaného prostředí, sám se zapojil do antifašistického hnutí a koncem 40. let vstoupil do italské komunistické strany. V 50. letech měl pro svou homosexualitu, ke které se veřejně hlásil, potíže s italskými úřady a vydání jeho knihy \"Darmošlapové\" v r. 1955 vyvolalo skandál. I komunistická kritika ji přijala chladně a Pasoliniho později vyloučila ze svých řad. Ten se však nikdy nepřestal považovat za marxistu (nikoliv za komunistu ). V 60. letech, když začaly jeho filmy získávat světovou proslulost a sbírat ocenění, se stal pro italskou společnost přijatelnějším.\n\nDne 2. listopadu 1975 byl v pobřežním městě Ostia nedaleko Říma zavražděn. Za jeho vraždu byl odsouzen sedmnáctiletý Giuseppe Pelosi, ten ale v r. 2005 zpochybnil oficiální verzi vyšetřování a naznačil možné politické souvislosti umělcovy smrti. Koncem roku 2014 italské úřady znovu uvažovaly o obnovení vyšetřování na základě testů DNA, o něž požádal Pasoliniho bratranec Guido Mazzon.\n\nHrdinové v jeho dílech jsou zpravidla lidé žijící na okraji společnosti, což vedlo k častému používání jazyka lůzy.\n\n\n\nZpočátku byl ovlivněn neorealismem, postupem času začal zpracovávat náboženskou tematiku. Ve svých pozdních filmech pak často zobrazoval násilí, mnohdy sahal i po motivech sadismu a nebál se realistického zobrazování sexu. Pro zvýšení efektu některých scén kombinoval amatérské herce s profesionálními.\n\n\n\n\nV roce 2014 natočil režisér Abel Ferrara celovečerní film \"Pasolini\" pojednávající o Pasoliniho posledních dnech a předčasné násilné smrti v roce 1975. Titulní postavu ztvárnil Willem Dafoe.\n\n\n"}
{"id": "17361", "url": "https://cs.wikipedia.org/wiki?curid=17361", "title": "RPM Package Manager", "text": "RPM Package Manager\n\nRPM Package Manager (původně Red Hat Package Manager, nyní pouze rekurzivní akronym) je formát balíčkovacího systému pro linuxové distribuce. Pod název RPM je zahrnován: .rpm formát souborů, soubory v tomto formátu, software zabalený v takových souborech a program tohoto systému samotný. RPM bylo původně zamýšleno pro linuxové distribuce, později byl zvolen jako základní formát projektu Linux Standard Base.\n\nPřestože byl vyvinut pro použití v Red Hat Linuxu, řada distribucí dnes používá RPM. Také byl naportován na jiné operační systémy, jako například Novell NetWare (verze 6.5 SP3) a IBM AIX (verze 4).\n\nRPM balíček může obsahovat arbitrální sadu souborů. Značná část RPM souborů jsou tzv. binární RPM (nebo BRPM) soubory obsahující předkompilovanou verzi nějakého souboru. Také existují zdrojové RPM (nebo SRPM) soubory obsahující zdrojový kód používaný na vytvoření balíčku. Tyto balíčky mají určité označení v hlavičce souboru, které je odlišuje od BRPM, což způsobuje rozbalení do adresáře /usr/src při instalaci. SRPM běžně nesou příponu .src.rpm, .spm na systémech s omezením na trojmístnou příponu (DOS FAT).\n\n--dbpath \"cesta\" = cesta k databázi \n\n--help = informace o možnostech použití\n\n--quiet = zobrazení chybových zpráv\n\n--root \"adresář\" = použije adresář jako kořenový\n\n--version = zobrazení čísla verze rpm\n\nErik Troan a Marc Ewing napsali původní verzi v roce 1997 na základě zkušeností s pms, rpp a pm.\n\nRik Faith a Doug Hoffman napsali pm v květnu 1995 pro software společnosti Red Hat. Tento balíčkovací systém byl velice ovlivněn pms, balíčkovacím systémem, který napsali Rik Faith a Kevin Martin na podzim 1993 pro distribuci Bogus Linux. pm drží \"Pristine Sources + Patches\" paradigma pms.\n\nPro RPM je k dispozici několik nadstaveb, která umí vyřešit závislosti a zjednodušují tak instalaci, aktualizaci i odebírání balíčků ze systému.\n\n\n\n"}
{"id": "17363", "url": "https://cs.wikipedia.org/wiki?curid=17363", "title": "51", "text": "51\n\n"}
{"id": "17364", "url": "https://cs.wikipedia.org/wiki?curid=17364", "title": "52", "text": "52\n\n"}
{"id": "17365", "url": "https://cs.wikipedia.org/wiki?curid=17365", "title": "53", "text": "53\n\n\n"}
{"id": "17366", "url": "https://cs.wikipedia.org/wiki?curid=17366", "title": "54", "text": "54\n\n\n\n"}
{"id": "17367", "url": "https://cs.wikipedia.org/wiki?curid=17367", "title": "55", "text": "55\n\n"}
{"id": "17368", "url": "https://cs.wikipedia.org/wiki?curid=17368", "title": "56", "text": "56\n\n"}
{"id": "17369", "url": "https://cs.wikipedia.org/wiki?curid=17369", "title": "57", "text": "57\n\n"}
{"id": "17370", "url": "https://cs.wikipedia.org/wiki?curid=17370", "title": "58", "text": "58\n\n"}
{"id": "17371", "url": "https://cs.wikipedia.org/wiki?curid=17371", "title": "59", "text": "59\n\n"}
{"id": "17372", "url": "https://cs.wikipedia.org/wiki?curid=17372", "title": "60", "text": "60\n\n"}
{"id": "17373", "url": "https://cs.wikipedia.org/wiki?curid=17373", "title": "61", "text": "61\n\n\n\n\n"}
{"id": "17375", "url": "https://cs.wikipedia.org/wiki?curid=17375", "title": "62", "text": "62\n\nPrudké zemětřesení v Pompejích, které zničilo přibližně 60 % města. Město je posléze rychle znovu dostavěno.\n\n\n"}
{"id": "17376", "url": "https://cs.wikipedia.org/wiki?curid=17376", "title": "63", "text": "63\n\n"}
{"id": "17377", "url": "https://cs.wikipedia.org/wiki?curid=17377", "title": "64", "text": "64\n\nVelký požár v Římě\n\n\n"}
{"id": "17378", "url": "https://cs.wikipedia.org/wiki?curid=17378", "title": "65", "text": "65\n\n\n"}
{"id": "17379", "url": "https://cs.wikipedia.org/wiki?curid=17379", "title": "66", "text": "66\n\n\n"}
{"id": "17380", "url": "https://cs.wikipedia.org/wiki?curid=17380", "title": "67", "text": "67\n\n\n\n"}
{"id": "17381", "url": "https://cs.wikipedia.org/wiki?curid=17381", "title": "68", "text": "68\n\n\n\n"}
{"id": "17383", "url": "https://cs.wikipedia.org/wiki?curid=17383", "title": "69", "text": "69\n\n\n\n\n"}
{"id": "17384", "url": "https://cs.wikipedia.org/wiki?curid=17384", "title": "70", "text": "70\n\n\n\n"}
{"id": "17385", "url": "https://cs.wikipedia.org/wiki?curid=17385", "title": "71", "text": "71\n\n"}
{"id": "17386", "url": "https://cs.wikipedia.org/wiki?curid=17386", "title": "72", "text": "72\n\nŘímský císař Vespasianus zahájil stavbu Kolosea.\n\n"}
{"id": "17388", "url": "https://cs.wikipedia.org/wiki?curid=17388", "title": "73", "text": "73\n\n\n"}
{"id": "17389", "url": "https://cs.wikipedia.org/wiki?curid=17389", "title": "74", "text": "74\n\n"}
{"id": "17390", "url": "https://cs.wikipedia.org/wiki?curid=17390", "title": "75", "text": "75\n\n\n\n"}
{"id": "17391", "url": "https://cs.wikipedia.org/wiki?curid=17391", "title": "Willi Hennig", "text": "Willi Hennig\n\nWilli Hennig (20. dubna 1913 Dürrhennersdorf – 5. listopadu 1976 Ludwigsburg) byl německý biolog, známý jako zakladatel fylogenetické systematiky (kladistiky).\n\n\n"}
{"id": "17393", "url": "https://cs.wikipedia.org/wiki?curid=17393", "title": "588", "text": "588\n\n\n"}
{"id": "17394", "url": "https://cs.wikipedia.org/wiki?curid=17394", "title": "589", "text": "589\n\n\n\n"}
{"id": "17395", "url": "https://cs.wikipedia.org/wiki?curid=17395", "title": "590", "text": "590\n\n\n\n"}
{"id": "17396", "url": "https://cs.wikipedia.org/wiki?curid=17396", "title": "Chřipka", "text": "Chřipka\n\nChřipka je nakažlivá nemoc způsobená RNA virem z čeledi \"Orthomyxoviridae\". Velikost tohoto viru je průměrně 80 nanometrů. Rychle se šíří světem v sezónních epidemiích, se značnými ekonomickými náklady kvůli výdajům na zdravotní péči a ztrátě produktivity. Primární genetické změny ve viru způsobily ve 20. století tři chřipkové epidemie nebo dokonce pandemie, kterým podlehly milióny lidí.\n\nLatinský název chřipky – \"influenza\" (v angličtině obvykle zkracováno na \"flu\") – pochází z italštiny a původně šlo o termín označující víru v nepříznivé astrologické vlivy, \"influentiae\", coby příčiny nemocí.\n\nExistují tři základní typy chřipkových virů:\nTyp A chřipkového viru je typ nejvíc způsobující epidemie a pandemie. Je to proto, že tyto chřipkové viry mohou podstoupit výraznou antigenovou změnu, a tudíž najít nový imunitní cíl u citlivých lidí či svou změnou zcela znehodnotit imunizaci předchozími infekcemi, až se opět šíří jako v panenské populaci. Populace je obvykle víc odolná proti chřipkám typu B a C, protože tyto typy nemají takovou schopnost mutací a rekombinací a případný antigenový posun je obvykle nepatrný. To má též za následek, že člověk s nenarušeným imunitním systémem zpravidla může onemocnět viry typu B či C jen jednou za život.\n\nChřipkové viry typu A mohou být dál klasifikovány podle virových obalových glykoproteinů – hemaglutininu (zkratka HA nebo H) a neuraminidázy (zkratka NA nebo N) –, které jsou základní pro životní cyklus viru. Pro chřipkový vir typu A bylo identifikováno šestnáct podtypů H a devět podtypů N, zatímco jen 1 podtyp H a 1 podtyp N byly identifikovány pro chřipkový vir typu B. V současnosti jsou nejrozšířenější antigenové varianty chřipkového viru typu A variace H1N1 a H3N2.\n\nExistují ještě další variace viru, a proto jsou specifické chřipkové kmenové oddíly identifikovány standardním názvoslovím specifikujícím typ viru, geografickou polohu prvního výskytu viru, rok izolování, pořadové číslo izolování a subtypy HA a NA (např. názvy „A/Moscow/10/99 (H3N2)“ či „B/Hongkong/330/2001“).\n\nU virů typu A se kromě vysoké mutagenity vyskytuje i nebezpečná možnost rekombinace: pokud dva různé subtypy viru napadnou tutéž buňku, mohou si prohodit část RNA a vytvořit radikálně odlišný virus se zcela novými vlastnostmi a schopnostmi. V tomto ohledu panují veliké obavy z kombinace většího množství vodního ptactva a drůbeže, kde se ptačí chřipka šíří nejsnáze, a také rozsáhlého chovu prasat na jednom území – prasata jsou infikovatelná jak savčími, tak i většinou typů ptačích chřipek (i těch, co většinu savců nenapadají), což zvyšuje pravděpodobnost nových, „radikálních“ konstrukcí viru, které by mohly být nebezpečné člověku.\n\nČasto se při klasifikaci nemocí odlišují viry tzv. ptačí chřipky – která napadá hlavně ptáky a savce jen omezeně, resp. téměř vůbec – od chřipek napadajících savce. Je zde ovšem vždy riziko mutace, které udělá z ptačí chřipky chřipku napadající i savce a člověka.\n\nDalším typem je koňská chřipka či psí chřipka. Podle symptomů je mylně za chřipku označována kočičí chřipka.\n\nVe 20. století bylo zaznamenáno několik větších epidemií chřipky. Nejznámější a nejvíc smrtelná byla pandemie Španělské chřipky (chřipka typu A, kmen H1N1), která trvala od roku 1918 do 1919 a které podlehlo zřejmě víc lidí, než padlo v 1. světové válce. Větší chřipkové epidemie byly v roce 1957 Asijská chřipka (typ A, kmen H2N2) a v roce 1968 Hongkongská chřipka (typ A, kmen H3N2).\n\nChřipkové viry pravidelně způsobují každoroční epidemii, která prochází napříč světem. Obvykle však jde o lehké formy onemocnění, které jen málokdy zabíjejí – a pokud ano, tak zpravidla pouze staré a oslabené lidi, většinou v řádech desetitisíců obětí na celém světě. Občas se však objeví rozsáhlá epidemie způsobená nebezpečnou variantou, tj. mutací, viru, která se vyznačuje nejen obvyklou velkou nakažlivostí, ale též vysokou smrtonosností. Největší a nejstrašnější byla pandemie tzv. Španělské chřipky, která propukla na konci první světové války a usmrtila desítky miliónů lidí. Je považována za jednu z největších epidemií v historii; někteří vědci jí přisuzují absolutní rekord v počtu mrtvých lidí.\n\nHlavní epidemie:\n\nI přes vzniklou paniku v New Jersey v roce 1976 v období prasečí chřipky, celosvětový strach v roce 1977 v období Ruské chřipky a též v Asii v roce 1997 při řádění ptačí chřipky nebyly od roku 1969 zaznamenány velké epidemie s vysokou mírou smrtnosti.\n\nS chřipkou souvisí v ČR každoročně zhruba 2000 úmrtí.\n\nVirus napadá dýchací systém, je přenášen z osoby na osobu kapičkami slin vznikajícími při kašlání, tj. vzduchem či kontaminovanými povrchy, a jeho symptomy jsou:\n\nPoznámka: do klinického obrazu chřipky nepatří rýma.\n\nDůsledky chřipky jsou mnohem horší a trvají déle než důsledky nachlazení. Léčení trvá jeden až dva týdny. Chřipka může být smrtelná, zejména pro slabé, staré nebo chronicky choré lidi. Některé chřipkové pandemie měly milióny obětí.\n\nVětšina lidí, kteří dostanou chřipku, se zotaví během jednoho až dvou týdnů, ale jiným se vyvinou život ohrožující komplikace, jako je např. zápal plic. Jen v USA dostanou chřipku každý rok milióny lidí, tj. zhruba 10 % – 20 % obyvatel. V USA podlehne chřipce ročně průměrně asi 36 000 lidí a 114 000 lidí ročně je kvůli chřipce hospitalizováno. I zdraví lidé mohou být postiženi a vážné problémy z chřipky mohou nastat v každém věku, přestože nejčastěji prochází komplikovaným průběhem nemoci lidé starší 65 let, lidé každého věku s chronickými zdravotními obtížemi a velmi malé děti. Zápal plic, bronchitida (zánět průdušek), sinusitida (zánět nosních dutin) a ušní infekce jsou hlavní příklady komplikací z chřipky.\n\nChřipka může zhoršit chronické zdravotní problémy – např. lidé s astmatem mohou mít častější astmatické záchvaty a lidem s chronickou srdeční poruchou se může výkon srdce zhoršovat.\n\nChřipka je extrémně variabilní nákaza – podobné viry se našly u prasat a domácí drůbeže. V místech, kde je vysoká koncentrace lidí, prasat a ptáků v těsné blízkosti, např. v některých částech Asie, umožňují současné infekce různých živočišných druhů výměnu genetického materiálu mezi různými kmeny chřipky. To se ukazuje být hlavní příčinou způsobující růst nových nakažlivých kmenů chřipky. Předpokládá se, že dříve či později vznikne rekombinace, která vyprodukuje kmen chřipky tak ničivý, jako byl virus španělské chřipky v roce 1918.\n\nNa konci roku 1997 nový kmen ptačí chřipky, pocházející z kuřat, infikoval v Hongkongu osmnáct lidí, z toho šest nemoci podlehlo. Tento kmen není snadno přenositelný z člověka na člověka, ale vysoká míra úmrtnosti a možnost další rekombinace vedoucí ke zvýšení nakažlivosti znamenaly, že riziko bylo považováno za natolik vážné, že byla likvidována všechna domácí drůbež v Hongkongu. Ptačí chřipka přenosná na lidi se znovu objevila v lednu 2004 v Kambodži, Vietnamu a Thajsku.\n\nPrůměrná doba léčení chřipky je jeden až dva týdny, průběh ovšem záleží především na síle imunitního systému každého jedince.\n\nChřipka se vyskytuje především v zimě, a protože na severní a jižní polokouli panuje zima v různých obdobích roku, existují každý rok dvě chřipkové sezóny. Hope-Simpson v roce 1981 objevil, že propuknutí chřipky jsou globálně všudypřítomná a vyskytují se trvale šest měsíců po době maximálního slunečního záření v oblasti. Proto Světová zdravotnická organizace (WHO) podporuje každý rok výrobu dvou vakcínových přípravků, jeden pro severní a druhý pro jižní polokouli Země. Sezonní výskyt chřipky možná tak souvisí i se skutečností, že jedním z rizikových faktorů pro toto onemocnění je nízká hladina aktivních metabolitů vitamínu D v krvi, který má prokazatelně imunoprotektivní účinky a jehož zdrojem je právě sluneční záření.\n\nI když většina výskytů chřipky na severní polokouli vrcholí v lednu nebo v únoru, není tomu tak vždy. Například chřipková pandemie v létech 1918–19 dosáhla celosvětového vrcholu během konce jara a léta; tehdy ale hrály role také oslabení a podvýživa lidí způsobená první světovou válkou.\n\nNení zcela jasné, proč je intenzita výskytu chřipky sezónní, a ne rovnoměrná během roku. Jedno možné vysvětlení je, že lidé jsou v zimě méně venku a jsou častěji v blízkém kontaktu, což je příčinou snazší nákazy. Další možné vysvětlení je, že chlad oslabuje imunitní systém. Nejpravděpodobnější příčinou sezón je nízká vlhkost vzduchu v chladném období, která způsobuje snazší vznášení infekčních částic a přežívání na površích. Chřipková sezona tak není přítomna u rovníku.\n\nOčkování proti chřipce je pouze jedním ze způsobů obrany proti tomuto onemocnění. V porovnání s jinými očkováními je vakcína proti chřipce relativně málo efektivní a má krátkou dobu účinnosti, zpravidla se uvádí jeden rok. Kvůli nízké efektivitě bývají očkováni většinou pouze ohrožené skupiny pacientů, zejména starší lidé. Tato omezení jsou dána především vysokou mírou mutace povrchových antigenů viru chřipky. Každoročně je proto vyvíjena nová vakcína proti subtypu viru chřipky, jehož výskyt má být podle výpočtů danou sezónu dominantní. V posledních letech se však usiluje o vývoj tak zvaných „broadly neutralizing antibodies“, tedy protilátek neutralizujících široké spektrum antigenů. Rozdíl oproti běžným protilátkám proti chřipce je v tom, že tyto bnAbs jsou cíleny proti kmenové části molekuly hemagglutininu, která je evolučně vysoce konzervovaná a je tudíž společná pro většinu subtypů chřipkového viru. Produkce takových protilátek byla ve studii z roku 2015 vyvolána jako reakce na podání molekul hemagglutininu redukovaných právě pouze na kmen. Hemagglutinové kmeny při imunizaci myší prokázaly schopnost vyvolat produkci protilátek proti H1, H3, H5, H7 a H9. Kromě toho bylo prokázáno, že pokud jsou tyto mini-HA podány do organismu v podobě trimeru (tedy tak, jak se vyskytují v nativní formě molekuly HA), účinnost vakcinace výrazně stoupá. Naproti tomu podání monomerů mini-HA v případě některých subtypů viru chřipky (H5N1) dokonce nevedlo k imunizaci zvířete proti danému onemocnění . Přesto lze říci, že využití bnAb pro zvýšení účinnosti očkování je velmi slibné.\n\nPrevencí je otužování, saunování, zvyšování fyzické kondice, dodržování zásad chřipkové hygieny a zdravé životosprávy a též příjem zdravé stravy, resp. chybějících živin formou suplementů. Důležitou roli v prevenci chřipky a dalších akutních respiračních infekcí hraje také vitamín D (viz článek Vitamín D a chřipka). Je třeba také doplňovat vitamín C, bioflavonoidy, antioxidanty, jód a zinek. Z rostlin zvyšují odolnost hořké byliny (vachta, zeměžluč aj.), třezalka, květ černého bezu a právě ovoce s vyšším obsahem flavonoidů, vitamínu C a jódu.\n\n(Převážně podle Světové zdravotnické organizace WHO.)\n\nZákladem terapie chřipky je symptomatická terapie, tedy především úleva nemocnému od nepříjemných projevů a ponechání imunitního systému, ať infekci odstraní. V léčbě se používají především léky snižující horečku a působící proti bolesti (tzv. antipyretika – např. paracetamol). Tradičně se používá i celá řada bylinných preparátů, např. čaj z lípy, bezu nebo máty. Využívá se i řada dalších postupů, oblíbeným a známým prostředkem je černý čaj s medem a citrónem.\n\nProtože v nepříznivých případech může probíhat chřipka poměrně těžce, vědci hledají i specifický lék proti chřipce. V současnosti se používají dvě skupiny léků ze skupiny antivirotik. Starší skupinou jsou léky, které blokují povrchový protein (M2 protein) chřipkového viru, a tím mu pravděpodobně zabraňují v přenosu nukleové kyseliny do napadené buňky. Do skupiny blokátorů M2 proteinu patří amantadin a rimantadin. Tyto léky lze podávat i preventivně, mají ale četné nežádoucí účinky. Novější skupinou jsou inhibitory neuraminidázy, které zablokují uvolňování virů chřipky z již postižených buněk. Do této skupiny léků patří oseltamivir a zanamivir.\n\nUvedené inhibitory neuraminidáz jsou dobře snášeny a mají minimální procento kontraindikací. Ke vzniku rezistence dochází zřídka. Pokud je odůvodněná profylaxe chřipky, což nastává především u rizikových osob, aplikují se všechny uvedené preparáty v poloviční dávce. Světová zdravotnická organizace doporučuje, aby se v případě potřeby protichřipkových antivirotik dávala přednost inhibitorům neuraminidáz a amantadinové přípravky se podávaly pouze v případě, že inhibitory neuraminidáz nejsou dostupné.\n\nDoplňkovou terapii proti chřipce představuje léčba bioflavonoidy. Jejich nejcennějšími zdroji jsou ostružiny, maliny, brusinky, borůvky, granátová jablka, šípky, černý rybíz, jeřabiny, aronie, rajčata, citróny a pomeranče (i s bílou částí kůry), grepy (zejména červené), červené víno (přičemž obsah alkoholu je pro nemocné třeba snížit převařením nebo zakoupením tablet s vinným barvivem) či kořen lékořice.\n\nPřírodní terapií zejména při horečkách je vodoléčba, zejména léčba mokrými zábaly. Klasické návody na léčení vodou vycházejí ze zkušeností Vincenze Priessnitze a Sebastiana Kneippa.\n\n\n"}
{"id": "17397", "url": "https://cs.wikipedia.org/wiki?curid=17397", "title": "76", "text": "76\n\n\n\n"}
{"id": "17398", "url": "https://cs.wikipedia.org/wiki?curid=17398", "title": "77", "text": "77\n\n\n"}
{"id": "17399", "url": "https://cs.wikipedia.org/wiki?curid=17399", "title": "591", "text": "591\n\n\n"}
{"id": "17401", "url": "https://cs.wikipedia.org/wiki?curid=17401", "title": "78", "text": "78\n\n"}
{"id": "17402", "url": "https://cs.wikipedia.org/wiki?curid=17402", "title": "592", "text": "592\n\n\n\n"}
{"id": "17405", "url": "https://cs.wikipedia.org/wiki?curid=17405", "title": "César Franck", "text": "César Franck\n\nCésar Franck (10. prosince 1822, Lutych – 8. listopadu 1890, Paříž) byl belgicko-francouzský skladatel a varhaník.\n\nStudoval na konzervatoři ve svém rodišti a už tehdy získával ocenění. V roce 1835 se s rodiči přestěhoval do Paříže a stal se soukromým žákem A. Rejchy. Po vstupu na konzervatoř (1837) pokračoval ve sbírání cen i zde. S výjimkou přechodného pobytu v Belgii žil od 1843 v Paříži trvale. Živil se nejprve jako varhaník, roku 1872 převzal na konzervatoři třídu varhanní hry, neoficiálně však vyučoval i kompozici. Odtud vyšli mj. d’Indy, Chausson, Paul Vidal a s nimi i proud nové francouzské hudby, který se odklonil od tehdejší nadvlády opery v národním hudebním životě a vedl k založení ústavu Schola Cantorum (1894).\n\nTvořil úsporně a prosadil se až svými pozdními díly; svou jedinou symfonii, velmi oblíbenou \"Symfonii d moll\" dokončil v 66 letech, neméně slavnou \"Sonátu pro housle a klavír A dur\" v 63 letech. Měkké kontury jeho melodiky, klasicky vytříbená forma a bohatá harmonie mu získaly ohlas u hudební veřejnosti, oceňující i skladatelovu mravní vážnost. Mimořádný je jeho význam v oboru varhanní skladby. Větší odezvu než oratoria \"Les Béatitudes\" (Blahoslavenství) a \"Rédemption\" (Vykoupení) získaly symfonické básně \"Eolidy\" (1877), \"Prokletý lovec\" (1883), \"Džinové\" (1885), \"Psyché\" (1888) a zvláště \"Symfonické variace pro klavír a orchestr\" (1885).\n\n\n"}
{"id": "17406", "url": "https://cs.wikipedia.org/wiki?curid=17406", "title": "79", "text": "79\n\n\n\nasi 79: Linus, římský biskup, altern. data jsou 77 a 78…\n\n"}
{"id": "17407", "url": "https://cs.wikipedia.org/wiki?curid=17407", "title": "80", "text": "80\n\n\n"}
{"id": "17408", "url": "https://cs.wikipedia.org/wiki?curid=17408", "title": "Červovci", "text": "Červovci\n\nČervovci (Aplacophora) jsou malí, červům podobní měkkýši, žijící na mořském dně, kde tvoří součást bentosu a živí se detritem, prvoky nebo drobnými živočichy. Nemají schránku, oči, tykadla, statocystu ani nefridie; plášťová dutina je velmi redukovaná.\n\nJednotlivé části těla jsou těžce odlišitelné, obvykle jsou totiž červovci menší než 5 cm, největší druhy však dosahují délky ke 30 cm. Epidermis červovců vylučuje jehličky nebo šupinky uhličitanu vápenatého, nemají však typickou schránku. Plášť i noha jsou redukované, radula posunutá až do hltanu, kde je tvořená epitelem předžaludku. Vylučovací soustava je tvořena metanefridiemi.\n\nČervovci jsou gonochoristé nebo simultánní hermafroditi, pohlavní žlázy ústí přes perikard do plášťové dutiny. Oplození je vnější či vnitřní, vývoj probíhá přes trochoforovou larvu.\n\nČervovci se dělí na dvě podtřídy:\n\nTyto podtřídy bývají někdy považovány za samostatné třídy.\n\n\n"}
{"id": "17410", "url": "https://cs.wikipedia.org/wiki?curid=17410", "title": "Hlavonožci", "text": "Hlavonožci\n\nHlavonožci (Cephalopoda) jsou nejdokonalejší třída měkkýšů. Všichni jsou aktivní mořští dravci. Patří mezi ně starobylá loděnka, inteligentní chobotnice, sépie, obří krakatice a další. Dnes žijící hlavonožci se dělí na skupiny čtyřžábří (loděnka) a dvoužábří (chobotnice, oliheň, …)\n\nHlavonožci měří od jednoho centimetru do mnoha metrů (i přes 20 m). Mají dvoustranně souměrné tělo a chapadla. Chapadel je u jednoduchých druhů, jako je loděnka, okolo 30 až 90 a jsou krátké. Vyspělé druhy jich mají méně, zato jsou delší a mají přísavky. \"Decapodiformes\" (desetiramenatci) mají 8 kratších chapadel a 2 delší a \"Octopodiformes\" (chobotnice) mají 8 stejně dlouhých. Chobotnice mohou přijít o několik chapadel, která jim znovu dorostou. Pohybují se třemi způsoby, buď pomocí vlnění ploutevního lemu nebo chapadel nebo vytlačování vody ze sifonu. Tento tryskovitý pohyb umožňuje některým menším druhům vyskakovat nad hladinu. Dýchají žábrami. V případě ohrožení vypouštějí hlavonožci inkoustový oblak, který je skryje a mohou tak nepozorovaně uplavat. Je buď černý nebo hnědý.\n\nDříve měli všichni hlavonožci svou schránku, dnes ji má jen málo zástupců, např. loděnka. Schránka se ve vývoji začala přemisťovat dovnitř těla. Sépie má sépiovou kost, další desetiramenatci jen tzv. meč a chobotnice nemají vůbec nic. Jejich mozek je však obvykle krytý chrupavčitou schránkou, která jej chrání před poškozením.\n\nHlavonožci měří od jednoho centimetru do mnoha metrů (i přes 20 m). Podle současných znalostí je největším hlavonožcem kalmar Hamiltonův a nikoli krakatice obrovská. U měření velikosti desetiramenných hlavonožců je zásadní problém, který rozměr považovat při srovnání za rozhodující. Délka osmi ramen se obvykle blíží délce samotného těla, ale i zde jsou rozdíly. Dvě dlouhá chapadla s rozšířenými konci však daleko přesahují věnec ramen a mohou být velmi dlouhá. Krakatice nalezená roku 1887 na Novém Zélandu měla při celkové délce 17,35 m tělo bez ramen dlouhé pouhých 2,35 m. Celých 15 m připadlo na chapadla.\n\nTvrzení, že není možné, aby bezobratlí byli větší než obratlovci, dříve ztěžovalo vědcům obhajovat existenci obrovských hlavonožců. Jedním z nich byl na počátku 19. století francouzský vědec Pierre Denys de Monfort. Rozdělil obří hlavonožce na dvě skupiny, krakeny a kolosální chobotnice. Krakeni se měli vyskytovat v severských mořích, plavali volně a byli méně nebezpeční než kolosální chobotnice, které žily u dna tropických moří a byly podle něho zodpovědné za většinu útoků na plachetnice. Ačkoli si přesnou hmotnost těchto obřích hlavonožců netroufl odhadnout, tušil, že bude větší než hmotnost největších velryb. Tehdy ho však nikdo neuznal a dožil v bídě a zapomnění, přestože důkazy ležely v muzeích a byly každoročně vyplavovány na břeh.\n\nJedním z prvních vcelku kladně přijatých svědectví byla zpráva posádky lodi Alecton, která narazila 30. 11. 1861 nedaleko ostrova Tenerife na poraněnou krakatici ležící na hladině a pokusila se několikametrového hlavonožce o hmotnosti přes 2 tuny ulovit. Protože harpuny a střely z pušek nedokázaly v měkkém těle živočicha způsobit větší poranění, nechal kapitán na tělo krakatice navléct smyčku lana. Ta se při pokusu vytáhnout zvíře na palubu zadrhla u ocasní ploutve. Hmotnost zvedaného těla byla nakonec taková, že lano ploutev odřízlo a zmrzačená krakatice zmizela v mořských hlubinách.\n\nJako by se poté roztrhl s krakaticemi pytel. Na břehy vyplavala obrovská bledá těla mrtvých krakenů, nicméně pravě tehdy se s nimi příliš dobře nezacházelo. Zapsány byly obvykle jen rozměry, které se vědcům zdály příliš přemrštěné na to, aby mohly být pravdivé. Tak se nakonec největší uznávanou krakaticí stal exemplář vyplavený na pláž Timble Tickle při odlivu v listopadu 1878. Šťastný rybář se k němu však nezachoval příliš dobře. Zarazil do jeho těla kotvu, aby neuplaval a podával je jako krmení psům…\n\nMnoho důkazů přinášejí také možná jediní přirození nepřátelé velkých hlavonožců – vorvani. Staří velrybáři mnohokrát popisovali, jak harpunovaný vorvaň vyvrhoval kusy chapadel dodnes nevídaných rozměrů. Zatím největší takto zaznamenaný údaj hovoří o celém ramenu dlouhém 13,70 m a silném 75 cm. Vzhledem k tloušťce nemohlo jít o chapadlo a protože délka ramen zhruba odpovídá délce těla, muselo pocházet z krakatice s tělem dlouhým kolem 14 m. Druhým zdrojem informací o kořisti vorvaňů je jejich kůže. Jizvy po přísavkách krakatic často vypovídají o tom, že ulovený vorvaň svedl boj s protivníky mnohem většími než jsou mrtví hlavonožci vyplavení na plážích. A při velikosti největších krakatic je otázkou, zda vorvaň odkázaný na zásobu kyslíku v krvi a plicích vyjde ze souboje vždy jako vítěz.\n\nObyvatelé ostrova Andros na Bahamách jsou přesvědčení o existenci obří chobotnice, které říkají luska. Podle některých dovede uchvacovat i lidi stojící na břehu. Během druhé světové války byla v moři u východního pobřeží ostrova cvičena pod vedením Bruce Wrighta britská komanda žabích mužů. Základna však byla kvůli velkým záhadným ztrátám nakonec přesunuta jinam. Bruce Wright v roce 1967 otiskl v časopisu Atlantic Advocate názor, že luska je obří dosud neznámá chobotnice.\n\nSystematickým výzkumem oceánů jsou stále objevovány nové druhy:\n\nPočet vymřelých hlavonožců je však mnohonásobně vyšší, odhadem více než 11 000 druhů.\n\nHlavní smysl hlavonožců je zrak. Dokonalé komorové oči dvoužábrých hlavonožců mají podobnou stavbu jako oči savčí, oproti nim však mají obrácené uspořádání vrstev sítnice (světločivné buňky na povrchu, jejich nervy a cévní zásobení až za nimi), takže nemají slepou skvrnu (vizte obrázek vpravo). Kromě toho jsou oči obřích chobotnic největší v celé živočišné říši, průměr některých je až 40 cm.\n\nStarobylá loděnka má však štěrbinové oči, které jsou naplněné vodou. Má sítnici, ale ne čočku.\n\nNa ramenech mají smyslová čidla hmatu a chuti, vnímají slanost, kyselost a hořkost. Dále mají statokinetická čidla polohy a pohybu.\n\nHlavonožci jsou obvykle samotáři, jen část olihní žije v hejnech, žádné opravdu sociální druhy však nejsou známy. Žijí velmi krátce a většinou uhynou po páření. Tyto věci by obyčejně vyloučily inteligenci, nicméně hlavonožci, zvláště chobotnice, inteligentní jsou.\n\nJejich nervová soustava je nejdokonalejší ze všech bezobratlých, podobně jako smysly. Jejich komorové oči jsou vyvinutější více než savčí. Barvu pokožky mohou měnit nejen kvůli maskování, ale také kvůli komunikaci. Kromě toho vyjadřují zbarvením pokožky své emoce.\n\nInteligence hlavonožců se vyvíjela v důsledku jejich konkurence, obratlovců. Chobotnice jsou nejinteligentnější, sépie a olihně také vykazují známky inteligence. Přesto prvohorní zástupci, kteří vládli tehdejším mořím, nejspíše příliš inteligentní nebyli, podobně jako loděnka, která je dnes „živoucí zkamenělinou“, památkou na vyhynulé druhy.\n\nChobotnice dovedou měnit při lovu své strategie podle druhu kořisti a podmínek, ke kterým patří útoky na kraby, otevírání lastur atd. Staví si jednoduchá obydlí z nejrůznějších materiálů někdy i s vchodem, který mohou v případě hrozícího nebezpečí zatarasit. Využívají skalních jeskyní a přizpůsobují se při stavbě podmínkám. Do svého obydlí si nosí nejrůznější lesklé předměty, podobně jako někteří ptáci. Chobotnice si hrají. Možná se mohou učit napodobováním, což je u samotářů přinejmenším podivné.\n\nV zajetí byly pozorovány, jak otevírají zašroubované láhve s potravou a řeší další podobně složité úkoly. Rakouský etolog Hans Fricke sledoval chobotnici, která dokázala manipulovat s průhlednými přepážkami oddělujícími jednotlivé části akvária.\n\nDále umí rozlišovat mezi různými geometrickými tělesy, ale také stejnými, s odlišným povrchem; také rozpozná nepatrné koncentrace látek ve vodě. Mohou si vytvořit podmíněné reakce na určité podněty. Když se v potravě objeví určitý předmět spojený s tím, že chobotnice dostane elektrošok, příště se potravy s tímto předmětem nedotkne.\n\nInteligenci chobotnic srovnávají různí vědci s různě vyspělými savci. Někdo ji dává na roveň hlodavcům, někdo ji srovnává i s delfíny.\n\nMají přímý vývin. Obvykle po páření hynou. Samec hektokotylovým chapadlem přenese spermie k samici a následně obvykle uhyne. Samice se ještě stará o vajíčka, a protože nepřijímá potravu, krátce po jejich vylíhnutí hyne.\n\nV roce 2005 bylo poprvé zaznamenáno, že krakatice \"Gonatus onyx\" se stará o svá vajíčka.\n\nArgonaut se vyznačuje dlouhým hektokotylovým ramenem, které používá k přenosu spermií. Toto rameno se během páření odděluje a je schopné volného pohybu v moři a žije ještě dlouho uvnitř samice. (To zmýlilo i francouzského přírodovědce Cuviera, který je popsal jako cizopasného červa pod jménem \"Hectocotylus\" (\"se stem přísavek\")). Na rozdíl od mnoha jiných hlavonožců se samice argonautů mohou pářit vícekrát, zatímco samec jen jednou.\n\nHlavonožci jsou oblíbenou pochoutkou ve středomořských oblastech, v Japonsku i jinde na světě.\n\nChobotnice jsou často používány při pokusech.\n\n\n\n"}
{"id": "17411", "url": "https://cs.wikipedia.org/wiki?curid=17411", "title": "81", "text": "81\n\n\n\n"}
{"id": "17412", "url": "https://cs.wikipedia.org/wiki?curid=17412", "title": "82", "text": "82\n\n"}
{"id": "17413", "url": "https://cs.wikipedia.org/wiki?curid=17413", "title": "83", "text": "83\n\n\n"}
{"id": "17414", "url": "https://cs.wikipedia.org/wiki?curid=17414", "title": "84", "text": "84\n\n"}
{"id": "17415", "url": "https://cs.wikipedia.org/wiki?curid=17415", "title": "85", "text": "85\n\n\n"}
{"id": "17416", "url": "https://cs.wikipedia.org/wiki?curid=17416", "title": "Předbořice", "text": "Předbořice\n\nPředbořice má více obcí nebo jejich částí:\n\n"}
{"id": "17417", "url": "https://cs.wikipedia.org/wiki?curid=17417", "title": "86", "text": "86\n\n\n"}
{"id": "17418", "url": "https://cs.wikipedia.org/wiki?curid=17418", "title": "87", "text": "87\n\n"}
{"id": "17419", "url": "https://cs.wikipedia.org/wiki?curid=17419", "title": "88", "text": "88\n\n"}
{"id": "17420", "url": "https://cs.wikipedia.org/wiki?curid=17420", "title": "89", "text": "89\n\n"}
{"id": "17421", "url": "https://cs.wikipedia.org/wiki?curid=17421", "title": "90", "text": "90\n\n"}
{"id": "17422", "url": "https://cs.wikipedia.org/wiki?curid=17422", "title": "Grand Prix Paříže 1950", "text": "Grand Prix Paříže 1950\n\nIV Grand Prix de Paris byl čtvrtý závod formule 1 v sezóně 1950, pořádaný na trati Montlhery. Závod se konal za účasti převážně domácích pilotů a týmů. Největší hvězdou startovního pole byl Raymond Sommer, který kočíroval soukromý vůz Talbot. Největší zastoupení ve startovním poly měli soukromí jezdci, tovární tým HW Motors připravil vůz HWM 51 pro George Abecassise a Stirlinga Mosse. Dalším zkušeným pilotem byl Louis Rosier nebo Pierre Levegh. V závodě nakonec zvítězil Georges Grignard, který v předešlém ročníku Grand Prix Paříže vybojoval druhou příčku.\n\n"}
{"id": "17424", "url": "https://cs.wikipedia.org/wiki?curid=17424", "title": "Výmarská republika", "text": "Výmarská republika\n\nVýmarská republika (německy \"Weimarer Republik\") je označení pro historický stát Německa po pádu monarchií v Německu v roce 1918 až do nástupu nacistů k moci v roce 1933. Přestože oficiální název Německa i nadále zněl Německá říše (něm. \"Deutsches Reich\"), jednalo se o republikánský spolkový státní útvar s demokratickou spolkovou ústavou, přijatou v roce 1919 ve Výmaru, kde se poprvé po lednových volbách roku 1919 sešel 6. února demokraticky zvolený parlament. Od tohoto města je také odvozeno označení pro toto období, hlavním městem Německa však zůstal i nadále Berlín. Hlavou státu byl říšský prezident, zákonodárným sborem dvoukomorový parlament (\"Národní shromáždění\") skládající se z Říšského sněmu a Říšské rady. V čele exekutivy stála říšská vláda vedená říšským kancléřem, kterého jmenoval říšský prezident.\n\n28. června 1919 podepsali zástupci Výmarské republiky v Paříži Versailleskou mírovou smlouvu. Podle mírové smlouvy bylo Francii navráceno Alsasko-Lotrinsko (14 522 km²); Belgii postoupeno území Moresnetu a po plebiscitu i Eupen a Malmédy (celkem 1036 km²); Polsku většina Poznaňska a Západního Pruska, část Slezska a nepatrná část Východního Pruska (celkem 46 142 km²); Československu Hlučínsko (316 km²); Gdaňsk s okolím (1894 km²) byl přeměněn v nezávislé Svobodné město Gdaňsk pod patronací Společnosti národů; severní část Východního Pruska, Klajpeda s okolím (2416 km²) se stala autonomní částí Litvy. Později došlo i k úpravě hranic s Dánskem, které získalo po plebiscitu severní část Šlesvicka (moderní dánský okres Jižní Jutsko, celkem 3 938 km²). Sársko o rozloze 1910,49 km² bylo na 15 let předáno do správy Společnosti národů a výnosy jeho dolů postoupeny Francii. Porýní bylo demilitarizováno a dočasně okupováno vítěznými státy. Zároveň Německo ztratilo všechny své kolonie. Území Německa se tak zmenšilo o 70 615 km² na 468 116,13 km² a navíc bylo postiženo válečnými reparacemi.\n\nPolitická situace byla zprvu značně nestabilní, stát hrozil rozpadem, např. v Bavorsku na krátkou dobu vznikla „republika rad“, než ji potlačily polovojenské jednotky Freikorps. Příčinami byly kromě šoku z válečné porážky a ztrát území zejména poválečná hyperinflace a také nutnost platit reparace, které byly nad německé možnosti, což vedlo až k francouzské okupaci Porýní. Došlo také k několika pokusům o státní převrat, levicovým (povstání spartakovců) i pravicovým (Kappův puč nebo tzv. Pivní puč). V průběhu 20. let se ale situace i díky ekonomickému růstu stabilizovala. Symbolem této éry byl Gustav Stresemann, který jako ministr zahraničí Německo dovedl do Společnosti národů. Po roce 1929 se však začaly projevovat důsledky velké hospodářské krize, která měla za následek vzrůst podpory nejen komunistů, ale také nacistů.\n\nNeschopnost demokratických politických stran utvořit stabilní vládní koalici přiměla prezidenta Hindenburga, který v roce 1925 vystřídal prvního německého prezidenta Eberta, jmenovat v březnu 1930 Heinricha Brüninga kancléřem. Ten nahradil parlamentní demokracii autoritativnější formou vlády, nicméně Brüningova snaha zastavit zostřující se hospodářskou krizi selhala. Kancléřova snaha postavit se nacistům zákazem nošení uniforem se minula účinkem a nový kancléř Franz von Papen již nastoupil kurs sblížení s NSDAP a Brüningův zákaz odvolal. Papenova vláda se však ukázala ještě labilnější než jeho předchůdce, a tak se 2. prosince 1932 stal kancléřem generál Kurt von Schleicher. Generálova snaha rozehnat nacisty pomocí armády za podpory odborů a levicového křídla NSDAP však zkrachoval a za Papenovy zákulisní podpory se novým kancléřem stal 30. ledna 1933 Adolf Hitler. Tím nacisté uchopili moc (\"Machtergreifung\") a vznikla „Třetí říše“.\n\nÚzemí Výmarské republiky bylo spolkovým státem, složeným z počátku ze všech původních spolkových zemí předchozího Německého císařství, které se staly republikami s německým označením Svobodný stát (\"Freistaat\"), případně Lidový stát (\"Volksstaat\"), či Svobodný lidový stát (\"Freier Volksstaat\"). Později došlo ke zmenšení počtu spolkových zemí.\n\nS výjimkou Durynska, které vzniklo až 1. května 1920, Gothy a Koburgu (tyto dva státy existovaly v letech 1918–1920), existovaly všechny tyto státy již před rokem 1918. Údaje v tabulce odpovídají období od 1. května 1929, kdy byl Svobodný stát Waldeck začleněn do Svobodného státu Pruska. Sársko, které vzniklo roku 1919 vyčleněním částí území Bavorska a Pruska, bylo spravováno Společností národů a nemělo postavení spolkové země Německa, i když mělo vlastní zemský sněm (zde nazývaný \"zemská rada\").\n\nTento spolkový stát se stal součástí Pruska 1. května 1929.\nSloučením těchto států vznikl 4. dubna 1919 Lidový stát Reuss.\nSloučením šesti z nich vznikla 1. května 1920 Země Durynsko, zatímco Svobodný stát Koburg se stal 1. července 1920 součástí Bavorska.\n\n"}
{"id": "17425", "url": "https://cs.wikipedia.org/wiki?curid=17425", "title": "91", "text": "91\n\n"}
{"id": "17426", "url": "https://cs.wikipedia.org/wiki?curid=17426", "title": "92", "text": "92\n\n\n"}
{"id": "17428", "url": "https://cs.wikipedia.org/wiki?curid=17428", "title": "94", "text": "94\n\n"}
{"id": "17429", "url": "https://cs.wikipedia.org/wiki?curid=17429", "title": "95", "text": "95\n\n"}
{"id": "17430", "url": "https://cs.wikipedia.org/wiki?curid=17430", "title": "96", "text": "96\n\n\n"}
{"id": "17431", "url": "https://cs.wikipedia.org/wiki?curid=17431", "title": "97", "text": "97\n\n"}
{"id": "17432", "url": "https://cs.wikipedia.org/wiki?curid=17432", "title": "98", "text": "98\n\n\n"}
{"id": "17433", "url": "https://cs.wikipedia.org/wiki?curid=17433", "title": "99", "text": "99\n\n"}
{"id": "17434", "url": "https://cs.wikipedia.org/wiki?curid=17434", "title": "100", "text": "100\n\n\n\n"}
{"id": "17437", "url": "https://cs.wikipedia.org/wiki?curid=17437", "title": "Zambie", "text": "Zambie\n\nZambijská republika je vnitrozemský stát jižní Afriky. Leží kolem 14. stupně jižní šířky a 30. stupně východní délky. Jejími sousedy jsou Demokratická republika Kongo, Tanzanie, Malawi, Mosambik, Zimbabwe, Botswana, Namibie a Angola. Se svou rozlohou 752 614 km je téměř desetkrát větší než Česká republika.\n\nNa území Zambie žili předchůdci člověka už před několika milióny let.\nPůvodními obyvateli Zambie byli Khoinové a Sanové. Tyto kmeny byly ale vytlačeny expandujícími bantuskými kmeny na jih. Většina předků dnešních obyvatel přišla až s poslední velkou vlnou bantuských přistěhovalců. Nejvýznamnější státy, které vytvořili, byly lundská říše a říše Barotsů (správněji česky \"Loziů\"), zformované v 18. století. V roce 1851 navštívil poprvé Zambii skotský cestovatel, misionář a lékař David Livingstone. Pro výzkum oblasti dnešní jižní a západní Zambie byl důležitý český rodák Emil Holub, který v částech Zambie cestoval v \n\nletech 1875 a 1886-7. Je autorem první odborné etnografické knihy o říši Barotsů (Loziů), která však vyšla pouze německy a je tedy v Zambii neznámá, a také autorem první podrobné mapy okolí Viktoriiných vodopádů a toku řeky Zambezi na hranicích Zambie, Zimbabwe, Botswany a Namibie.\n\nBritská Jihoafrická společnost získala od Barotsů obchodní monopol a zároveň byl vyhlášen protektorát nad Barotselandem. Ten byl v roce 1911 společně s dalšími oblastmi spojen do protektorátu Severní Rhodesie, který přešel pod vládu Velké Británie. Objevené zásoby mědi přilákaly množství evropských kolonistů.\n\nV roce 1953 byla Severní Rhodesie spojena s Jižní Rhodesií (později Zimbabwe) a Ňaskem (Malawi) do Federace Rhodesie a Ňaska. Ta byla zrušena v roce 1963. Prvním prezidentem nezávislé Zambijské republiky (vyhlášena roku 1964) se stal Kenneth Kaunda, který postupně vytvořil autoritativní režim. V roce 1975 byla soukromá půda a podniky znárodněny. Demonstrace a bouře v roce 1990 přinutily Kaundu, aby legalizoval opoziční strany. V prvních svobodných pluralitních prezidentských a parlamentních volbách se stal prezidentem představitel \"Hnutí za pluralitní demokracii\" Frederick Chiluba. Problémy v zásobování potravinami pokračovaly i přes hospodářský růst a docházelo k hladomorům. Od roku 1998, kdy byl zrušen výjimečný stav, je v zemi relativní klid. Od ledna roku 2002 do 19. srpna 2008 byl prezidentem země Levy Mwanawasa (znovu zvolen v roce 2006). Po jeho smrti 19. srpna 2008 se vládní strana i opozice dohodly na vypsání nových prezidentských voleb na říjen 2008.\n\nHlavním městem Zambie je Lusaka. Mezi významná města dále patří Kitwe, Kabwe nebo Livingstone.\nZambie sousedí s Demokratickou republikou Kongo, Angolou, Malawi, Zimbabwe, Mosambikem, Tanzanií a Namibií.\n\nVětšina území státu je tvořena lehce zvlněnou náhorní plošinou ve výšce kolem 900 – 1 500 metrů nad mořem, která je na východě prolomena riftovým údolím řeky Luangwa. Nejnižší místo země leží na řece Zambezi na hranicích s Mosambikem (329 m n. m.), nejvyšší místo je v pohoří Manfinga Hills (2 164 m n. m), zambijská část leží v Severní provincii v okrese Isoka, malawijská v Severní oblasti v okrese Chitipa (souřadnice: ). Na území Zambie jsou rozsáhlé bažiny - na severu (v okolí jezer Mweru a Bangweulu) a na západě (v okolí řeky Zambezi). Do území Zambie zasahuje také několik velkých jezer, například část jezera Tanganika, nebo část jezera Mweru. Z vodopádů stojí za zmínku vodopády Ngonye či známé Viktoriiny vodopády. Rostlinný pokryv tvoří savany a řídké lesy.\n\nPodnebí je tropické, střídají se tři hlavní roční období (období dešťů od listopadu do března, chladné suché období od května do srpna a horké suché období v září a říjnu). Průměrná teplota se pohybuje od 16 °C v červenci do 24 °C v říjnu (oba údaje měřeny v Lusace). Průměrné roční srážky se pohybují od 700 mm na jihu do 1 300 mm na severu; nejméně srážek, kolem 400 mm, spadne na jihozápadě při hranicích s Botswanou.\nMezi typická zvířata Zambie patří slon africký, prase bradavičnaté, lev, žirafa, hyena skvrnitá nebo pes ušatý. Z volně žijících rostlin zde rostou například baobaby, opuncie nebo pryšce.\nNalézají se zde světově významná ložiska mědi, zinku, kobaltu a olova.\n\nHeslo na státním znaku „One Zambia – One Nation“ čili „Jedna Zambie – jeden národ“ má spojit multikulturní zambijskou společnost, neboť se zde hovoří přes 70 jazyky.\nZambie má o něco více obyvatel než Česká republika (13 000 000 obyvatel). Nejvýznamněj­šími domorodými jazyky jsou bemba (2 miliony mluvčích), nyanja (1 mil.), tonga (1 mil.). Úředním jazykem je však angličtina. Míšením domorodých jazyků s angličtinou vznikají nové jazyky, například hornický jazyk Copperbeltu. Gramotnost dosahuje 79 %.\n\nPorodnost je zde 4,1 %, úmrtnost 2,1 %, emigrace dosahuje 0,016 % z celkového počtu obyvatel; přirozený přírůstek tak činí 1,9 % obyvatel za rok.\nKojenecká úmrtnost je v Zambii 8,9 % novorozenců, jedné ženě se za život průměrně narodí 5,4 dětí a naděje na dožití je 37,4 let (37,1 muži a 37,7 ženy).\nV Zambii je 98,7 % lidí negroidní rasy, 1,1 % europoidní a 0,2 % ostatních ras. Z náboženství převažuje křesťanství, zastoupen je také islám a hinduismus; asi 1 % obyvatel jsou animisté (zároveň se k animismu hlásí i značná část křesťanů a muslimů, stejně jako v celé subsaharské Africe) .\n\n\"poznámka: data jsou z roku 2002\"\n\nZambie je typický rozvojový stát. Celkový Hrubý domácí produkt (přepočítaný podle parity kupní síly) Zambie dosahoval v roce 2002 8,5 miliardy USD. V přepočtu na 1 obyvatele byl tedy HDP (v paritě kupní síly) 870 USD za rok. Růst HDP za rok 2001 činil 3,9 %. V roce 2000 byla nezaměstnanost v Zambii 50 %.\n\nRozdělení HDP (v paritě kupní ceny) za rok 2000:\n\nRozdělení pracovních sil (3,4 milionu lidí) za rok 2000:\n\nV Zambii se platí zambijskou kwachou (= 100 ngwee). Roční inflace v Zambii dosahuje 21,5 %. Směnný kurs zambijské kwachy vůči americkému dolaru v lednu roku 2002 byl 1 USD = 3 848 ZMK.\n\nZambijský průmysl je založen především na těžbě a zpracování nerostných surovin. Mezi hlavní nerostné suroviny Zambie patří především měď, která se těží v tzv. měděném pásu (Copperbelt) při hranicích s Demokratickou republikou Kongo. Do tohoto měděného pásu je soustředěn největší počet obyvatel a měst. 23. září 2006 byla prezidentem potvrzena i přítomnost ropy, taktéž na severozápadě země. V příštích letech by měl následovat geologický průzkum i v dalších částech země.\n\nRůst průmyslové produkce v Zambii činí 5,1 % ročně. 99 % elektrické energie je vyrobeno ve vodních elektrárnách, část z ní je i vyvážena.\n\nZemědělství v Zambii je extenzivního typu, na nízkém stupni modernizace a z velké části samozásobitelské. Ačkoliv je zde nejvyšší počet vodních zdrojů v jihoafrickém regionu, nejsou téměř vůbec využívány k zavlažování – pouze 460 km půdy je zavlažováno (údaj za rok 1998). Zambie produkuje málo významné množství kukuřice, dřeva, cukrové třtiny a tabáku.\n\nŽivočišná výroba je rovněž velmi zaostalá – chová se pouze nevýznamné množství skotu.\n\nV Zambii je téměř 67 000 km silnic (většina prašných), přes 2 000 km úzkorozchodné (1 067 mm) železniční tratě, přes 2 000 km vodních cest a 1 700 km ropovodů. Na území Zambie je 111 letišť, z toho pouze 11 se zpevněnou dráhou. Jediné zambijské letiště má dráhu delší než 3 km a další 3 letiště mají dráhu dlouhou mezi 2,5 – 3 km.\n\nJezdí se vlevo, vozový park je relativně zastaralý.\n\nZambie je největším světovým exportérem mědi (55 % zambijského vývozu), dále vyváží kobalt, tabák, bavlnu a elektrickou energii. Vývoz směřuje převážně do Velké Británie (25,2 %), Jihoafrické republiky (24,5 %), Švýcarska (9,4 %) a Malawi (7,5 %). Roční objem vývozu v roce 2001 činil 876 mil. USD.\n\nZambie dováží hlavně stroje, automobily, ropné produkty, potraviny a oblečení, a to převážně z Jihoafrické republiky (67,1 %), Velké Británie (9,8 %), Zimbabwe (7,5 %) a Spojených států amerických (5,9 %). V roce 2001 činil objem dovozu 12 miliard USD.\n\nMezi zambijské zajímavosti patří známé Viktoriiny vodopády na řece Zambezi ležící asi 8 km od města Livingstone na hranicích se Zimbabwe. Vodopády jsou 1 700 metrů dlouhé a necelých 100 metrů hluboké. Vstupné ze zambijské strany je 10 USD (ze Zimbabwské 20 USD). Viktoriiny vodopády pro evropský svět objevil 17. listopadu 1855 David Livingstone, který je pojmenoval na počest tehdejší britské panovnice. V domorodém jazyku se vodopády nazývají \"Mosi-oa-tunya\", tj. \"Hromový kouř\".\n\nKromě Viktoriiných vodopádů jsou významnými ještě vodopády Ngonye.\n\nV Zambii je přes deset národních parků. Patří k nim například South Luangwa s jednou z nejpočetnějších populací slonů v Africe. Dále jsou v Zambii parky Kafue a Sioma Ngwez.\nPříroda v Zambii je považována za jednu z nejkrásnějších na světě vůbec – přímo v divoké přírodě lze obdivovat lvy, hrochy, buvoly, zebry a žirafy.\n\nDo území Zambie zasahuje také část jezera Tanganika a několik dalších jezer.\n\nZambijské vízum je možné získat na kterémkoliv zastupitelském úřadě Zambie či Velké Británie nebo přímo na kterémkoliv hraničním přechodu do Zambie. Poplatek za udělení tranzitního víza je 10 USD, 20 dolarů za jednorázové, 30 dolarů za dva vstupy a 40 dolarů za tři a více vstupů. Víza lze udělit maximálně na 90 dnů, cestovní pas musí být platný alespoň 90 dnů od data vydání víza. K žádosti o zambijské vízum je třeba vyplnit formulář a přiložit dvě fotografie.\n\nZambie je chudá, typicky rozvojová země. Obrovským problémem je zde AIDS – v roce 2014 téměř 14 % obyvatelstva (více než 1,6 milionu osob) bylo nakaženo virem HIV a počet sirotků, kteří ztratili oba rodiče, v roce 2005 již dosáhl milionu. Průměrnou délkou života 37,35 roku se Zambie řadí na 6. nejnižší příčku na světě. Na druhou stranu není v Zambii příliš rozvinutý obchod s drogami a také hospodářská kriminalita zde nehraje významnou roli. V současné době nemá Zambie s ostatními státy žádné konflikty a také vnitrostátní bezpečnostní situace je relativně příznivá. Dárci rozvojové pomoci vesměs velice kladně hodnotí proinvestiční hospodářskou politiku vlády. Jedním z poskytovatelů pomoci v Zambii je i ČR, která zemi zařadila mezi priority své zahraniční rozvojové spolupráce. Zaměřuje se především na sektor zdravotnictví.\n\nZambie se člení na 10 provincií:\n\n\n"}
{"id": "17439", "url": "https://cs.wikipedia.org/wiki?curid=17439", "title": "Kastilie", "text": "Kastilie\n\nKastilie je historické území ve vnitrozemí Španělska, které vzniklo v důsledku rozšiřování křesťanských držav na úkor muslimů během reconquisty. Svůj název získalo podle početných pohraničních hradů – , . Toto území je dnes rozděleno mezi autonomní regiony Kastilii a León, Kastilii-La Manchu a Madrid, respektive i Extremaduru. Ve středověku byla Kastilie samostatným královstvím, které tvořilo jádro zemí Kastilské koruny. V rámci Španělska bylo později její území rozděleno mezi historické provincie Stará Kastilie (\"Castilla la Vieja\"), Nová Kastilie (\"Castilla la Nueva\"), přičemž obě měly postavení království, a zčásti i Extremaduru, jejíž území se od té doby ke Kastilii nepočítá.\n\n"}
{"id": "17440", "url": "https://cs.wikipedia.org/wiki?curid=17440", "title": "101", "text": "101\n\n\n"}
{"id": "17441", "url": "https://cs.wikipedia.org/wiki?curid=17441", "title": "102", "text": "102\n\n\n"}
{"id": "17442", "url": "https://cs.wikipedia.org/wiki?curid=17442", "title": "103", "text": "103\n\n\n"}
{"id": "17443", "url": "https://cs.wikipedia.org/wiki?curid=17443", "title": "104", "text": "104\n\n"}
{"id": "17444", "url": "https://cs.wikipedia.org/wiki?curid=17444", "title": "105", "text": "105\n\n"}
{"id": "17445", "url": "https://cs.wikipedia.org/wiki?curid=17445", "title": "106", "text": "106\n\n"}
{"id": "17446", "url": "https://cs.wikipedia.org/wiki?curid=17446", "title": "107", "text": "107\n\n"}
{"id": "17447", "url": "https://cs.wikipedia.org/wiki?curid=17447", "title": "108", "text": "108\n\n"}
{"id": "17448", "url": "https://cs.wikipedia.org/wiki?curid=17448", "title": "109", "text": "109\n\n"}
{"id": "17449", "url": "https://cs.wikipedia.org/wiki?curid=17449", "title": "110", "text": "110\n\n"}
{"id": "17452", "url": "https://cs.wikipedia.org/wiki?curid=17452", "title": "111", "text": "111\n\n"}
{"id": "17453", "url": "https://cs.wikipedia.org/wiki?curid=17453", "title": "112", "text": "112\n\n"}
{"id": "17454", "url": "https://cs.wikipedia.org/wiki?curid=17454", "title": "113", "text": "113\n\n\n"}
{"id": "17455", "url": "https://cs.wikipedia.org/wiki?curid=17455", "title": "114", "text": "114\n\n\n"}
{"id": "17456", "url": "https://cs.wikipedia.org/wiki?curid=17456", "title": "115", "text": "115\n\n"}
{"id": "17457", "url": "https://cs.wikipedia.org/wiki?curid=17457", "title": "116", "text": "116\n\n"}
{"id": "17458", "url": "https://cs.wikipedia.org/wiki?curid=17458", "title": "117", "text": "117\n\n\n"}
{"id": "17459", "url": "https://cs.wikipedia.org/wiki?curid=17459", "title": "118", "text": "118\n\n"}
{"id": "17460", "url": "https://cs.wikipedia.org/wiki?curid=17460", "title": "119", "text": "119\n\n"}
{"id": "17461", "url": "https://cs.wikipedia.org/wiki?curid=17461", "title": "120", "text": "120\n\n\n"}
{"id": "17462", "url": "https://cs.wikipedia.org/wiki?curid=17462", "title": "Banán", "text": "Banán\n\nBanán je protáhlé ovoce (nesladké druhy s vyšším obsahem škrobu (\"plantain\") zelenina) a plod banánovníku (epigeická bobule). Jde o velice žádanou komoditu produkovanou zemědělci tropických zemí, kde tvoří významnou složku potravy. Banány mívají obvykle hmotnost mezi 115–200 g, ta je však významně závislá na konkrétním kultivaru. Z této váhy asi 80 % představuje jedlou část a zbývajících 20 % připadá na kožovitou slupku. Banán se (po kukuřici a rýži) stal třetí plodinou, u níž je znám celý její genom.\n\nVůně, chuť a konzistence plodů je významně ovlivněna teplotou, při které dozrávají. Při nízkých teplotách šednou a kazí se. Banány dodávané na trh mírného pásma (tedy i k nám) jsou sklízené tak, že dozrávají během dopravy. Snížení teploty během této doby zvyšuje životnost plodů, ale, jak již bylo zmíněno výše, negativně ovlivňuje jejich kvalitu, proto při dopravě nikdy nebývají chlazeny pod 13,5 °C. Proto se také nedoporučuje ukládat nakoupené banány do lednice, protože jejich kvalita tím značně utrpí. Zajímavostí je, jak se nechávají banány dozrávat. Tento proces probíhá v tzv. tlakových komorách, do kterých se celé nerozbalené kartony s banánovými plody umístí. V tlakové komoře dojde „k omačkání plodů“ plynem (etylen), čímž se nastartuje zrychlený proces zrání. Zralost banánů (v obchodech, popř. skladech) se určuje speciální stupnicí dle podílu zahnědlých skvrn a ploch na slupce. S postupujícím zráním se banán také zakulacuje.\n\nBanány rostou ve visících trsech, od několika po mnoho kusů ve vrstvě (zvané též \"ruka\") v mnohovrstevném svazku. Celek visících trsů se nazývá \"kmen\".\n\nV roce 2002 se celosvětově prodalo přes 12 miliónů tun banánů. Státy Ekvádor, Kostarika, Kolumbie a Filipíny exportovaly každý přes 1 milión tun banánů. Mezi nejhojněji pěstovaný kultivar banánu patří triploidní odrůda vzniklá zkřížením druhů \"Musa acuminata\" a \"Musa balbisiana\". Tento druh je bez semen (kvůli konzumaci), takže se musí rozmnožovat pouze vegetativně, v důsledku čehož je velice náchylný k nemocem a různým plísním.\n\nBanán, resp. rostlina banánovník, byl domestikován v jihovýchodní Asii (kde rostou botanické druhy banánovníku) a podle archeologických nálezů to mohlo nejspíše být na území dnešní Papuy-Nové Guineje a to možná již 8000 př. n. l. První písemná zmínka o banánech je v buddhistických textech z let okolo 600 př. n. l. Alexandr Veliký objevil chuť banánu v údolích Indie v roce 327 př. n. l. První známý organizovaný banánový sad se objevil v Číně v roce 200 n. l. V roce 650 islámští dobyvatelé přinesli banán do Palestiny. Arabští kupci rozšířili banány po většině území Afriky.\n\nV roce 1502 portugalští kolonisté vybudovali první banánové sady v Karibiku a ve Střední Americe.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrových banánech.\n\nBanánovník je zpravidla napaden bakterií hnědé hniloby brambor - Ralstonia solanacearum, se kterou snad žije dokonce v určité symbióze a kterou známe v podobě hnědých flíčků a ploch na banánové slupce.\n\n\n"}
{"id": "17464", "url": "https://cs.wikipedia.org/wiki?curid=17464", "title": "121", "text": "121\n\n\n"}
{"id": "17465", "url": "https://cs.wikipedia.org/wiki?curid=17465", "title": "122", "text": "122\n\n"}
{"id": "17466", "url": "https://cs.wikipedia.org/wiki?curid=17466", "title": "123", "text": "123\n\n"}
{"id": "17467", "url": "https://cs.wikipedia.org/wiki?curid=17467", "title": "124", "text": "124\n\n"}
{"id": "17468", "url": "https://cs.wikipedia.org/wiki?curid=17468", "title": "125", "text": "125\n\n"}
{"id": "17469", "url": "https://cs.wikipedia.org/wiki?curid=17469", "title": "126", "text": "126\n\n\n"}
{"id": "17470", "url": "https://cs.wikipedia.org/wiki?curid=17470", "title": "127", "text": "127\n\n"}
{"id": "17471", "url": "https://cs.wikipedia.org/wiki?curid=17471", "title": "898", "text": "898\n\nMojmír II. vyslal poselství do Říma k papeži a žádal ho o obnovení velkomoravského biskupství.\n\n"}
{"id": "17472", "url": "https://cs.wikipedia.org/wiki?curid=17472", "title": "128", "text": "128\n\n"}
{"id": "17473", "url": "https://cs.wikipedia.org/wiki?curid=17473", "title": "129", "text": "129\n\n\n"}
{"id": "17474", "url": "https://cs.wikipedia.org/wiki?curid=17474", "title": "130", "text": "130\n\n\n"}
{"id": "17475", "url": "https://cs.wikipedia.org/wiki?curid=17475", "title": "Bible kralická", "text": "Bible kralická\n\nBible kralická je česká tištěná bible, kterou z původních biblických jazyků (hebrejštiny, aramejštiny a řečtiny) přeložili překladatelé a teologové původní Jednoty bratrské. Svůj název dostala podle místa vytištění, kterým byly jihomoravské Kralice. Je to první český překlad bible z původních jazyků, nikoli zprostředkovaně z latinské Vulgáty.\n\nBratři kladli od počátku své činnosti velký důraz na literární činnost svých členů, a proto ocenili význam knihtisku velmi záhy. Jejich tisky vynikají vysokou typografickou úrovní. Protože Jednota bratrská byla zakázaným náboženským uskupením, také jejich tiskárna působila tajně. Z důvodu utajení se ve vydaných knihách nepoužívalo označení místa tisku, jen krycí označení \"\" pro své umístění v zahradách. Tajná bratrská tiskárna byla nejprve (od r. 1503) v Litomyšli, od roku 1518 v Mladé Boleslavi. Ve druhé polovině století (od r. 1562) pak v Ivančicích u Brna a od roku 1578 na tvrzi v Kralicích pod patronátem Jana ze Žerotína, který sídlil v blízké Náměšti. Ve dvou posledních místech působil významný bratrský tiskař Zachariáš Šolín.\n\nIniciátorem překladu byl bratrský biskup Jan Blahoslav, který jako první navázal na erasmovskou tradici a snahu přeložit Písmo z původních jazyků. Sám přeložil Nový zákon podle vydání Theodora Bezy, který byl opatřen i latinským překladem. Jan Blahoslav se řídil především Bezovým latinským textem, ale značně přihlížel i k řeckému originálu. Tento překlad Nového zákona vyšel celkem dvakrát:\n\n\nJan Blahoslav začal také používat rozsáhlé komentáře, včetně odkazů na příbuzná biblická místa, překladových variant a někdy i přímo výklad exegetický. Sám Blahoslav měl v úmyslu přeložit i Starý zákon, ale než se tohoto úkolu stačil ujmout, zastihla ho smrt.\n\nPřeklad Starého zákona koordinoval a vedl Blahoslavův odchovanec a biskup Ondřej Štefan. V týmu překladatelů (filologů a teologů současně) se nacházeli:\n\n\nPro Nový zákon byl převzat podrobně zrevidovaný překlad Blahoslavův. Blahoslavův překlad Nového zákona revidoval senior Jan Němčanský, jeho druhé vydání pak Zachariáš Ariston.\n\nPrvní vydání Kralické bible vyšlo v šesti svazcích, proto se často označuje jménem „šestidílka“. Rozdělení textu do šesti svazků bylo způsobeno tím, že se nejednalo jen o biblický text, ale i o rozsáhlé komentáře po stranách, díky kterým se text značně rozšířil. Komentáře a vsuvky byly následujícího druhu:\n\n\nV Kralické bibli se poprvé v českém prostředí objevuje dělení kapitol na verše (podle vzoru Roberta Stephana z roku 1551).\n\n\nV roce 1596 vyšla Kralická bible znovu, tentokrát v jednosvazkovém vydání bez výkladového aparátu, jen s rejstříkem starozákonních citátů v Novém zákoně, s výkladem cizích jmen a s rejstříkem liturgických čtení na celý rok. Revizi měli na starosti Samuel Sušický, Adam Felin, Mikuláš Albrecht z Kaménka a Jiří Strejc. Rejstříky zhotovené dříve Janem Aquinem zrevidoval Samuel Sušický a Jan Albín. V témže roce vyšel samostatně i kapesní Nový zákon.\n\nO výtvarnou stránku tohoto jednosvazkového vydání se postaral Václav Elam, který později vedl celou kralickou tiskárnu a bratrský sbor.\n\nText v různých vydáních Kralické bible se pozvolna měnil. Bylo to proto, že se neustále měnila a zdokonalovala předloha, kterou měli překladatelé a revizoři k dispozici. Své prameny a předlohy však překladatelé většinou neuvádějí. Jen u pátého dílu (apokryfů) je udána Antverpská polyglota z roku 1572 a pro knihy Ezdrášovy řecká bible vytištěná v Basileji v roce 1545.\n\nV roce 1613 byla jednosvazková Kralická bible vydána znovu, opět po předcházející revizi; též bez poznámkového aparátu. Byla vydána proto, že se již nedostávalo pro velký zájem knih z předchozího vydání, ale i proto, že bylo potřeba vydat bibli v poněkud větším a čitelnějším formátu, než byla předchozí jednosvazková Bible kralická.\n\nToto vydání je označováno jako „poslední kralické vydání“ z toho důvodu, že několik let poté (po Bílé hoře) musela Jednota bratrská ukončit svou činnost.\n\nDalší vydání Kralické bible se řídila třetím/posledním autentickým vydáním. Vzhledem k silné protireformaci byly tyto bible vydávány v cizině a pašovány na české území. Legálně tu mohl tento překlad Bible znovu vyjít až po 250 letech.\nNadále byla Kralická bible vydávána v mnoha dalších novodobých reedicích, také v revidované formě. Revidované znění připravil Jan Karafiát počátkem 20. století.\nPrvní, šestidílná verze Kralické bible, byla znovu vydána v roce 1995 v německém Paderbornu u firmy Schoningh.\n\nSrovnání doslovné transliterace z vydání 1613 se současným způsobem přepisu kralického textu:\n\n\n\n\n"}
{"id": "17477", "url": "https://cs.wikipedia.org/wiki?curid=17477", "title": "Ada Lovelace", "text": "Ada Lovelace\n\nAugusta Ada King, hraběnka z Lovelace (10. prosince 1815 Londýn – 27. listopadu 1852 tamtéž), narozená jako Augusta Ada Byron a nyní známá jako Ada Lovelace, byla anglická matematička a první programátorka, která je známá především detailním popisem fungování Babbageova mechanického počítače (analytického stroje), jehož vývoj podporovala i finančně. Mezi jejími poznámkami k analytickému stroji byl i algoritmus Bernoulliho čísel, který je považován za první algoritmus zpracovatelný počítačem.\n\nNarodila se 10. prosince 1815 jako jediné legitimní dítě básníka lorda Byrona a jeho manželky Anny Isabelly Byronové. Všechny ostatní Byronovy děti se narodily mimo manželství. Byron opustil svou ženu měsíc po dceřině narození a za další čtyři měsíce opustil nadobro i Anglii. Později když Adě bylo osm let, podlehl nemoci během Řecké osvobozenecké války. Skončila tak v opatrovnictví matky, spisovatelky, která nicméně podporovala její zálibu v matematice a logice (také jako součást pokusu předejít rozvinutí „šílenství“, které viděla v jejím otci – ovšem na otce nezanevřela a nechala se vedle něj i pohřbít). Jako jedna z mála žen ve viktoriánské Anglii proto studovala matematiku.\n\nNa prahu dospělosti se díky svému talentu seznámila s britským matematikem Charlesem Babbagem a konkrétně jeho prací na vývoji „analytického stroje“, čímž začal jejich dlouhodobý pracovní i přátelský vztah. V letech 1842–1843 přeložila článek italského vojenského analytika Luigiho Menabrea o tomto stroji a doplnila ho rozsáhlými poznámkami (nadepsanými jednoduše Notes – „poznámky“), které mimo jiné obsahují první známý počítačový program – algoritmus, určený k provedení strojem. Kromě příspěvku k počátečním dějinám počítačů se ve svých poznámkách věnovala také vizím ohledně pokročilých schopností počítačů: skládání hudby a kreslení obrazů a využití techniky ke spolupráci jednotlivců i společnosti.\n\nAda popisovala svou metodu jako „poetickou vědu“ a sebe jako „analytičku (a metafyzičku)“. Na její počest byl pojmenován programovací jazyk \"Ada\", který vznikl v roce 1979.\n\nAda Lovelace se narodila jako Augusta Ada Byron 10. prosince 1815. Byla dcerou slavného anglického básníka George Gordona Byrona a Annabelle Milbank. Augusta byla pojmenována po Byronově nevlastní sestře Augustě Leigh a Byron používal její druhé jméno, Ada.\n\nMéně než za rok po jejím narození se otec rozhodl pro rozvod. Sám byl znepokojen skutečností, že nepřivedl na svět syna. Přestože podle tehdejších britských zákonů měl na výchovu dcery právo především on, neprojevil o výchovu žádný zájem. Nicméně požádal svou sestru, aby ho informovala o tom, jak se jí daří. Sama svého otce již nikdy poté nespatřila. Zemřel v roce 1824, když jí bylo osm let a její matka tak zůstala jedinou rodičovskou figurou v jejím životě. Až do svých dvaceti let měla zakázáno podívat se na jakýkoliv portrét svého otce.\n\nMatka se v roce 1856 stala baronkou z Wenworthu. S dcerou neměla blízký vztah, když ji často ponechávala v péči babičky, Judith, Lady Milbankeové, která si vnučku zamilovala. Kvůli společenským postojům té doby, které při odloučení rodičů vždy stranily otci dítěte, se však musela na veřejnosti prezentovat jako milující matka. To zahrnovalo psaní dopisů Lady Milbankeové, ve kterých se starostlivě vyptávala na zdraví své dcery a na jejich konci matce připomínala, ať je neztratí, pro případ, že by musela dokazovat svou řádnou starost o dceru. V jednom z dopisů ji popsala jako „to“. V období dospívání byla sledována několika blízkými přítelkyněmi matky, aby se ujistily, že nevykazuje známky morální nekázně. Těmto pozorovatelkám říkala fúrie a později si stěžovala, že přeháněly a vymýšlely si.\n\nOd raného dětství byla často nemocná. Ve věku osmi let trpěla migrénami, které ji oslepovaly. V červnu 1829 byla paralyzována po protrpění spalniček. Následně byla nucena k odpočinku na lůžku v délce téměř jednoho roku, což pravděpodobně oddálilo její uzdravení. V roce 1831 už byla schopna pohybu o berlích.\n\nNavzdory častým nemocem rozvíjela své matematické a technické dovednosti. Ve dvanácti letech se rozhodla, že by chtěla létat. Postupovala rozumně a metodicky, s představivostí a vášní. Prvním krokem, v únoru 1828, bylo vyrobení křídel. Zvažovala různé velikosti a materiály pro výrobu křídel, například papír, hedvábí napuštěné olejem, dráty a peří. Studovala anatomii ptáků, aby dokázala odhadnout správné proporce křídel a těla. Rozhodovala se, jaké vybavení bude potřebovat, jako například kompas k nalezení té nejpřímočařejší trasy přes hory, řeky a údolí. Posledním krokem by byla integrace páry jako pohonu k létání.\n\nV roce 1833 měla románek se svým poručníkem a poté, co byli přistiženi, s ním chtěla utéci. Jeho příbuzní ji ale poznali a kontaktovali její matku. Anabelle se s pomocí svých přátel podařilo aféru ututlat a zabránit tak skandálu.\n\nNikdy se nesetkala s nevlastní sestrou, Allegrou Byronovou, dcerou Lorda Byrona a Claire Clairmontové, která zemřela ve věku pěti let v roce 1822. V jisté míře se ale stýkala s Elizabeth Medorou Leighovou, dcerou Byronovy nevlastní sestry Augusty Leighové. Když byla Ada představena u dvora, Augusta se jí stranila.\n\nV dospělosti poznala Mary Somervilleovou z Královské astronomické společnosti, kterou považovala za svůj vzor, především proto, že byla také matematička. Somervilleová ji také uvedla do společnosti Charlese Babbage, se kterým se seznámila v roce 1833. Od té doby si oba intenzivně dopisovali. Lovelaceová se znala také s dalšími významnými osobnostmi té doby, jako byli například Andrew Crosse, Sir David Brewster, Charles Wheatstone, Charles Dickens a Michael Faraday.\nKolem roku 1834 byla často vídána u dvora a začala se účastnit společenských událostí. Často chodila tančit a svým šarmem dokázala okouzlit. Většina lidí ji popisovala jako líbeznou dívku, ale přítel Lorda Byrona, John Hobhouse, byl opačného názoru. Jednou ji popsal jako \"„…mohutnou ženu s hroší kůží, jež ovšem sdílí některé rysy svého otce, obzvláště ústa.“\" Takto se o ní zmínil po jejich prvním setkání 24. února 1834, kdy dala najevo, že se jí Hobhouse nezamlouvá. Pravděpodobně zde sehrál svou roli vliv její matky, díky níž neměla dobré vztahy s žádným z přátel svého otce. Nevraživost vůči Hobhousovi ovšem netrvala dlouho a později se stali přáteli.\n\nMatematiku studovala na Londýnské univerzitě. Svá studia přerušila pouze kvůli svatbě a také kvůli rodině. Vdala se za barona Williama Kinga 8. července 1835 a sama se tak stala baronkou. Jejich sídlem byly rozsáhlé pozemky Ockham Parku v Surrey. Vlastnili také další pozemky u jezera Loch Torridon a dům v Londýně. Líbánky strávili v panství Worthy Manor blízko městečka Porlock Weir v Somersetu. Později bylo vyspraveno a stalo se jejich letním sídlem.\n\nByla matkou tří dětí: Byrona (1837), Anne Isabelly (1837) a Ralpha Gordona (1839). Po narození Anny protrpěla náročnou a bolestivou nemoc, ze které se léčila měsíce. Krátce po narození jejího třetího potomka se však opět vrátily časté nemoci a bolesti. Předepsány ji byly silné léky; spolu s alkoholem, kterému však nedlouho poté propadla a její zdravotní stav se začal silně zhoršovat.\n\nV roce 1838 se z jejího manžela stal hrabě z Lovelace a odtud pochází jméno, pod kterým je dnes známá. Mezi lety 1843 a 1844 pověřila její matka Williama Benjamina Carpentera, aby vyučoval její děti a aby figuroval jako morální instruktor v životě. Carpenter se do ní rychle zamiloval a dal jí najevo, že by měla jednat na základě svých potlačených emocí. Byl ženatý a tvrdil, že tento fakt mu zabraňuje jednat neslušným způsobem. Jakmile se dovtípila, že se s ní snaží navázat vztah, přerušila s ním kontakt.\nV roce 1841 se společně s Medorou Leighovou (dcerou Byronovy nevlastní sestry Augusty Leighové) od své matky dozvěděla, že Medořiným otcem byl taktéž Byron. Později napsala matce v dopise, že ji tato skutečnost nepřekvapila a že se jí jen potvrdilo to, co už dlouho považovala za pravdu. Nevinila z incestního vztahu svého otce, nýbrž Augustu Leighovou. To ovšem její matce nezabránilo, aby se snažila v očích své dcery poškodit Byronovu pověst. Ve skutečnosti její snahy jen matematičku navedly blíže otcově památce.\n\nVe čtyřicátých letech se stala předmětem několika skandálů. Měla velmi uvolněné vztahy s muži, za které nebyla vdaná, a to vedlo k pomluvám o různých aférách. Dále poté, co se dokázala vzdát závislosti na alkoholu, propadla sázení. V roce 1851 se s řadou svých přátel rozhodla sestavit algoritmus, který by předvídal výsledky sázek. Původní práce Charlese Babbage, stejně jako její však již ztratila kredit, který měla v dřívějších letech. Oba dva byli značně zadlužení a doufali, že odkrytím revolučního mechanismu pro vypočítání úspěchu v sázkách budou moci dluhy splatit. Celá akce však přilákala pozornost zločineckých kruhů a Ada musela veškerou svoji práci připsat svému manželovi, aby se vyhnula výhrůžkám. Měla také nejasný, pravděpodobně intimní vztah se synem Andrewa Crosse, Johnem. O této záležitosti však není mnoho známo, protože Crosse po Adině smrti spálil veškerou jejich korespondenci. Na jeho vážnost lze usuzovat z toho, že mu Ada odkázala majetky, které získala po otci.\n\nZemřela ve věku 36 let (stejně jako její otec) 27. listopadu 1852 poté, co jí její lékař pustil žilou kvůli komplikacím s rakovinou dělohy. Její nemoc trvala měsíce, během kterých Anabella rozhodovala o tom, kdo její dceru směl navštívit a bránila v tom všem jejím přátelům. Ovlivněna svou matkou, změnila náboženství (dříve byla materialistka) a byla přinucena ke změně své poslední vůle tak, aby matka byla její vykonavatelkou. Se svým manželem nebyla v kontaktu od 30. srpna, kdy se mu svěřila s něčím, kvůli čemu od ní odešel. Obsah jejich rozhovoru není znám, ale pravděpodobně se jednalo o přiznání nevěry. Zanechala po sobě dva syny a jednu dceru, lady Anne Bluntovou, která je známá jako spoluzakladatelka chovu arabských plnokrevných koní v Evropě. Na svou žádost byla pohřbena vedle svého otce v kostele svaté Marie Magdalény v Nottinghamu.\n\nAda Lovelaceová byla nadaná matematička. Po seznámení s Charlesem Babbagem se však začala zajímat i o mechanické počítače. Jak již bylo zmíněno výše, detailně popsala funkci Babbageova \"Analytical Engine\" a také se podílela na jeho vývoji.\n\nNavrhla způsob, jak tento počítač naprogramovat, a to pomocí děrných štítků. Zavedla pojmy jako podmíněný a nepodmíněný skok, cyklus a podprogram. Dále se objevují i zmínky o algoritmizaci jakožto základu programování. Lze tedy říci, že vymyslela programování tak, jak je známé dnes.\n\nTyto základní myšlenky zveřejnila v upraveném překladu článku italského matematika Luigiho Menabrea. Tento článek přeložila z francouzštiny do angličtiny a doplnila vlastními poznámkami a závěry.\n\nVe svém díle se zabývala využitím počítačů. Předpověděla, že se počítače jednou budou používat pro řešení složitých matematických úloh, komponování hudby a kreslení obrazů.\n\nDále formulovala myšlenku, že počítač není schopen tvořivého myšlení (Babbage s touto myšlenkou však nesouhlasil), neboť je omezen tím, co jsou lidé do něj schopni naprogramovat. V posledních letech svého života se soustředila na pochopení procesu tvořivého myšlení a jeho převedení do strojové podoby.\n\n"}
{"id": "17480", "url": "https://cs.wikipedia.org/wiki?curid=17480", "title": "Bedřich z Talenberka", "text": "Bedřich z Talenberka\n\nBedřich (Fridrich) z Talmberka (Talenberka, Tallenberka) na Vlašimi (pol. 16. stol. – 13. října 1643).\n\nPoslední prezident apelačního soudu před Bílou horou. Přísahu složil 21. října 1616. V tomto úřadě setrval i po bitvě na Bílé hoře (v době druhého stavovského povstání tuto funkci nezastával). Také zasedal ve vyšetřovací císařské komisi nad zatčenými povstalci. Byl velmi obávaný, nemilosrdně pronásledoval nekatolické rebely takovým bezohledným způsobem, že proti sobě dokonce popudil i katolíky. Roku 1621 půjčil císaři peníze, které se mu vrátily v podobě velkého množství získaných statků. Roku 1627 se stal přísedícím reformačního soudu ve věcech náboženských. Po dvacetisedmileté službě jako prezident rady nad apelacemi byl za své horlivé vyšetřovací služby po Bílé hoře jmenován roku 1636 nejvyšším zemským komorníkem a v roce 1638 nejvyšším zemským hofmistrem.\n\nByl pochován v pražské Loretě na Hradčanech.\n\nVlastnil Vlašim, Domašín, Věžníky, Rataje nad Sázavou a Tekov.\n\nOženil se s Marií Benignou Popelovou z Lobkowicz z duchcovské větve († 1634, pochována 1. 12. 1634 u Panny Marie Sněžné v Praze), dcerou Jana Václava Popela z Lobkowicz (28. 2. 1561 – 16. 12. 1608) a jeho první manželky (sňatek 10. 2. 1586) Johany Dašické z Barchova (kolem 1560 – 1592).\n"}
{"id": "17487", "url": "https://cs.wikipedia.org/wiki?curid=17487", "title": "Apoštolští Otcové", "text": "Apoštolští Otcové\n\nApoštolští Otcové jsou církevní spisovatelé nejstarších dějin křesťanství. \n\nV užším smyslu označuje ty rané církevní spisovatele, kteří znali anebo mohli znát apoštoly. Tento výčet zahrnuje tři spisovatele:\n\nV širším smyslu tento pojem zahrnuje církevní spisovatele konce 1. a první poloviny 2. století.\n\nToto označení nalézáme již na konci 2. století, neboť sv. Irenej z Lyonu (140–202) hovoří o Polykarpovi jako o \"„apoštolském“\". Do běžného patrologického slovníku však slovo proniklo teprve v 17. století. Učený laik Jean-Baptiste Cotelier roku 1672 vydal \"Díla svatých Otců, kteří žili v apoštolské době\" a 2. vydání tohoto díla nazval \"Apoštolští Otcové\".\n\nCotelier vydal spisy těchto pěti autorů:\n\nZáhy se k těmto autorům začali počítat další dva:\n\nObjevy konce 19. století a začátku 20. století tento soupis rozšířily:\n\nStarověká křesťanská literatura nám dává poznat, že až do 4. století byla díla apoštolských Otců obecně známa, čtena a velmi ceněna. Ve 4. století však jejich význam začal upadat a to zvláště kvůli skutečnosti, že neměli význam pro „velkou teologii“, která v této době zažívala svůj zlatý věk. Během středověku byli pak apoštolští Otcové téměř zapomenuti. \n\nNová vlna zájmu o apoštolské Otce přišla s protestantskou reformací v 16. století, kdy se reformátoři při své snaze odštěpit od společenství s římskou církví tázali, jaká byla víra církve v prvních staletích a zda ji římská církev věrně zachovala. \n\nVýznam těchto autorů pro dnešní teologické a historické bádání spočívá v jejich časové (případně i lidské) blízkosti apoštolům coby učedníkům Ježíše Krista. Církev je považuje za nejstarší svědky tradice víry, která k těmto apoštolům sahá, a která podle jejího učení zůstává neporušená. Spisy těchto spisovatelů jsou tak svědectvím o životě křesťanů na přelomu 1. a 2. století.\n\n\n\n"}
{"id": "17491", "url": "https://cs.wikipedia.org/wiki?curid=17491", "title": "Polykarp ze Smyrny", "text": "Polykarp ze Smyrny\n\nPolykarp ze Smyrny (asi 69 – 23. února 155/22. února 156 ve Smyrně, dnešní İzmir v Turecku) byl smyrnenský biskup a mučedník rané církve. Je počítán mezi apoštolské otce.\n\nÚdaje o Polykarpově životě pocházejí zejména od Irenea (buďto přímo z jeho spisu \"Proti herezím\", \"Adversus haereses\", nebo zprostředkovaně v Církevních dějinách Eusebia z Caesereje). Irenej v listu Florinovi uvádí, že jej osobně viděl a slyšel při svém pobytu v Asii.\nVíme, že Polykarp napsal list Filipským, Ignác z Antiochie Polykarpovi adresoval jeden ze svých listů a zmiňuje se o něm i ve svých listech Efezanům a Magnesanům. Dochováno je také \"Umučení Polykarpovo\", pojednávající o Polykarpově mučednické smrti ve Smyrně, a pozdní \"Vita Polykarpi\", obsahující ovšem nejisté životopisné údaje.\n\nPolykarp zřejmě patřil mezi učedníky Janovy (vede se diskuse, zda šlo o autora čtvrtého evangelia, tedy Jana Evangelistu či presbytera Jana, považovaného za autora např. 2. listu Janova) a setkal se i s dalšími křesťany, kteří viděli Ježíše Krista. Podle Tertulliána a Hieronyma jej tento Jan také ustanovil biskupem v Malé Asii. Polykarp se měl dožít vysokého věku, viz \"Umučení Polykarpovo\" (\"Mart. Polyc\". 9): „Osmdesát šest let sloužím (Kristu) a v ničem mi neukřivdil, jak mohu potupit svého Krále, jenž mne vykoupil?“\n\nPolykarp navštívil Řím, kde jednal s papežem Anicetem o datu slavení Velikonoc, neboť praxe maloasijských církevních obcí byla odlišná od praxe římské. K dohodě nedošlo, nicméně se měli rozejít v míru.\n\nZemřel jako mučedník (upálen) ve Smyrně, snad roku 155/6 (podle údaje v Umučení Polykarpa, \"Mart. Polyc.\" 21), nebo 167 (podle Eusebiovy Kroniky). Líčení jeho mučednické smrti se dochovalo v dopise smyrenské obce, adresovaném maloasijskému městu Filomélion. Dopis smyrenské obce (sepsaný zřejmě očitým svědkem nedlouho po Polykarpově smrti) je považován za jeden z prvních martyrologických textů, který se stal vzorem pro další texty tohoto žánru.\n\nSv. Polykarp je uctíván katolickou i pravoslavnou církví. Svátek sv. Polykarpa se v liturgii slaví 23. února.\n\n\n"}
{"id": "17493", "url": "https://cs.wikipedia.org/wiki?curid=17493", "title": "Naučení", "text": "Naučení\n\nNaučení je pojem používaný ve středověkém a raně novověkém městském právu. Soudy méně významných měst si při řešení obtížných případů vyžadovaly od soudů měst významnějších naučení jako jakýsi rozbor či návod. Soudy měst, ke kterým se obracely pro naučení, byly nazývány jako tzv. \"vrchní práva\". \n\nV českých zemích se v této oblasti projevovaly vlivy dvou oblastí městského práva – oblast práva magdeburského (severoněmecký právní okruh) a norimberského (jihoněmecký právní okruh). U severoněmeckého okruhu byly vrchními právy především Litoměřice, Olomouc a Opava, v jihoněmeckém Staré Město pražské, Cheb, Jihlava a Brno. Kromě toho ale bylo možné až do roku 1387 brát naučení i v Magdeburku či Norimberku, kdy byla tato možnost Václavem IV. zakázána a byla k tomu stanovena jen domácí města. V oblasti magdeburského práva byly takovým vrchním právem určeny Litoměřice pro Čechy a Olomouc pro Moravu, v oblasti práva norimberského to bylo Staré Město pražské a na Moravě Brno. Právo staroměstské se dále vyvíjelo v již čistě české městské právo, proto také posloužilo jako podklad pro Koldínovu kodifikaci městského práva.\n"}
{"id": "17494", "url": "https://cs.wikipedia.org/wiki?curid=17494", "title": "Bible svatováclavská", "text": "Bible svatováclavská\n\nBible svatováclavská je katolický barokní překlad celé Bible pořízený jezuity na základě revidované latinské Vulgáty. Vyšla v letech 1677 (Nový zákon), 1712 a 1715 (Starý zákon). Svůj název dostala díky tomu, že byla vydána nákladem \"Dědictví svatého Václava\".\n\nPodnětem k novému českému překladu Bible byla snaha vytvořit nový překlad revidované Vulgáty, tzv. Sixto-klementiny. Šlo o pokus prosadit tridentské reformní (a protireformační) smýšlení do národního prostředí, jak si jej přál pražský arcibiskup Ferdinand Sobek z Bilenberka. Nový, katolický překlad Bible měl uspokojit českou katolickou potřebu tohoto textu. O překlad a vydání se postarali pražští národně smýšlející jezuité Jiří Konstanc (1607–1673), Matěj Václav Šteyer (1630–1692) a později Jan Barner (1643–1708).\n\nŠlo též o reakci na již existující bratrský překlad kralický, který jezuité po jazykové stránce sice velmi chválili, avšak nesouhlasili s mnoha překlady a hlavně komentáři, které byly poznamenány bratrskou teologií.\n\nJiří Konstanc vydal v roce 1667 spis \"Lima linguae bohemicae to jest Brus jazyka českého\", Šteyer v roce 1668 \"Výborně dobrý způsob, jak se má dobře po Česku psáti neb tisknouti\" (tzv. „Žáček“). Oba spisy jsou českými jazykovými příručkami. Šteyer otevřeně vychází z jazykového úzu bratrské Bible kralické. Jejich práce jdou v linii Optátovy a Blahoslavovy gramatiky.\n\nNový zákon byl první částí Bible, kterou jezuité přeložili a vydali (r. 1677). Základní finanční vklad poskytla Šteyerova matka a značně přispěli i pražští arcibiskupové a jezuité, takže se nakonec sesbíralo potřebných 6000 zlatých.\n\nPřeklad byl pořízen z latinské tridentské Vulgáty s příhlédnutím k Bibli benátské a k dalším předluterským českým biblím, tj. 3. či dokonce 2. redakce. Používali však vydatně i překlady poluterské, tj. bibli Melantrichovu a bibli kralickou.\n\nVýchozím českým textem byl text Bible benátské (tj. 4. redakce), který byl radikálně revidován podle Sixto-klementiny. Upraven byl i český jazyk. Překladatelé buď potřebná místa nově překládali, nebo přejímali z již existujících překladů, nejčastěji z bible kralické, méně již z bible Melantrichovy či biblí starších.\n\nJako první (r. 1712) vyšel druhý díl \"Prorokové a knihy Machabejský\", o tři roky později (r. 1715) pak část první, od Genesis po knihu Sírachovcovu.\n\nZákladním českým textem pro nový překlad byla i zde Bible benátská, avšak vliv Melantrichovy bible je značně silnější než v případě Nového zákona. Vliv Bible kralické je naopak o hodně slabší. Výjimku tvoří Žalmy, neboť kralická verze byla značně rozšířená a proto se překladatelé Svatováclavské bible snažili svůj text a text kralický co nejvíce sblížit.\n\nSilný je zde také vliv starších českých verzí, hlavně 3. redakce. S největší pravděpodobností byla předlohou Bible talmberská, kterou jezuité dostali v roce 1672 od probošta u Všech svatých Jana Františka Kryštofa z Talmberka. Samotná bible talmberská však končí 4. kapitolou Skutků apoštolů, takže zbytek této knihy, katolické listy a Zjevení sv. Jana již sledují jinou předlohu.\n\nPodobně jako Bible kralická, i Bible svatováclavská obsahovala velké množství komentářů. Ve Starém zákoně se jedná o komentáře převážně věcné, polemika s jinými (nekatolickými) vyznáními je minimální. Naopak u Nového zákona je komentářů mnohem více, jsou delší a soustřeďují se na katolický a polemický (proti nekatolíkům) výklad hlavně těch pasáží, které nekatolíci vykládali odlišně a z hlediska katolické věrouky hereticky. Tím se jezuité snažili dosáhnout současně s rozšířením české bible i potlačení nekatolického výkladu biblických textů.\n\nZ hlediska jazyka je Bible svatováclavská značně archaizující, neboť se snaží o kontinuitu české biblické tradice a navazuje na starší české překlady. Navíc je archaizace částečně záměrná, aby se biblickému jazyku dodalo vážnosti a vznešenosti. Jinak překladatelé přiznávají význam Kralické bibli a v mnoha ohledech se jím řídí.\n\nSvatováclavská bible hrála nesmírnou roli v katolických – to jest v hlavních a nejrozšířenějších – kruzích české společnosti, neboť tato, a nikoli bratrská bible kralická, byla pravidelně čtena při liturgii a kterou lid slýchával. Proto z hlediska rozšířenosti znalosti biblického textu mezi lidem v 18. a 19. století byla významnější než Bible kralická. Z jazykového hlediska však a z hlediska překladatelského je až za biblí kralickou, jejíž hlavní předností je překlad z původních jazyků. Tuto svou nevýhodu vyrovnávali svatováclavští překladatelé alespoň z části přebíráním nejzdařilejších pasáží právě z Bible kralické.\n\nV roce 1991 vydalo nakladatelství Blok v Brně ze Svatováclavské bible texty 4 evangelií. Jedná se o původní text evangelií oproštěný od exegetických komentářů, sumářů a podobných doplňků („Bible Svatováclavská. Evangelia“, ISBN 80-7029-064-1). V roce 2017 vyšla antologie textů Svatováclavské bible na neděle a svátky církevního roku:\n\n\"Svatováclavská bible: nedělní a sváteční čtení\", edd. Ondřej Koupil a Jiří M. Havlík. Praha: Karolinum, 2017. ISBN 978-80-246-3619-1\n\n"}
{"id": "17495", "url": "https://cs.wikipedia.org/wiki?curid=17495", "title": "131", "text": "131\n"}
{"id": "17496", "url": "https://cs.wikipedia.org/wiki?curid=17496", "title": "Katolické listy", "text": "Katolické listy\n\nTermínem Katolické listy se označují ty dopisy Nového zákona, které nejsou připisovány svatému Pavlovi. Slovo \"katolický\" má zde svůj původní význam, tj. „(vše)obecný“, neboť tyto listy, připisované jiným apoštolům, nejsou adresovány některé konkrétní komunitě (jako v případě listů sv. Pavla), takže jsou chápány jako „obecné“ (katolické), určené všem místním církvím. V starších verzích byly někdy označovány jako \"epistolae canonicae\", ve starších českých překladech tedy „kanonické listy“ nebo „kanoniky“.\n\nJsou to následující knihy:\n\nVezmeme-li doslova význam slova „katolický“, pak sem listy 2. a 3. Janův nepatří, neboť jsou psány konkrétním adresátům. Do této skupiny byly zařazeny patrně spolu s 1 Jan.\n"}
{"id": "17498", "url": "https://cs.wikipedia.org/wiki?curid=17498", "title": "132", "text": "132\n"}
{"id": "17499", "url": "https://cs.wikipedia.org/wiki?curid=17499", "title": "133", "text": "133\n\n\n\n"}
{"id": "17500", "url": "https://cs.wikipedia.org/wiki?curid=17500", "title": "134", "text": "134\n"}
{"id": "17501", "url": "https://cs.wikipedia.org/wiki?curid=17501", "title": "135", "text": "135\n\n"}
{"id": "17502", "url": "https://cs.wikipedia.org/wiki?curid=17502", "title": "136", "text": "136\n"}
{"id": "17503", "url": "https://cs.wikipedia.org/wiki?curid=17503", "title": "137", "text": "137\n"}
{"id": "17504", "url": "https://cs.wikipedia.org/wiki?curid=17504", "title": "138", "text": "138\n\n"}
{"id": "17505", "url": "https://cs.wikipedia.org/wiki?curid=17505", "title": "139", "text": "139\n"}
{"id": "17506", "url": "https://cs.wikipedia.org/wiki?curid=17506", "title": "140", "text": "140\n\n\n"}
{"id": "17515", "url": "https://cs.wikipedia.org/wiki?curid=17515", "title": "Dharma", "text": "Dharma\n\nDharma (sanskrt: धर्म; pálijsky धम्म, \"dhamma\"; tibetsky ལྷ་ཆོས, \"čhö\") je indický nábožensko-filosofický termín, odvozený od sanskrtského slovního kořene \"dhri\", znamenající „způsob bytí“. Termínu má být porozuměno v jeho metafyzickém významu, což je soulad s božským nebo tvořivým principem činným v individuu nebo v přírodě. Představuje individuální \"vnitřní zákon\", který „musí“ být následován, jestliže individuální život má být v souladu s přírodními zákony a univerzální podstatou bytí. Dharma je slovo užívané ve dvou významech – ve významu nauky a ve významu jevů.\n\n\"Dharma\" – volně překládáno jako zákon nebo cesta, je pojem používaný v dálnovýchodních náboženstvích. Jedná se o:\n\nSlovo dharma je používáno ve většině, respektive všech filozofiích a náboženstvích indického původu (tzv. dharmová náboženství), zejména hinduismu (Sanátana Dharma), buddhismu a džinismu. Ve své nejstarší podobě, \"dharmam\", se poprvé objevilo ve Védách. Je obtížné poskytnout stručnou definici dharmy, vývoj pojmu má za sebou dlouhou a pestrou historii a je mu přisuzován rozsáhlý soubor významů a interpretací od spravedlnosti až po náboženství.\n\nV buddhismu se pojem \"dharma\" překládá jako „jak se věci mají“, či „způsob jak věci existují/fungují“ a označují nauky Buddhy Šákjamuniho (přibližně 563 př. n. l. – 484 př. n. l.) I když sám Buddha Šákjamuni nic nenapsal, jeho žáci posbírali a sepsali všechna jeho učení. Slovem dharma se tak označuje všech jeho 84 000 nauk.\n\nDharma se dá dělit podle různých úrovní a pohledů. Klasické dělení je na Vináju, Sútry, Abhidharmu a buddhistickou Tantru, přičemž každá z těchto skupin obsahuje 21 000 nauk Buddhy Šákjamuniho. Jiné dělení dharmy je na Hínajánu, Mahájánu a Vadžrajánu.\n\nSanskrtské slovo \"dharma\" je odvozeno ze slovního kořene \"dhar\" („nést“) a označuje v buddhismu \"jevy nesoucí skutečnost\". Dharma, nebo také dharmy se proto nejčastěji překládají jako jevy, někdy nepřesně jako atomy. Nauka o dharmách je pokusem odvodit poslední principy všeho existujícího. Mnoho indických systémů usilovalo o výčet takových principů, na nichž je založeno všechno existující: džinisté hovořili o džívovi jako trvalé podstatě, filosofie sánkhja učila dualitu prahmoty a věčné duchovní monády, pro šramanu Adžitu Kešakembalu byly posledními skutečnostmi jedině materiální prvky. V upanišadách se jako jediný prvotní princip objevuje Brahman, který vytvořil svět a bytosti.\n\nBuddha odmítal jakoukoli spekulativní interpretaci světa. Podle něho i tento pojem vychází z přímého pozorování skutečnosti. Buddha nepřijímal závěry, které by nebyly ověřitelné přímým pozorováním. Podle toho vychází buddhistická analýza skutečnosti z bezprostředního pozorování s cílem vnímat poslední principy jako skutečnosti působící za jevy, které označuje jako dharmy. Dharmy jsou skutečnosti, které při analytickém pozorování světa jevů již nejsou dále rozložitelné. Živé bytosti, jejichž funkce jako tělo, vnímání a cítění jsou rozdílné, nejsou proto dharmy. Ani složené věci z přírody a lidské produkce nejsou dharmy, nýbrž výsledky spolupůsobení různých dharem. Jen to, co nelze odvodit z něčeho jiného, se nazývá dharma.\n\nVe své analýze člověka rozlišuje Buddha pět skupin dharem, doslova houfů (skandha): tělo, pociťování, vnímání, volní činnost (sanskára) a vědomí. Zatímco tělo je rozložitelné na čtyři živly/dharmy – zemi (pevné skupenství), vodu (tekuté skupenství), oheň (teplo) a vzduch (pohyb) – nelze například u dharmy vědomí, schopnosti vnímání, rozpoznat další složky.\n\nKaždá dharma je podle Buddhy bezpodstatná (anátman). Anátman je negace átmana. Naopak v upanišadách se jako átman označuje věčná monáda v každé živé bytosti, identická s Brahmanem. Kdyby dharmy měly podstatu, jednalo by se o konečné jevy. Tento pojem by tím zastupoval něco, co se skládá samo ze sebe, existuje nezávisle na něčem jiném a je tedy absolutní. Ačkoli dharmy jsou poslední poznatelné principy, nemají takovou absolutní existenci, ale jsou bezpodstatné (anátman). Každá dharma je ve svém trvání závislá na jiných dharmách. Také vysvobození (nirvána) je skutečnost, již nelze analyzovat, je tedy dharmou. Avšak na rozdíl od ostatních dharem, je nirvána nepodmíněná a nezávislá.\n\n\n\n"}
{"id": "17518", "url": "https://cs.wikipedia.org/wiki?curid=17518", "title": "Praslovanština", "text": "Praslovanština\n\nPraslovanština je vymřelý jazyk z rodiny indoevropských jazyků, společný prajazyk dávných Slovanů, z něhož se později vyvinuly všechny ostatní slovanské jazyky. Tento jazyk se používal ještě v dobách slovanského stěhování z pravlasti, pro rostoucí vzdálenost mezi jednotlivými slovanskými kmeny však v něm začaly růst nářeční rozdíly. Přesto se slovanská jazyková jednota udržovala ještě několik dalších století. Konec praslovanštiny lze klást na přelom 9. a 10. století, kdy proběhly poslední jazykové změny společné pro celé Slovanstvo.\n\nPraslovanština není přímo zaznamenána písemnými památkami, je zrekonstruována metodami historické (srovnávací) lingvistiky – studiem hláskových, morfologických a lexikálních změn jazyků z něj vzešlých a jazyků, jež na něj mohly mít vliv (germánských, keltských, íránských aj.). Za písemné zachycení pozdního stádia praslovanštiny lze však považovat staroslověnštinu, která má mnoho rysů ve všech oblastech jazyka shodných nebo velice blízkých rysům praslovanštiny získaným lingvistickou rekonstrukcí. Jedinou větší výjimkou je skladba staroslověnštiny, která byla utvořena do značné míry uměle nápodobou vyspělejších jazyků (především řečtiny) a vymyká se tak soudobému stavu skladby v praslovanštině.\n\nPraslovanština patří k satemové skupině indoevropských jazyků spolu s jazyky indoíránskými, s arménštinou, albánštinou a jazyky baltskými. S poslední skupinou jazyků má praslovanština nejužší vazby, proto se většinou v jazykovědě uvažuje o \"baltoslovanské jednotě\", jejímž rozpadem měla vzniknout jazyková skupina baltská a skupina slovanská. Počátky samostatného vývoje praslovanštiny se kladou do širokého rozmezí v 1. tisíciletí př. n. l. (mezi roky 700–200 př. n. l.), i když bývá někdy umísťován již do poloviny 2. tisíciletí př. n. l.\n\nPraslovanština disponovala ve své pozdní fázi 11 samohláskami, jež mohly být (s výjimkou jerů) dlouhé i krátké. Obvykle jsou ve slavistice znázorňovány takto: i, ь, e, ę, ě, a, o, ǫ, ъ, y, u.\n\nStav pozdní praslovanštiny je charakterizován následující tabulkou:\n\n\nVe slavistice se obvykle provádí transkripce praslovanských hlásek (a slov), jež je představována výše použitými symboly a nikoli odpovídajícími symboly v mezinárodní fonetické abecedě (IPA).\n\nPraslovanská slovesa zdědila z praindoevropského jazyka 3 osoby a rozlišovala tři čísla (singulár, duál a plurál).\n\nJednoduché (syntetické) minulé časy:\n\nSložené (analytické) minulé časy:\n\nBudoucí děj praslovanština vyjadřovala (podobně jako současná čeština) jednoduchou i složenou formou. V prvním případě k tomu sloužil přítomný tvar dokonavého slovesa. Složený budoucí čas však ještě nebyl ustálený: dnešní tvoření typu „budu + infinitiv“ ještě neexistovalo a místo slovesa „budu“ se používalo např. sloveso „chci“.\n\npostoj mluvčího\n\nVid se u sloves v praslovanštině teprve vyvíjel. Nedokonavost mohla vyjadřovat i u slovesa opětovná (iterativa).\n\nPraslovanština už na rozdíl od praindoevropštiny neobsahuje medium (střední slovesný rod).\n\n\nAtematická slovesa nemají prézentní kmenotvornou příponu.\n\n\nPraslovanština ve své staroslověnské podobě (a stejně jako dnešní čeština) disponovala 7 pády (nominativem, genitivem, dativem, akuzativem, vokativem, lokálem a instrumentálem). \n\nČíslo rozlišovala jednotné, dvojné a množné.\n\nRod rozlišovala mužský, ženský a střední. Na konci praslovanského období se začala vyvíjet u mužského rodu životnost.\n\nV praslovanštině se skloňovalo dle zakončení kmene, v pozdějších slovanských jazycích převládlo skloňování podle rodu (\"rodový princip\").\n\nDeklinační typy (kmeny) podstatných jmen (podle rodů):\n\n\nV praslovanštině jsou původní starobylé koncovky jen v některých pádech a dále ustupují.\n\nU přídavných jmen se kromě jmenné deklinace (shodné s podstatnými jmény) vyvinula složená deklinace.\nŠlo o praslovanskou inovaci) připojením zájmene \"jь\" (\"ten, on\"), \"ja\" (\"ona\"), \"je\" (\"ono\") – to bylo původně v postpozici v determinanční funkci.\n\nStupňování\n\n\nBezrodá zájmena (osobní, tázací, zvratné) měla vlastní skloňování.\n\nZájmena rozlišující rod:\n\nRůzné číslovky podléhají deklinaci jmenné, zájmenné i složené.\n\nZákladní číslovky 5–10 – původně číselná substantiva (v závorce kmen).\n\nŘadové číslovky se skloňovaly jako adjektiva složené deklinace tvrdého typu, pouze tretijь – měkké (\"-ьjo\"). 11–19 – pouze první část se skloňuje.\n\nDruhové číslovky podléhají měkké složené deklinaci (utvořené jsou připojením zájmene jь, ja, je):\n\nVyšší druhové číslovky\n\nVětšina slovní zásoby dnešních slovanských jazyků pochází z praslovanštiny, kromě přejímek z cizích jazyků v nich nová slova vznikají na základě slov zděděných ze slovanského prajazyka. Následující tabulka ukazuje, jak se do některých slovanských jazyků změnila vybraná slova praslovanštiny (praslovanský tvar jakožto předpokládaný ale písemně nedoložený je označen *hvězdičkou).\n\n\n"}
{"id": "17519", "url": "https://cs.wikipedia.org/wiki?curid=17519", "title": "Bódhidharma", "text": "Bódhidharma\n\nBódhidharma (sanskrt; \"Pchu-tchi-ta-mo\", zkr. \"Ta-mo\"; \"Bodaidaruma\", zkr. \"Daruma\", známý také jako Lo Han) byl indický buddhistický mnich, podle tradice jihoindický princ, který se podobně jako Buddha vzdal přepychového světského života. Byl posledním indickým patriarchou zenu (čínsky čchanu), který toto učení přinesl do Číny. Mimoto je také považován za zakladatele kung-fu, jelikož měl mnichům z kláštera Šao-lin předat tělesná cvičení, z kterých se následně toto bojové umění vyvinulo.\n\nModerní vědci jako Fung Yu-lan a Pelliot naznačují, že příběh o Bódhidharmovi je zbožným výmyslem pozdější doby, kdy škola zen potřebovala historickou autoritu, která by podpořila její tvrzení, že zenová praxe je přímým přenosem zkušenosti od Buddhy samotného. I když někteří historici zpochybňují autentičnost Bódhidharmy jakožto historické osobnosti, existuje mnoho pramenů, které se o Bódhidharmovi zmiňují. Nejvýznamnějšími jsou Záznamy chrámu Luo-jang z roku 547, Životopisy nejvýznačnějších kněží z roku 645, spis Čchuan-fa pao-ťi (Vzácná kronika předávání dharmy) z 8. století anebo Tao-süanův třicetisvazkový spis Ťing-te čchuan-teng-lu (Záznam o předávání světla či Lampa předávaná z ruky do ruky) z roku 1004. Zmiňované prameny poskytují neúplné a někdy rozporné informace, přesto mnoho význačných historiků a buddhologů jako prof. Daisetsu Teitaro Suzuki, Heinrich Dumoulin a Kenneth Ch'en nepochybují o tom, že Bódhidharma byl skutečnou historickou osobností, byť opředenou předivem legend a mýtů.\n\nTradičně je Bódhidharma zobrazován jako divoce vypadající chlapík s vousy jako strniskem a do široka otevřenýma pronikavýma očima. Pro nedostatek dokumentů však není zcela jasné, jak Bódhidharma vypadal a kým skutečně byl, jedná se proto spíše o postavu spadající do oblasti legend. Výstižně Bódhidharmu tak, jak je popisován v legendách, vystihuje báseň, kterou napsal Lu Jou (1125–1210), slavný básník období dynastie Jižních Sungů (1127–1279):\n\nBódhidharma se údajně narodil jako třetí dítě krále Sugandhu z jižní Indie někdy v druhé polovině 5. století. Jeho rodné jméno bylo prý \"Bódhitara\". Podle Denkóroku (Záznamu o předávání světla), textu z přelomu 13. a 14. století, měl ještě dva starší bratry jménem Čandratára a Gunatára. Pocházel z kasty kšatrijů (válečníků), i když některé prameny uvádí, že byl bráhmanem (kasta kněží). Své dětství prožil v malé, ale dynamicky se rozvíjející buddhistické provincii jižně od Madrasu. V dospělosti se vzdal přepychového života indického šlechtice a jako buddhistický mnich se stal žákem 27. indického patriarchy zenu (skt. dhjány) Pradžňádháry (Pradžňátara).\n\nPradžňadhára mu později předal své učení (tzn. potvrdil hloubku Bódhidharmova duchovního vhledu přinejmenším na stejné úrovni) a Bódhidharma se tak stal 28. indickým patriarchou zenu. Denkóroku zaznamenává následující rozhovor, při němž Bódhidharma potvrdil hloubku svého poznání: Buddhistický mistr Pradžňádhára se zeptal Bódhidharmy: „Která z věcí je bez formy?“ Bódhidharma odpověděl: „Nepočátek je bez formy.“ Pradžňátára se zeptal: „Která z věcí je nejvyšší?“ Bódhidharma odpověděl: „Přirozenost skutečnosti je nejvyšší.“\n\nPodle jedné tradice mu Pradžňdhára uložil, aby po jeho smrti počkal 60 let a teprve pak se vydal do Číny. Podle jiné odlišné verze bylo Bódhidharmovi 60 let, když do Číny dorazil. Každopádně obě verze se neshodují s nejčastěji uváděnými Bódhidharmovými životními daty 470 až 543. Údajně mu měl Pradžňdhára na základě jeho vynikajících schopností a úrovně poznání před jeho odchodem na misi do Číny udělit jméno Bódhidharma.\n\nNa cestu do Číny se Bódhidharma vydal podle Záznamů chrámu Luo-jang na základě přání svého mistra Pradžňádháry, které mu sdělil na smrtelné posteli. Avšak podle Ťing-te čchuan-teng-lu, čínské sbírky o životě čchanových mistrů z roku 1004, učinil toto rozhodnutí sám Bódhidharma, jelikož byl zarmoucen úpadkem buddhismu za hranicemi Indie.\nAť tak či onak někdy kolem roku 520 (vyskytují se i údaje 526 nebo 527) připlul do dnešního přístavu Kantonu (podle jiných zdrojů přešel hory). Následně putoval na sever na pozvání císaře Wu-tiho z jihočínské dynastie Liang na jeho dvůr do Nankingu (tehdejšího Ťing-kchangu), hlavního města říše. Zde vzbudil nelibost císaře Wua, když na jeho dotaz, jaké zásluhy získal zakládáním buddhistických klášterů, odpověděl, že žádné.\n\nRozhovor, který proběhl mezi císařem a Bódhidharmou je zaznamenán v Pi-jen-lu, jedné z nejdůležitějších sbírek zenových kóanů sestavené v 1. pol. 12. století. Jedná se o první případ pro zen typického dialogu otázek a odpovědí, v japonštině nazývaném mondó (v čínštině \"wen-ta\"). Císař vypočítal všechno, co vykonal pro rozvoj buddhismu, a zeptal se, jaké zásluhy si tím získal. Činil tak v souladu s tradiční buddhistickou představou, že postupným shromažďováním zásluh z konání dobrých skutků získá člověk v dalších životech lepší zrození a nakonec dojde k plnému probuzení - k nirváně. V tomto smyslu očekával, že Bódhidharma jeho jistě záslužnou činnost ocení. Avšak Bódhidharma odpověděl: „Vůbec žádné zásluhy!“ To otřáslo císařovou představou o buddhismu, že se zeptal: „Co je potom prvním principem posvátné doktríny?“ Bódhidharma odpověděl: „Je úplně prázdné, nic posvátného v ní není.“ „Kdo jsi potom ty,“ řekl císař, „kdo se odvažuješ před nás předstoupit?“ „Já nevím,“ odvětil Bódhidharma. Bódhidharmovu reakci je nutné chápat z hlediska buddhistického učení o prázdnotě - respektive neexistenci trvalé podstaty v jakémkoli jevu. Z pohledu této nauky nelze říci, že by cokoli mohlo mít trvalou podstatu, vše je tedy v podstatě prázdné. Proto svým způsobem neexistují žádné zásluhy a osoba, která zásluhy vykonává, žádná posvátná doktrína a ani dokonce samotný Bódhidarma. Pojmům tak neodpovídají skutečně existující jevy, pojmy jako „zásluha“, „doktrína“ jsou jen koncepty, které vytváří lidská mysl.\n\nPopis Bódhidharmova setkání s císařem se nenachází ani v Záznamech chrámu Lo-jang z roku 547 a Životopisech nejvýznačnějších kněží od Tao-šuana z roku 645. První písemný záznam o jejich rozhovoru se objevuje až o 350 let později v Ťing-te čchuan-teng-lu z roku 1004. V době sestavení tohoto textu byla praxe čchanu v Číně již značně rozšířena. Je možné, že onen rozhovor byl fiktivní, pouze jakousi zbožnou alegorií, která měla demonstrovat specifiku zásad zenu. Opět, jak je typické pro zprávy o Bódhidharmově životě, nedostatek historických pramenů tak neumožňuje učinit jednoznačný závěr.\n\nKdyž Bódhidharma pochopil, že císař Wu-ti není připraven na pochopení jeho učení, vydal se na sever do království Wej. Podle legendy měl při své cestě přeplout řeku Jang-c’-ťiang na dutém rákosu. Mistr Keizan ve svém spise Denkóroku tvrdí, že legenda je mylně chápána doslovně. „Rákos“ měla být dle něj malá loďka podobná rákosu, nikoli samotný rákos. Přesto se stal Bódhidharma stojící na plovoucím dutém rákosu oblíbeným námětem nejen čínského umění.\n\nV severním království Wej se nakonec uchýlil do šaolinského kláštera. Zde měl údajně při meditaci vsedě (zazen) v jeskyni strávit devět let „hleděním do zdi“ (\"pi-kuan\"). Suzuki se domnívá, že to nelze brát doslova a že tato formulace se týká Bódhidharmova vnitřního stavu, toho, že ze své mysli vyloučil každou myšlenku na uchopování. V důsledku této intenzivní meditační praxe mu měly nakonec ochrnout nohy. Odtud pochází symbolismus japonských loutek \"Darumy\", které představují beznohého Bódhidharmu (podle vžité představy, že nohy mu neochrnuly, ale upadly) s těžištěm umístěným tak, že se po každém převržení znovu postaví. Populární japonská báseň o této figurce vystihující i přístup zenu zní:\n\nPodle legendy si také odřízl oční víčka, když při meditaci upadl do spánku. Proto je Bódhidharma zobrazován s doširoka rozevřenýma očima. Na místě, kam dopadla jeho odříznutá oční víčka, měly vyrůst první čajové keříky. Dle tradice je od té doby čaj oblíbeným nápojem v zenových klášterech.\n\nI přes tehdejší popularitu buddhismu v Číně našel Bódhidharma pouze několik žáků. V pramenech se objevuje několik jmen jeho žáků, mezi nimiž přes různost podání má nejzásadnější postavení Chuej-kche (původním jménem Šen-kuang, asi 486–593), neboť ten zajistil pokračování zenové tradice v Číně. Kromě něj měl být Bódhidharmovým žákem jakýsi Šeng-fu, který se údajně brzy po svém zasvěcení na severu Číny přestěhoval na jih. O dalším žákovi jménem Tao-jou se říká, že spolu s Chuej-kchem studovali u Bódhidharmy pět až šest let. Tao-jou měl stejně jako Chuej-kche porozumět Cestě, ale nikdy neučil. Nakonec to byl právě Chue-kche, komu Bódhidharma předal roucho, misku své linie a, podle Tao-süana, kopii Gunabhadrova překladu Lankávatára-sútry. Předání žebrací misky a mnišského roucha se po následujících pět generací stalo symbolickým vyjádřením předání zenového patriarchátu. I když se prameny shodují v tom, že to byl Chuej-kche, komu Bódhidharma patriarchát předal, rozdílně popisují, jak k této události mělo dojít.\n\nPodle nejznámějšího podání zaznamenaného ve Wu-men-kuanu, sbírky kóanů ze 13. století, Chuej-kche navštívil Bódhidharmu během jeho devítiletého ústraní v šaolinské jeskyni. Chuej-kche žádal Bódhidharmu opakovaně o poučení, byl však odmítnut. Chuej-kche se nenechal odbýt a vyčkával při meditaci vsedě ve sněhu před jeskyní doufaje, že Bódhidharmu nakonec obměkčí. Když Bódhidharma stále odmítal vyložit své učení, uřízl si levou paži a předložil ji Bódhidharmovi jako důkaz své opravdovosti. Teprve pak se Bódhidharma zeptal, čeho si žádá. „V mé mysli není klidu,“ řekl Chuej-kche. „Prosím, upokoj mou mysl.“ „Přines svou mysl sem ke mně a já ji upokojím,“ odpověděl Bódhidharma. „Ale když hledám svou mysl,“ řekl Chuej-khe, „nemohu ji najít.“ „Hle!“ odsekl Bódhidharma, „upokojil jsem tvou mysl!“ V tu chvíli dosáhl Chuej-kche probuzení ( satori, čínsky \"tun-wu\").\n\nPodle Ťing-te čchuan-teng-lu dolehla na Bódhidharmu po devíti letech v šaolinském klášteře touha po domově a rozhodl se vrátit do Indie. Než se vydal na cestu domů, svolal své žáky, aby vyzkoušel, jak pochopili učení. Během rozhovoru vždy ocenil hloubku jejich poznání srovnáním s částmi lidského těla, přičemž postupoval od povrchu, takže morkem mínil nejhlubší pochopení. První žák na jeho dotaz odpověděl: „Jak tomu já rozumím, neměli bychom se, když chceme realizovat pravdu, zcela spoléhat na slova, ani bychom neměli slova zcela odmítat. Měli bychom je spíš používat jako nástroje na cestě.“ Bódhidharma mu odpověděl: „Pochopil jsi mou kůži.“ Jako další předstoupila mniška a pravila: „Jak já tomu rozumím, je pravda jako štěstí slibující pohled do Buddhova ráje. Můžeš se podívat jen jednou a nikdy více.“ Jí Bódhidharma odpověděl: „Pochopila jsi moje maso.“ Další žák pravil: „Čtyři velké prvky jsou prázdné a pět skandh je neexistujících. To tedy znamená, že tu není nic k pochopení.“ Nato odvětil Bódhidharma: „Pochopil jsi mé kosti.“ Když přišla řada na Chuej-kcheje, ten neřekl nic, jen se mistrovi mlčky uklonil. Jemu Bódhidharma řekl: „Pochopil jsi můj morek.“ Chuej-kche se tak stal jeho následovníkem v dharmě.\n\nDenkóroku se zmiňuje o tom, že po devíti letech, když schopnosti Bódhidarmových žáků Tao-fua, Tao-jüho, Cchung-č’ho a Chuej-kcheho dospěly k dokonalosti, odkázal jim svou kůži, maso, kosti a morek. V následující kapitole věnované Chuej-kchemu je pak popisováno, jak se stal Bódhidharmovým nástupcem, a to opět odlišně od předchozích pramenů.\n\nRoku 528 dorazil Chuej-kche (tehdy se ještě jmenoval Šen-kuang) podle pokynů svého učitele do kláštera Šao-lin, aby se tu setkal s Bódhidharmou. Ten jej však nevpustil dovnitř a tak Šen-kuang stál před branami v hustě padajícím sněhu. Přestože byl promrzlý na kost, vyčkal až do rána. Ráno s ním Bódhidharma nakonec promluvil, ale odmítl jej s odůvodněním, že jeho odhodlání není opravdové. Šen-kuang, aby dokázal svou opravdovost, vzal do ruky ostrý meč a uťal si levou ruku. Poté bylo Bódhidharmovi zřejmé, že tento muž má schopnosti pochopit učení, proto mu řekl: „Když dřívější buddhové hledali cestu, zapomínali pro pravou skutečnost na svá těla. Nyní sis v mé přítomnosti odťal ruku – vidím, že máš schopnost přijmout učení.“ Šen-kuang dostal nové jméno Chuej-kche, což znamená Moudrost a Schopnost, a Bódhidharma mu umožnil stát se jeho žákem. Chuej-kche zůstal v jeho učení následujících osm let. Proběhlo mezi nimi mnoho rozhovorů, při nichž však Chuej-kche stále neprokázal opravdovost svého poznání. Podle Denkóroku je v Tajuplných nápisech v komnatě zaznamenán osudový rozhovor, během něhož konečně Chuej-kche dosáhl probuzení. Jednou si Bódhidharma a Chuej-kche vyšli na vrcholek, který se jmenoval Pár příbytků. Bódhidharma se zeptal: „Kam to jdeme?“ Chuej-kche odpověděl: „Pokračujte prosím dál v cestě – tak to bude nejsnadnější.“ Bódhidharma řekl: „Pokud půjdeš dál, neuděláš ani krok.“ Když to slyšel Chuej-kche, dosáhl osvícení. Denkóroku k tomu dodává, že jednoho dne řekl Chuej-kche Bódhidharmovi: „Nejsem k ničemu připoután,“ a nakonec dosáhl bodu, kde nevyvstávají žádné pochyby. Časem mu předal Bódhidharma roucho a učení a pravil: „Tvému nitru předávám pečeť pravé skutečnosti probuzené mysli a jako svědectví pravého učení a víry ti pro záležitosti vnějšího světa předávám toto roucho.\n\nBódhidharma je také považován za zakladatele bojového umění kung-fu. Podle některých pramenů byl Bódhidharma jako jihoindický princ vyučen indickému bojovému umění beze zbraně zvaném \"karapaito\", jež se následně po staletích transformovalo v umění dnes známé jako kalaripayattu. Samozřejmě jako buddhistický mnich nevyučoval bojové umění, ale využil své znalosti bojových technik k tomu, aby šaolinské mnichy naučil speciální pohybové cvičení, které mělo zlepšit jejich tělesnou kondici a napomoci jejich duchovní praxi. Později se z tohoto cvičení vyvinulo bojové umění.\n\nTradiční čínské podání vzniku šaolinského bojového umění přisuzuje zásadní význam Bódhidharmovu devítiletému odloučení. Podle této tradice, když Bódhidharma viděl, že mniši jsou slabí a neschopní jakékoliv intenzivní činnosti, byl tím tak silně znepokojen, že se stáhl do samoty, aby o tomto problému přemýšlel. Zůstal takto izolován celých 9 let. Když vyšel ze své izolace, měl sepsány dvě knihy \"I-ťin-ťing\" (\"Klasická kniha o přeměně svalů a šlach\") a \"Si-suej-ťing\" (\"Klasická kniha o čistotě kostní dřeně a mozku\"). Prvně jmenovaná kniha se zachovala dodnes. Cvičení v této knize jsou formou \"waj-tanu\" (zevně-vnitřní čchi-kung), což rozvíjí promoci koncentrace místní čchi a lepší cirkulaci čchi. Mnichové použili tyto metody a zjistili, že tím značně vzrostla jejich síla. Tento trénink byl zahrnut mezi formy bojového umění představoval první do té doby známé použití čchi-kungu v bojovém umění. Mniši Šao-linu nadále rozvíjeli tyto metody a došli k 5 souborům forem napodobujících pohyby zvířat s dobře známými bojovými schopnostmi, jako tygr, levhart, drak, had a jeřáb. Tato jména zvířat lze i dnes najít ve stylech kung-fu.\n\nPodle Tao-süanova Ťing-te čchuan-teng-lu krátce poté, co Bódhidharma předal svoji linii Chuej-kcheovi, umírá pátého dne desátého měsíce roku 528 otráven žárlivým mnichem. Je třeba poznamenat, že ve svých předchozích životopisech Bódhidharmy Tao-süan tyto podrobnosti neuvádí, pouze se zmiňuje o tom, že Bódhidharma zemřel na březích řeky Luo a neuvádí ani datum ani příčinu smrti. Bódhidharmovy ostatky měly být pohřbeny poblíž Luo-jangu v chrámu Tinglin na hoře Medvědí ucho.\n\nTím však příběh nekončí. Asi tři roky poté potkal na své cestě domů Bódhidharmu v horách Turkestánu poutník Sung Jün, který se vracel z Indie, odkud přinášel do Číny texty súter. Bódhidharma, který měl obutý pouze jeden sandál, řekl poutníkovi, že se vrací domů do Indie. V Číně bude pokračovat v jeho tradici čínský následovník v dharmě. Po svém návratu do Číny vyprávěl Sung Jün o tomto setkání Bódhidharmovým žákům. Ti nakonec otevřeli jeho hrob a nalezli ho prázdný - až na jeden patriarchův sandál. Od té doby je Bódhidharma často zobrazován s tyčí, na níž visí chybějící sandál.\n\nPodle Denkóroku poté, co předal dharmu Chuej-kcheovi, dospěl Bódhidharma k závěru, že tím se jeho úkol splnil. Prohlásil, že jeho cesta je u konce a měl by nyní odejít. Jak řekl, tak i učinil. Usedl do meditační pozice a zemřel. Později byl spálen na hoře Medvědího ucha. Mistr Keizan dodává, že se traduje, že jej spatřil muž jménem Sung Jün v horách Su, nicméně pravdou je, že byl spálen na hoře Medvědího ucha.\n\n"}
{"id": "17525", "url": "https://cs.wikipedia.org/wiki?curid=17525", "title": "141", "text": "141\n"}
{"id": "17526", "url": "https://cs.wikipedia.org/wiki?curid=17526", "title": "142", "text": "142\n\n"}
{"id": "17527", "url": "https://cs.wikipedia.org/wiki?curid=17527", "title": "143", "text": "143\n"}
{"id": "17528", "url": "https://cs.wikipedia.org/wiki?curid=17528", "title": "144", "text": "144\n\n"}
{"id": "17529", "url": "https://cs.wikipedia.org/wiki?curid=17529", "title": "Žurnál", "text": "Žurnál\n\nŽurnál (journal) (francouzské slovo, které znamená noviny nebo deník) je novinářský produkt, nebo zvláštní forma denního záznamu nebo záznamu o nějaké činnosti.\n\nŽurnál jako novinářský produkt je deník – noviny, které vycházejí denně a které obsahují především zprávy o aktuálních událostech. V angloamerickém prostředí se často žurnál používá ve stejném významu jako magazín. Často se jako žurnál označuje i tiskovina, která vychází pravidelně v jiné periodě – například měsíčník. Důležité je, že žurnál nabízí informace o aktuálních událostech.\n\nJako forma denního záznamu žurnál obsahuje chronologické záznamy o tematicky orientovaných událostech. Např. lodní deník, směnový deník, v počítačích to mohou být záznamy o průběhu zpracování apod.\n\n"}
{"id": "17531", "url": "https://cs.wikipedia.org/wiki?curid=17531", "title": "Brian Molko", "text": "Brian Molko\n\nBrian Molko (* 10. prosince 1972 Brusel, Belgie) je zpěvák, kytarista, basák, skladatel a textař skupiny Placebo. Kromě (bas)kytary hraje i na saxofon, klávesy, bicí, a harmoniku. Měří 169 cm, má zelené oči, hnědé vlasy. Je extrémně citlivý na laktózu, bojí se létání, kouří Marlboro Lights.\n\nMolko používá hodně typů kytar. V období alba Sleeping With Ghosts používal Gibson SGs (The Bitter End, Every You Every Me, \"Plasticine\", Black-Eyed, Without You I'm Nothing, Special K, \"Bulletproof Cupid\", \"Soulmates\", Special Needs, This Picture),kytaru Fender Jaguars (\"Allergic\", Pure Morning, Nancy Boy, \"Bionic\", \"Centrefolds\", Where is My Mind?), a Fender Thinline Telecaster (Taste in Men) a Fender Bass VI (Slave To The Wage). Jako zesilovač používal Fender Twin Reverb.\n\nBěhem Meds Tour, používal Gretsch Duo Jets (Infra-Red, Because I Want You, Song to Say Goodbye, \"One of a Kind\", The Bitter End, Running Up That Hill, Special K), Gibson SGs (Special Needs, Every You Every Me, Black-Eyed), Fender Jaguar (\"Drag\", Nancy Boy), Fender Thinline Telecaster (Twenty Years) a Gibson Chet Atkins SST (Meds). a jako zesilovač opět Fender Twin Reverb.\n\nV roce 2003 se během rozhovoru s Grahamem Nortonem přiznal, že rád sbírá kytary a dává jim jména. Jeho kytary se jmenují: Bitch (jeho oblíbená), Bertii (růžová – o té tvrdí, že je gay), Tattoo, Luise a Goodness.\n\nNarodil se americkému otci (s francouzsko-italskými předky) pracujícímu jako mezinárodní bankéř,a matce pocházející ze Skotska v belgickém Bruselu. Brianova rodina se často během jeho dětství stěhovala, a tak jako dospívající žil v Belgii, Nizozemí, Sýrii, Lucembursku, v Libanonu, Libyi i ve Skotsku, v rodném domě jeho matky, Dundee. Jeho rodiče se rozvedli když byl ještě teenager. Brian má o 10 let staršího bratra Stuarta.\n\nSvé dětství popisuje jako období, kdy se cítil velmi osamělý a opuštěný. Jeho výchova byla velmi přísná, navíc silně ovlivněná katolickou vírou.\n\nOtec doufal, že Brian jednou bude bankéřem, v něm se ovšem začaly projevovat umělecké sklony. Již na škole působil ve školním dramatickém kroužku.\n\nV období puberty se začal odlišovat svým androgynním zjevem. Lakoval si nehty, nosil rtěnku, oční stíny. Poslouchal punk.\nAčkoliv jeho první sexuální zážitek ve čtrnácti letech byl s dívkou, v sedmnácti letech si prožil svou první sexuální zkušenost se stejným pohlavím a uvědomil si naplno svou bisexuální orientaci.\n\nZačal studovat Evropskou školu v Lucembursku, kterou ovšem opustil kvůli šikaně a svá studia ukončil na International School of Luxembourg. V sedmnácti letech odjel do Londýna v Anglii studovat dramatické umění na Goldsmiths College.\n\nV roce 1990 potkal Stefan Olsdal na stanici metra South Kenington v Londýně. Brian pozval Stefana Olsdala do klubu, aby si poslechl koncert, na kterém hrál Steve Hewitt se svou skupinou Breed.\nSpolečně se Stevem Brian založil skupinu Ashtray hearts a tu později přejmenovali na Placebo.\nJako bubeník se k nim přidal Robert Schultzberg, který také pochází ze Švédska a znal se se Stefanem Olsdalem.\nSpolečně natočili album Placebo, ale už během nahrávání se projevily neshody mezi Brianem a Robertem, které vyvrcholily během\nspolečného turné. Robert Schultzberg nakonec Placebo opustil a za bubny jej nahradil Steve Hewitt.\n\nBriana hudebně ovlivnily skupiny a interpreti: Depeche Mode, David Bowie, Iggy Pop, Lou Reed, Sonic Youth, The Pixies, PJ Harvey, The Kills, Nick Drake, The Cure, Marilyn Manson, Dave Grohl a mnoho dalších.\n\nBrian Molko se učil hrát na kytaru ve věku šestnácti let. Hraje ale i na další hudební nástroje: baskytara, harmonika, klávesy, saxofón, bicí. Hovoří plynně francouzsky, anglicky, trochu i německy. Jednu dobu jezdil po klubech jako DJ.\n\nV roce 1998 si zahrál ve filmu \"Velvet Godmine\". V tomto filmu zazněla cover verze od T-Rex \"Twenty Century Boy\", kterou nahráli Placebo. Brian hrál roli Malcolma, zpěváka z fiktivní glam-rockové kapely Flaming Creatures. Stal se také producentem filmu \"Sue's Last Ride\" z roku 2001. Také se objevil na plakátu k filmu \"Un jour d'été\" z roku 2006.\n\nV roce 2005 se Brianovi a jeho dlouholeté přítelkyni Heleně Berg narodil syn jménem Cody. Svého syna pojmenovali rodiče po kamarádovi, který zemřel při autonehodě. Helena Berg je fotografka, mimo jiné vytvářela obaly k singlům alba Sleeping With Ghosts.\n\nBrian Molko žije v severním Londýně, ale velmi často navštěvuje Paříž.\n\nBrian spolupracoval se spoustou známých hudebníků:\n\nBrian napsal také text k \"Pink Water 3\", písně od Indochine z alba \"Alice Et June\", vydaného v roce 2005. Brianův přítel je David Bowie, se kterým nazpíval píseň Without You I'm Nothing a cover verzi 20th Century Boy live.\n\n\n"}
{"id": "17532", "url": "https://cs.wikipedia.org/wiki?curid=17532", "title": "145", "text": "145\n"}
{"id": "17535", "url": "https://cs.wikipedia.org/wiki?curid=17535", "title": "Václav Beneš Optát", "text": "Václav Beneš Optát\n\nVáclav Beneš Optát z Telče (konec 15. století Telč – před 30. března 1559, Mostkovice) byl utrakvistický kněz, spoluautor první české gramatiky, překladatel Nového zákona do češtiny. \n\nVáclav Beneš Optát, původem z Telče, působil od roku 1520 v Německu jako katolický kněz, ale záhy přestoupil k utrakvistům. Václav Meziříčský z Lomnice jej ještě před rokem 1530 povolal do Náměšti nad Oslavou jako vychovatele svých synů. Zemřel roku 1559 v Mostkovicích u Prostějova. Od roku 1946 je po něm pojmenována ulice Optátova v městské části Brno-Jundrov.\n\nKvůli plánovanému překladu Nového zákona Václav Beneš Optát spolu s Petrem Gzelem z Prahy napsali \"Ortographii\", první samostatnou část nejstarší české gramatiky, tj. \"Grammatiky české v dvojí stránce\". Z tohoto díla vychází roku 1535 jeho další spis Isagogicon, obsahující základy fonetiky, čtení a také první českou početnici.\n\nV roce 1533 vyšel tiskem Optátův a Gzelův překlad Nového zákona Nový Testament založený na Erasmově řecko-latinském textu. Posloužil si také bohatě Erasmovými spisy \"Annotationes\" (s podrobnými výklady významů biblických výrazů) a Paraphrases (volné přetlumočení novozákonních dějů a křesťanské nauky). Díky tomu mohl Optát poskytnout zcela nový překlad mnohých výrazů. Optát konzultoval současně i Lefèvrův soudobý překlad téže předlohy do francouzštiny a jeho komentáře k evangeliím a k novozákonním listům. Podobně se inspiroval i německými překlady do živého jazyka. \n\nOptát sám připojuje na několika místech výklady některých pojmů („evangelium“, „úmluva“, „mistři“ apod.). \n\nZ hlediska typografického je Optátovo dílo provedeno inovátorsky, poprvé je v něm např. použito velkých i malých písmen antikvy pro sazbu českého textu (základní biblický text je však tištěn švabachem). Má nejmenší formát ze všech tehdejších textů Nového zákona, vyznačuje básnické části odděleně po verších, používá trojího písma a dělení na odstavce. Poprvé jsou v něm Skutky apoštolů řazeny hned za evangelium podle Jana a nikoli až za List Židům. \n\nVýznam Optátova překladu spočívá v tom, že se jedná o první českojazyčný překlad Nového zákona pořízený z jazyka původního – řečtiny pouze s přihlédnutím k latinskojazyčné Vulgátě. Optát se navíc snažil o co největší věrnost Erasmovu textu, takže se nenechal omezit žádným z tehdejších překladů jako vůdčím textem. Pro překlad zvolil jazyk lidový a současný, záměrně se odchýlil od vznešené a archaické (archaizující) češtiny, která byla typická pro tradiční český biblický překlad. Tím splnil přání Lutherovo, aby byla Bible překládána do živého, lidu srozumitelného jazyka.\n\n\n"}
{"id": "17536", "url": "https://cs.wikipedia.org/wiki?curid=17536", "title": "Gramatika česká v dvojí stránce", "text": "Gramatika česká v dvojí stránce\n\nGrammatika česká v dvojí stránce (též náměšťská mluvnice, originálně \"Grāmatyka Cžeſka w dwogij ſtránce\") je nejstarší česká mluvnice z roku 1533. Skládá se ze dvou částí: \"Ortographia\" od Václava Beneše Optáta a Petra Gzela a \"Etymologia\" od Václava Filomatesa. \n\nOptát, který chtěl do češtiny přeložit Erasmovu novou verzi Nového zákona, ale nebyl si jistý svou češtinou, spojil se s Petrem Gzelem z Prahy a začali spolu řešit otázku, jaký překlad Nového zákona použít jako východisko pro překlad nový, a také obecněji jakou formu češtiny zvolit i pro svou učitelskou praxi. Vytvořili tedy společně z kompilace starších novozákonních překladů vlastní pravopisný systém, upravený jako mluvnice psaní pro žáky. Tím vznikla \"Ortographia\". K ní byla později připojena \"Etymologia\" kněze Václava Filomatesa z Jindřichova Hradce, který působil jako farář na jižní Moravě. \n\nOrtographia je založená na srovnání několika českých překladů Bible. Při tomto srovnání nalezli Optát a Gzel značnou nejednotnost a navrhují tedy ujednocený způsob psaní. Své návrhy však sami skromně nepovažují za konečné řešení otázky. Základními prvky jsou: \n\n\n\n\n\n"}
{"id": "17537", "url": "https://cs.wikipedia.org/wiki?curid=17537", "title": "Nadsvětelná rychlost", "text": "Nadsvětelná rychlost\n\nNadsvětelná rychlost (někdy z angl. superluminální rychlost) (v angličtině je rozšířená a i v českém prostředí občas užívaná zkratka FTL z \"faster than light\" – rychlejší než světlo) je rychlost větší než rychlost světla (ve vakuu), jež činí z definice 299 792 458 metrů za sekundu. To je podle současného vědeckého poznání prezentovaného Einsteinovou teorií relativity nejvyšší rychlost, kterou lze přenášet jakoukoli formu informace. Hmotná tělesa této rychlosti nemohou vůbec dosáhnout. Některé jevy se sice dějí nebo mohou dít rychleji (pohyby zdánlivých objektů, rozpínání vesmíru, kolaps vlnové funkce), ale ani ty nepřenášejí informace nadsvětelnou rychlostí.\n\nByly však zpracovány mnohé teoretické koncepty připouštějící nadsvětelné rychlosti. Nadsvětelné rychlosti jsou také vděčnou rekvizitou uměleckého žánru science fiction, neboť umožňují vesmírné vzdálenosti zvládat v časech srovnatelných s časy při současných možnostech pozemského cestování. \n\nPodle dosud nevyvrácené teorie relativity je rychlostí světla ve vakuu limitován jakýkoli přenos informace v prostoru, ať už prostřednictvím šíření silového působení nebo pohybem hmoty. Tzv. Lorentzova invariance, která z tohoto limitu vyplývá, je základem teorií interakcí v současné teoretické fyzice a doposud nebyla přesvědčivě vyvrácena žádným experimentem. Všechna předchozí pozorování nadsvětelné rychlosti pohybu hmoty či silového působení (např. nadsvětelné rychlosti u pohybu kvasarů a jiných vesmírných objektů) byla vysvětlena bez narušení principu maximální rychlosti.\n\nBylo však vypracováno mnoho teoretických koncepcí, které připouštějí nadsvětelný přenos informace či hmoty. Ve spojení se současně uznávanými zákony fyziky však zpravidla přinášejí logické rozpory, takže vyžadují podstatnou revoluci ve fyzikálním chápání světa. Pro hypotetickou částici pohybující se nadsvětelnou rychlostí byl zaveden název tachyon.\n\nLimitem rychlosti světla ve vakuu není omezeno mnoho jevů, u nichž dochází k nadsvětelné rychlosti – ta však není spojena s přenosem informace.\n\nNadsvětelnou rychlostí se může pohybovat např. hranice stínu objektu, který je mnohem blíže zdroji než stínítku. Totéž platí i pro rychlost světelné stopy paprsků z otáčejícího se zrcátka (tzv. prasátka) na velmi vzdáleném stínítku. V obou případech dochází k přenosu informace ve směru paprsku, kdežto pohyb stínu či prasátka po stínítku s takovým přenosem spojen není a proto není limitován. Dalším často uváděným příkladem je pohyb průsečíku dvou téměř rovnoběžných dlouhých tyčí (např. gilotina): pohybuje-li se jedna tyč kolmo ke druhé, pohybuje se průsečík jejich hran při dostatečně malém vzájemném úhlu tyčí libovolnou zvolenou rychlostí, i nadsvětelnou. Ani průsečík dvou přímek ovšem není objekt schopný přenést informaci při svém pohybu; nelze na něj např. v jednom místě namodulovat informaci a přenést na místo další.\n\nNadsvětelnou rychlostí se mohou pohybovat 2 stacionární objekty v rozpínajícím se vesmíru. V tomto případě se totiž nejedná o pohyb hmoty v prostoru (přesněji vůči prostoru), ale s rozpínajícím se prostorem. Takovéto nadsvětelné rozpínání je základem teorií vesmírné inflace, používaných ke zdůvodnění pozorovaných vlastností vesmíru.\n\nSvětlo, prostupující se nějakou látkou, se pohybuje pomaleji, než je rychlost světla ve vakuu, a to v poměru indexu lomu této látky. Urychlené částice se pak v takovém prostředí mohou pohybovat rychleji, než je rychlost světla v tomto prostředí, byť se pohybují pomaleji, než je rychlost světla ve vakuu. Důsledkem je jev zvaný Čerenkovovo záření.\n\nNadsvětelnou rychlostí se může v prostředí pohybovat i samo světlo – je však potřeba důsledně rozlišovat, o jakou rychlost se jedná. \"Fázová rychlost\" (tj. rychlost šíření fáze intenzity elektrického pole) vzhledem k disperzi může dosahovat nadlimitních hodnot – nepředstavuje však skutečnou rychlost šíření informace a je proto obdobou rychlosti zdánlivých objektů. Rychlostí šíření energie je tzv. \"grupová rychlost\". I ta může v blízkosti frekvencí tzv. anomální disperze převýšit rychlost světla ve vakuu. Při těchto frekvencích však dochází k velké absorpci světla, která prakticky znemožňuje průchod světla. Úplné vysvětlení s průkazem, že princip maximální rychlosti není narušen, podali v r. 1914 Arnold Sommerfeld a Léon Brillouin: Důležitá pro přenos informace je v tomto případě rychlost čela vlny (vlnového balíku), tzv. \"rychlost signálu\" – ta však nikdy nepřekročí rychlost světla ve vakuu.\n\nPodobná situace nastává v případě tzv. kvantového tunelování. I zde byly prokázány nadsvětelné rychlosti, ale vzhledem k utlumení tunelovaného signálu se ukazuje, že detekovatelný signál přichází ve skutečnosti později, i když využívá nadsvětelné rychlosti protunelování. \n\nV těch interpretacích kvantové mechaniky, ve kterých se předpokládá tzv. kolaps vlnové funkce (kdy se při měření kvantová superpozice všech možných kvantových stavů změní na stav odpovídající konkrétní hodnotě naměřené veličiny), se tento kolaps šíří nadsvětelnou rychlostí, protože tato změna nastává podle současných představ okamžitě v celém prostoru, což podpořily i experimenty potvrzující tzv. EPR paradox, dle iniciál fyziků Einstein, Podolsky, Rosen. Ti navrhli myšlenkový experiment, ve kterém se na jedné z entanglovaných dostatečně vzdálených fotonů provede měření polarizace (které bude spojené s kolapsem kvantového stavu) a poté u druhé částice změřena polarizace dříve, než by k ní dorazilo světlo ve vakuu od první částice. Experimenty, reálně prováděné kvůli vysoké náročnosti až od 70. let minulého století, se stále vyšší spolehlivostí prokazují, že kolaps kvantové superpozice stavů se šíří rychleji, než rychlost světla ve vakuu. Ani zde se však nejedná o šíření informace a tedy ani o rozpor s principem maximální rychlosti, v tomto případě se totiž kolaps nešíří kauzálně z jedné částice ke druhé, kdy by k takovému šíření došlo nadsvětelnou rychlostí. (Podle jiných interpretací používajících koncept kvantové dekoherence k nadsvětelnému kolapsu nedochází.)\n\nPři pokusech v rámci experimentu OPERA byla jednomu druhu neutrin (tzv. mionovým neutrinům) naměřena nepatrně nadsvětelná rychlost. Vzdálenost 731 km z evropského střediska CERN ve Švýcarsku do italského podzemního detektoru v Gran Sasso překonala neutrina podle měření o 60 nanosekund rychleji, než kdyby letěla rychlostí světla. Přesnost měření přitom vědci spočítali na 10–15 nanosekund. Tento výsledek by byl ve sporu se současnými představami relativistické fyziky, a proto se hledaly chyby experimentu, které by umožnily jeho vyvrácení. Jedna možná technická chyba mohla spočívat v oscilátoru používaného k tvorbě časových značek pro synchronizaci GPS, druhá v časové kalibraci připojení optického vlákna přivádějícího externí GPS signál k řídícím hodinám, jako potenciální metodická chyba byla zkoumána nesprávná relativistická synchronizace hodin. Sesterský experiment ICARUS, hledající energetické projevy nadsvětelných neutrin, žádné nezaznamenal, a novým měřením rychlosti neutrin v roce 2012 vyvrátil její nadsvětelnost.\nNakonec v roce 2012 i tým OPERA potvrdil po revizi a započtení přístrojových vlivů nesprávnost předchozích výsledků.\n\nKromě spekulací v teoretické fyzice se hypotetickými způsoby, jak dosáhnout přepravy nebo komunikace nadsvětelnou rychlostí, zabývá zejména science fiction. Mezi takové fiktivní technologie patří cestování hyperprostorem, warp, teleportace apod., využívány jsou i přírodní nebo umělé červí díry.\n\nRychlost pohybu, která je rovna rychlosti světla ve vakuu, se označuje jako světelná rychlost.\n\nRychlost pohybu, která je menší než světelná rychlost, se označuje jako podsvětelená rychlost. Všechny pohyby hmotných částic mají rychlost podsvětelnou.\n\n"}
{"id": "17538", "url": "https://cs.wikipedia.org/wiki?curid=17538", "title": "146", "text": "146\n\n"}
{"id": "17539", "url": "https://cs.wikipedia.org/wiki?curid=17539", "title": "147", "text": "147\n\n"}
{"id": "17540", "url": "https://cs.wikipedia.org/wiki?curid=17540", "title": "148", "text": "148\n"}
{"id": "17541", "url": "https://cs.wikipedia.org/wiki?curid=17541", "title": "149", "text": "149\n"}
{"id": "17542", "url": "https://cs.wikipedia.org/wiki?curid=17542", "title": "150", "text": "150\n"}
{"id": "17548", "url": "https://cs.wikipedia.org/wiki?curid=17548", "title": "151", "text": "151\n\n"}
{"id": "17549", "url": "https://cs.wikipedia.org/wiki?curid=17549", "title": "Federico Fellini", "text": "Federico Fellini\n\nFederico Fellini [\"federiko felíny\"] (20. ledna 1920 Rimini – 31. října 1993 Řím) byl italský filmový režisér a scenárista. Je držitelem pěti Oscarů, čtyři získal za nejlepší cizojazyčný film (\"Silnice, Cabiriiny noci, 8 a půl, Amarcord\") a jednoho za celoživotní dílo (1993).\n\nNarodil se jako nejstarší ze tří dětí, otec vyrostl na statku blízko Rimini, kde Federico trávil prázdniny. Po maturitě roku 1938 (kterou musel opakovat) odešel do Florencie, kde se živil kreslením vtipů a karikatur. Zde také psal \"Příběhy Gordona Flashe\" pro časopis \"420\". Roku 1939 odešel do Říma, kde se zapsal na univerzitu, pracoval jako karikaturista a ilustrátor a příležitostně psal do několika novin. Psal také texty a skeče pro rozhlas a pravidelné sloupky pro humoristický časopis \"Marc´Aurelio\", kde se seznámil s řadou svých pozdějších spolupracovníků. V rozhlase poznal také svoji pozdější ženu Giuliettu Masinu, kterou si v roce 1943 vzal. Po osvobození Říma americkou armádou (4. června 1944) si s několika přáteli otevřel „Funny Face Shop“, kde kreslil pro americké vojáky karikatury.\n\nPo druhé světové válce se věnoval téměř výhradně filmu. Seznámil se s režisérem Robertem Rossellinim, s nímž psal scénář pro film \"Řím – otevřené město\" (1946), za nějž byl poprvé nominován na Oscara. Roku 1950, už jako autor 19 scénářů, natočil společně s Albertem Lattuadou svůj první film, \"Světla variété.\" Samostatný režijní debut přišel v roce 1952 s filmem \"Bílý šejk\" s Albertem Sordim v hlavní roli. O rok později natočil \"Darmošlapi\", v niž hrála i Lída Baarová. Ale úspěch měl až roku 1954 s filmem \"Silnice\" (\"La Strada\"), ve kterém hrála Giulietta Masina hlavní ženskou roli. Přes odpor Luchina Viscontiho a jeho přívrženců získal řadu ocenění v Itálii i v zahraničí, například Stříbrného lva za nejlepší režii na festivalu v Benátkách. Po neúspěchu filmu \"Il bidone\" natočil s pomocí Piera Paola Pasoliniho snímek \"Cabiriiny noci\", který vzbudil ostrou kritiku, ale měl velký úspěch.\n\nFelliniho nejslavnější film je \"Sladký život\" (\"La dolce vita\") z roku 1960, ve kterém vytvořili hlavní role Marcello Mastroianni, Anouk Aimée a Anita Ekbergová. Tento film bývá označován jako Felliniho vrcholné dílo, jedná se o kritiku života římské společenské smetánky. Film byl po premiéře prostříhán, což napomohlo zájmu o tento film. \"Sladký život\" i přes kritiku církve a dalších významných skupin obyvatel byl roku 1960 na MFF v Cannes oceněn Zlatou palmou za film.\n\nNa jeho filmech je dobře patrná souvislost mezi neorealismem a existencialismem. Mezi Felliniho „dvorní herce“ patřili jeho manželka Giulietta Masina (s níž prožil 50 let) a Marcello Mastroianni. Častým spolupracovníkem je také hudební skladatel Nino Rota.\n\n\n\nFellini získal pětkrát cenu Oscar za nejlepší zahraniční film (poprvé 1957 za film „Silnice“) a jedenáctkrát byl na ni nominován. Roku 1960 získal „Zlatou palmu“ na festivalu v Cannes a roku 1990 japonskou cenu Praemium Imperiale za celoživotní dílo. Šestnáctkrát získal „Stříbrnou stuhu“ italských filmových novinářů a pětkrát cenu „David di Donatello“ italské filmové akademie.\n\n\n"}
{"id": "17550", "url": "https://cs.wikipedia.org/wiki?curid=17550", "title": "Maronitská katolická církev", "text": "Maronitská katolická církev\n\nMaronitská katolická církev je katolickou církví v jednotě s Římem, původem z Libanonu.\n\nMaronité byli na konci 4. století skupinou učedníků, shromážděnou okolo svatého Marona, který spolu s nimi založil mezi Antiochií a Aleppem klášter. Komunita těchto učedníků dodržovala vlastní tradice, ač byla součástí antiošského patriarchátu. V 2. polovině 5. století se maronité postavili na stranu nauky Chalkedonského koncilu.\n\nV 8. století se maronitští mniši přestěhovali do libanonských hor, kde nadále žili v relativní izolaci. V tomto období se začali rozvíjet jako církev a jejich hlavou začal být biskup, který přijal titul patriarchy Antiochie a celého Východu.\n\nVe 12. století, když byl v Antiochii založen latinský patriarchát, udržovali maronité kontakt s latinskou církví. V roce 1182 ratifikovali formálně maronité svou jednotu s římským biskupem. Faktem však zůstává, že společenství s Římem nebylo v podstatě nikdy přerušeno. Začátkem úzkých vztahů s Apoštolským stolcem byla návštěva patriarchy Jeremjáše II. Al Amšití (1199–1230) v Římě na Čtvrtém lateránském koncilu. Tehdy také začala postupná latinizace maronitského ritu.\n\nV 16. století zemi obsadili Turci, a začala dlouhá staletí osmanské nadvlády. V 19. století začaly západní mocnosti poskytovat maronitům žijícím uvnitř osmanské říše ochranu, zvláště při masakrech v roce 1860 v Libanonu a v Damašku. Když v roce 1944 Francie umožnila Libanonu nezávislost, snažila se zaručit bezpečnost maronitské komunity: ústava požadovala maronitského prezidenta. Maronité tvořili jednu ze stran občanské války, jež trvala v Libanonu dlouhá léta od roku 1975. Tisíce maronitů Libanon opustilo a odešlo do západních zemí.\n\nMaronitský patriarcha sídlí od roku 1790 v libanonském městě Bkerke. V Libanonu dnes existuje deset maronitských diecézí s přibližně 850 farnostmi a šesti dalšími maronitskými jurisdikcemi na Blízkém Východě. V Římě též od roku 1584 existuje maronitská kolej.\n\nMaronitská liturgie je západosyrského původu, ale doznala vlivu východosyrských a latinských tradic. Eucharistická liturgie je převážně variací syrské liturgie svatého Jakuba. Liturgie, původně sloužená v syrštině, se od 7. století (tj. od příchodu Arabů) slouží většinou v arabštině.\n\nExistuje rozsáhlá komunita maronitů mimo Libanon. Dnes mají maronité více než 3 miliony věřících po celém světě.\n\nHlavou maronitské církve je maronitský patriarcha z Antiochie, který je volen maronitskými biskupy a má své sídlo v Bkerke na sever od Bejrútu. Během letních měsíců sídlí patriarcha ve městě Dimane. Současným patriarchou je Béchara Butrus Raï, který byl zvolen roku 2011. Maronité sdílejí s katolíky stejnou doktrínu, ovšem mají svou vlastní liturgii a hierarchii. Syrština je liturgickým jazykem namísto latiny (většina úkonů při bohoslužbách však už několik století probíhá arabsky). V současnosti sílí tendence navrátit se opět k původní antiochijské liturgii. Jáhenské a později kněžské svěcení mohou přijímat i ženatí muži. Mniši však musejí zůstat svobodní. Biskupy se stávají řeholní kněží, příp. ovdovělí. Při mších jsou dodnes někdy užitá slova z aramejštiny. Počet věřících (celosvětově) neustále stoupá. Podle statistiky Annuario pontificio (na: www.cnewa.org) jich bylo r. 2010: 3 290 540 , 2013: 3 381 730 , 2014: 3 388 540 , 2015: 3 358 500 , 2016: 3 537 690 a 2017: 3 498 700 věřících. R. 2017 měli : 43 biskupů, ve 1 011 farnostech působilo 912 diecézních a 471 řeholních kněží (1 383 celkem) , 600 řeholníků-bratří, 1 261 řeholnic a 69 stálých jáhnů (21 v patriarchální eparchii = diecézi Djuba, Sarba, Džuníja, 17 v eparchii Naší Paní = P. Marie Libanonské v Los Angeles, USA a 18 v eparchii sv. Marona v Brooklynu – New York v USA. V seminářích studovalo 184 seminaristů. Jsou tak třetí nejpočetnější z východních katolických církví. V samotném Libanonu dnes žije okolo 850 000 Maronitů a tvoří tak přibližně 25 % všech obyvatel Libanonu. Mnoho maronitů dnes žije v Jižní Americe, Kanadě, USA, Evropě a Austrálii, kde si založili vlastní farnosti a eparchie = diecéze, popřípadě se zapojili do místních římskokatolických farností spolu s místní většinovou populací. Několikatisícová komunita maronitů se rovněž nachází na Kypru, kam se dostali pravděpodobně během křižáckých výprav, od r. 1357 tam mají svoji archieparchii v Nikosii.\n\nCírkev má 28 eparchií ve 13 zemích světa, mimo Sýrii a Libanon většinou bezprostředně podřízených Sv. stolci v Římě:\n\n\n\n"}
{"id": "17558", "url": "https://cs.wikipedia.org/wiki?curid=17558", "title": "Organismus", "text": "Organismus\n\nOrganismus (zastarale také „ústrojenec“) je v biologii i ekologii biologická entita. Slovo pochází z řeckého , což znamená instrument. Podle FAO jsou všechny organismy schopné reakce na vnější podněty, rozmnožování, růstu a stabilní existence.\n\nZákladní složkou živých organismů jsou buňky (viz kapitola o virech). Byly rozlišeny dva hlavní typy buněk prokaryotická a eukaryotická buňka. Prokaryota jsou obecně považována za reprezentanty dvou separátních domén, zvaných bakterie a Archea, které ve skutečnosti nejsou blíže jeden k druhému než Archea k eukaryotům. Dvě základní eukaryotické organely, mitochondrie a chloroplasty, se obecně považují za odvozené z endosymbiotických bakterií.\n\nExistují i tzv. nebuněčné organismy, které se z níže uvedených důvodů někdy nepovažují za organismy. Jedná se především o viry, viroidy a priony. Nebuněčné organismy nejsou schopny samostatné existence nebo alespoň samostatného rozmnožování.\n\nMezi projevy života patří charakteristické znaky společné pro všechny organismy.\n\n\nTyto znaky ale nejsou univerzální. Mnoho organismů není schopných samostatného pohybu a nereagují přímo na své prostředí. Mikroorganismy jako bakterie nemusí provádět dýchání, ale používají alternativní metabolické cesty. Některé organismy nerostou, mají po celý život více méně konstantní velikost.\n\nŽivá hmota se obecně dá zkoumat pod různým zvětšením, a hierarchie každého těla je přibližně následující:\n\n\n\nNásledující články jsou vstupními body pro informace o klasifikaci organismů:\n\nViry nejsou typicky považovány za organismy, protože nejsou schopny \"samostatné\" reprodukce nebo metabolismu (látkové přeměny). Ale podle legislativy USA jsou považovány za mikroorganismy ve smyslu možného zneužití (terorismus atd.). Tato kontroverze je problematická, když i někteří paraziti a endosymbionti jsou též neschopní samostatného života. I když viry mají enzymy a molekuly charakteristické pro živé organismy, nejsou schopny přežití mimo hostitelskou buňku a většina jejich metabolických procesů vyžaduje hostitele a jeho „genetický mechanismus“. Původ těchto parazitů je nejistý, ale zdá se nejpravděpodobnější, že byly odvozeny od svých hostitelů.\n\nJeden ze základních parametrů organismu je jeho délka života. Některé organismy žijí velice krátce (dny, hodiny, bakterie \"Escherichia coli\" má generační dobu dokonce jen 20 minut), zatímco některé rostliny mohou žít tisíce let. Během svého života prochází většina organismů změnami, které obecně nazýváme stárnutí.\n\nVzhledem k jedné z definic, která říká, že organismus je časově a prostorově ohraničený otevřený systém, který komunikuje s vnějším prostředím, na kterém je časově závislý, má na délku života vliv mnoho faktorů:\n\n\n2. Živé (biotické) prostředí – zabývá se vztahy mezi organismy\n\n\n"}
{"id": "17561", "url": "https://cs.wikipedia.org/wiki?curid=17561", "title": "30. únor", "text": "30. únor\n\nV gregoriánském kalendáři má únor 28 nebo 29 dní. Avšak třikrát v historii vybraných zemí měl 30 dní.\n\nŠvédské království (ke kterému patřilo v té době i Finsko) plánovalo přechod z juliánského kalendáře na gregoriánský počínaje rokem 1700 vynecháním přestupných dní po dobu následujících 40 roků. (Proto rok 1700 ve Švédsku nepatřil mezi přestupné roky, ale roky 1704 a 1708 však byly v rozporu s plánem opět přestupné (roli zde hrála i Severní válka). Tak se švédský kalendář ocitl jeden den před kalendářem juliánským, ale stále deset dní pozadu za gregoriánským kalendářem. To bylo velmi nepraktické, neboť švédský kalendář se tak neshodoval s žádným jiným státem a další postupný přechod podle původního plánu by působil další zmatky (rozdíl by se každé 4 roky měnil). Tento problém byl prozatímně vyřešen roku 1712, kdy přidáním 30. února došlo k návratu k juliánskému kalendáři. Tento den odpovídal 29. únoru v juliánském a 11. březnu v gregoriánském kalendáři. Švédský přechod na gregoriánský kalendář byl nakonec uskutečněn až v roce 1753, a to najednou.\n\nV roce 1929 Sovětský svaz zavedl revoluční kalendář, v kterém každý měsíc měl 30 dní a zbývajících 5 nebo 6 dní byly svátky bez příslušnosti k určitému měsíci. V letech 1930 a 1931 proto měli 30. únor, ale roku 1932 měsíce získaly původní počty dní.\n\nV 13. století učenec Jan Sacrobosco (taky \"Sacro Bosco\" či \"Jan z Holywoodu\") tvrdil, že v juliánském kalendáři měl únor 30 dní v přechodných rocích od 44 př. n. l. do 8 př. n. l., kdy Octavianus Augustus zkrátil únor, aby dal měsíci srpen (August) pojmenovaném po něm, stejnou délku jakou měl červenec, který byl pojmenovaný po jeho předchůdci Juliu Caesarovi. Avšak neexistuje žádný jiný historický důkaz pro toto tvrzení a pravděpodobně jde o mýtus, i když velmi starý.\n\n\n\n"}
{"id": "17566", "url": "https://cs.wikipedia.org/wiki?curid=17566", "title": "152", "text": "152\n\n"}
{"id": "17567", "url": "https://cs.wikipedia.org/wiki?curid=17567", "title": "153", "text": "153\n"}
{"id": "17568", "url": "https://cs.wikipedia.org/wiki?curid=17568", "title": "154", "text": "154\n"}
{"id": "17569", "url": "https://cs.wikipedia.org/wiki?curid=17569", "title": "155", "text": "155\n\n\n"}
{"id": "17570", "url": "https://cs.wikipedia.org/wiki?curid=17570", "title": "157", "text": "157\n"}
{"id": "17571", "url": "https://cs.wikipedia.org/wiki?curid=17571", "title": "156", "text": "156\n\n"}
{"id": "17572", "url": "https://cs.wikipedia.org/wiki?curid=17572", "title": "158", "text": "158\n"}
{"id": "17573", "url": "https://cs.wikipedia.org/wiki?curid=17573", "title": "160", "text": "160\n"}
{"id": "17574", "url": "https://cs.wikipedia.org/wiki?curid=17574", "title": "159", "text": "159\n"}
{"id": "17575", "url": "https://cs.wikipedia.org/wiki?curid=17575", "title": "161", "text": "161\n\n\n"}
{"id": "17576", "url": "https://cs.wikipedia.org/wiki?curid=17576", "title": "162", "text": "162\n"}
{"id": "17577", "url": "https://cs.wikipedia.org/wiki?curid=17577", "title": "164", "text": "164\n"}
{"id": "17578", "url": "https://cs.wikipedia.org/wiki?curid=17578", "title": "163", "text": "163\n"}
{"id": "17579", "url": "https://cs.wikipedia.org/wiki?curid=17579", "title": "165", "text": "165\n\n"}
{"id": "17580", "url": "https://cs.wikipedia.org/wiki?curid=17580", "title": "166", "text": "166\n"}
{"id": "17581", "url": "https://cs.wikipedia.org/wiki?curid=17581", "title": "167", "text": "167\n"}
{"id": "17582", "url": "https://cs.wikipedia.org/wiki?curid=17582", "title": "168", "text": "168\n"}
{"id": "17583", "url": "https://cs.wikipedia.org/wiki?curid=17583", "title": "Sinclair ZX Spectrum", "text": "Sinclair ZX Spectrum\n\nSinclair ZX Spectrum, mezi fanoušky označovaný Speccy, byl 8bitový domácí počítač, původně vyrobený ve Velké Británii v roce 1982 firmou Sinclair Research Ltd., jejímž zakladatelem je Clive Sinclair. Původně byl pojmenovaný \"ZX81 Colour\" a \"ZX82\" a později přejmenovaný Sinclairem na \"ZX Spectrum\". Bylo to z důvodu jeho barevného zobrazování, na rozdíl od jeho černobílého předchůdce Sinclair ZX81.\n\nHardware počítače byl velmi jednoduchý, proto se jeho cena na britském trhu dostala pod 100 liber, což byl naprostý hit. Hardware počítače navrhl Richard Altwasser ze Sinclair Research a vnější vzhled počítače byl dílem Sinclairova designera Ricka Dickinsona.\n\nKonstrukce obsahovala poměrně málo integrovaných obvodů:\n\nZvuk byl zajištěn pomocí integrovaného bzučáku (\"beeper\"), který produkoval jednokanálový zvuk o rozsahu 10 oktáv pomocí příkazu Basicu. Programátoři her většinou nepoužívali ovládání zvuku z Basicu, ale pomocí přímého přístupu k portu, kde jedním bitem bylo možné reproduktor ovládat. Spectrum také mělo konektor pro rozšíření sběrnice (\"expansion bus connector\"). Programy a data bylo možné ukládat a číst pomocí magnetofonu připojeného na linkový vstup/výstup nebo prostřednictvím až osmi jednotek ZX Microdrive (což byly miniaturní kazety se smyčkou magnetofonové pásky), připojených na Interface 1.\n\nKlávesnice ZX Spectra je popsána klíčovými slovy BASICu pro snazší psaní příkazů; tedy např. stisk klávesy „G“ napsalo BASICový příkaz GOTO. Práce s klávesnicí byla poměrně nezvyklá, každá klávesa má – dle aktuálního umístění kurzoru – více významů, např. jedno nebo dvě klíčová slova, malé i velké písmeno, speciální znak apod., přepínatelné pomocí shiftů.\n\nPro zobrazení počítač používal RF modulátor. Jako monitor mohl sloužit jakýkoliv televizní přijímač, připojený přes běžný anténní vstup. Text mohl být zobrazován v 32 sloupcích a 24 řádcích pomocí znaků ze znakové sady ZX Spectra. Zobrazovací pole tvořilo obdélník, umístěný zhruba uprostřed obrazovky, u nevyužívaného kraje (border) bylo možné ovládat pouze barvu celku, a často se využívala pro indikaci při nahrávání programu (Load). Pro zobrazení textu či grafiky bylo možné vybrat 8 barev, každou ve dvou úrovních jasu, což dohromady dávalo 15 odstínů (černá je stejná v obou úrovních jasu). Rozlišení obrazu je 256×192 bodů se stejným barevným omezením. Spectrum mělo zajímavou metodu zobrazení barev – pro ušetření paměti byly barvy oddělené od bodového rastru v takzvaných „atributech“ v síti 32×24, což odpovídalo znakovému rozlišení. Každé pozici zobrazovacího pole o rozměru 8×8 bodů byl přidělen tzv. atribut (osmibitové číslo), který obsahoval barvu popředí (3bity), barvu pozadí (3bity) a stupeň jasu (normální či jasný) a možnost blikání (po jednom bitu), což bylo jednoduché převracení barvy popředí a pozadí v krátkém intervalu. Tento systém ale vedl k efektu zvanému \"„kolize atributů“\" a k bizarním projevům při animaci ve hrách. Grafikům se však tento problém podařilo často až zázračně obejít. Systém zobrazení barev je výrazným znakem ZX Spectra a byl často i terčem vtípků od zastánců jiných platforem. Ostatní počítače téže doby (např. Amstrad CPC) tímto problémem netrpěly. Commodore 64 používal barevné atributy také, ale pro animaci používal hardwarové sprity (\"sprite\"), což kolizi atributů zabránilo.\n\nSoftware počítače byl napsán Stevem Vickersem ze společnosti Nine Tiles Ltd., autorů Sinclair BASICu, který počítač obsahuje ve své paměti ROM. Počítače verze ZX Spectrum 48K a ZX Spectrum 48K+ umožňovaly zápis příkazů pouze jedinou klávesou. Protože příkazů bylo více, než kláves a také bylo nutné psát i běžné znaky, pracovala klávesnice v několika módech (\"K\" – klíčová slova, \"L\" – malá písmena, \"C\" – velká písmena, \"G\" – grafika, \"E\" – rozšířený mód, který umožňoval psát další příkazy a speciální znaky). Při psaní programu byla obrazovka tvořena dvěma částmi. V horní části byl zobrazen program a bylo možné zde vybírat řádek pro editaci. Ve spodní části se prováděl zápis nového řádku nebo editace vybraného řádku programu. Pro přenesení vybraného řádku do spodní části bylo nutné stisknout klávesu \"EDIT\" (případně klávesy \"Symbol Shift\" + \"1\"). Pokud nový řádek obsahoval číslo řádku, byl zařazen do programu, pokud neobsahoval číslo řádku, příkazy se po odeslání řádku vykonaly. Čísla řádků mohla nabývat hodnot 1 až 9999. Ovšem pomocí modifikace uloženého programu pomocí příkazu \"POKE\" bylo možné vytvořit i řádek s číslem 0 (takovýto řádek nebylo možné editovat) nebo s číslem vyšším než 9999 (v čísle řádku se pak objevovala i písmena a symboly, ale nešlo o šestnáctkovou soustavu). Dokonce bylo možné takto vytvořit i programy s několika řádky, které měly shodné číslo. Takovéto úpravy byly prováděny za účelem ztížení zkoumání a modifikace programů (Např. jedna z verzí hry Bomb Jack měla ve svojí zaváděcí Basicové části třikrát řádek s číslem 0).\n\nAnalyzátor správnosti zapsaného příkazu kontroloval správnost zápisu už při odeslání napsaného řádku. Pokud byla nalezena syntaktická chyba, byl zobrazen blikající otazník v místě, kde byl chybný zápis předpokládán (například nedostatečný nebo nadměrný počet parametrů příkazu, chybějící klíčové slovo nebo znak, nezdvojené uvozovky uvnitř řetězce a podobně). Chybně zapsané příkazy se tedy v programu nemohly při jeho vykonávání objevit. Přístup upozornění na chybu zápisu místo pouhého akceptování zapsaného řádku a zjištění chyby až při interpretaci programu byl velmi výhodný pro výuku.\n\nS příchodem počítače ZX Spectrum 128+ přišel i celoobrazovkový editor a nutnost psát příkazy po jednotlivých písmenech. Kurzor se pohyboval přímo v programu, změny v programu bylo možné provádět bez nutnosti daný řádek vybrat. Po stisku klávesy \"Enter\" byl změněný řádek odeslán k analýze a známá klíčová slova byla převedena na jejich jednobytové vyjádření. Kvůli kompatibilitě byl Basicový program uložen stejným způsobem jako u počítačů se 48K pamětí. V Basicu počítačů ZX Spectrum 128+ přibyly příkazy \"PLAY\" a \"SPECTRUM\", které nahradily grafické znaky pod písmeny 'T' a 'U'. To občas způsobilo chybné zobrazení grafiky v některých programech napsaných v Basicu.\n\nGrafické možnosti Sinclair BASICu nejsou příliš rozsáhlé. Je možné využít grafický znaků znakové sady ZX Spectra a nebo grafických příkazů pro kreslení, kterých ale není mnoho. Kromě základních příkazů \"PLOT\" a \"DRAW\" obsahuje pouze příkaz \"CIRCLE\". Toto je zčásti vykompenzováno existencí uživatelsky definovatelných grafických znaků ve znakové sadě (tyto znaky jsou nazývány zkratkou UDG – \"user defined graphics\"). Tyto znaky nemají svoje předlohy uložené v paměti ROM, ale v paměti RAM, kde je lze libovolně měnit. Po spuštění počítače jsou tyto grafické znaky shodné se znaky 'A' až 'U' (u počítačů ZX Spectrum 128K/+2/+2A/+3 pouze 'A' až 'S'). Po změně jedné ze systémových proměnných je také možné definovat vzhled i standardní části znakové sady, případně definovat znakových sad několik a mezi nimi přepínat. Pomocí jiné systémové proměnné lze stejným způsobem přepínat mezi více znakovými sadami UDG. Možnost změny znakové sady nabízely i jiné počítače, ale žádný z nich neměl tak jednoduchý systém, jako UDG ZX Spectra.\n\nHudební možnosti také nejsou příliš rozsáhlé. Vestavěný reproduktor počítačů se 48K pamětí lze ovládat pomocí příkazu BEEP, který má dva parametry, výšku generovaného tónu a jeho délku. I přes poměrně omezené zvukové možnosti těchto počítačů vznikaly programy umožňující produkovat až osmikanálovou hudbu (program ZX-7, autor Ján Deák). Počítače se 128K pamětí díky přítomnosti zvukového obvodu umožňovaly generovat z Basicu až tříkanálovou hudbu pomocí příkazu \"PLAY\". Pomocí tohoto příkazu bylo též možné ovládat hudební nástroje připojené pomocí MIDI.\n\nPro rozšíření možností jazyka Sinclair BASIC vzniklo několik nadstaveb tohoto jazyka, mimo jiné nadstavby Pro-Dos BASIC, Beta BASIC, Laser BASIC a Mega BASIC. Pro-Dos BASIC využíval vestavěný editor ZX Spectra, rozšiřující příkazy začínaly znakem hvězdička a musely být vypsány po písmenech. Naproti tomu Beta BASIC obsahoval vlastní editor, v posledních verzích umožňoval tři způsoby zadávání příkazů: stisknutím jediné klávesy, vypsáním celého příkazu a nebo kombinovaný způsob, kdy pokud se na začátku řádku stisknutím jakékoliv jiné klávesy kromě mezerníku vypsal příkaz jedinou klávesou. Pokud byl stisknut mezerník, bylo nutné příkaz vypsat po jednotlivých písmenech. Beta BASIC existoval i pro počítače ZX Spectrum 128+/+2. Varianta pro počítače ZX Spectrum +2A/+3 byla také plánována, ale uskutečněna nebyla. Z Beta BASICu vychází SAM BASIC počítače SAM Coupé.\n\nCelá éra populárních 8bitových mikropočítačů začala variantou ZX80 vyrobenou v roce 1980.\nPoté následovala vylepšená varianta ZX81 v roce 1981. Obě verze měly k dispozici pro uživatele 1 kB paměti RAM, prodávaly se však i rozšiřující moduly až do 64 kB.\n\nPrvní varianta počítače ZX Spectrum vznikla v roce 1982. Ze všech Dickinsonových návrhů vzhledu počítače (ještě jako počítače ZX82) byly nakonec pouze tři vyrobeny pro konečné posouzení a výběr konečného designu, jeden z těchto návrhů má dlouhý mezerník a dvě klávesy Caps Shift. Ve vybraném designu se počítač vyráběl ve dvou variantách, se 16 kB RAM a se 48 kB RAM. Varianta se 48 kB RAM byla sice dražší, ale i přesto se jich prodalo podstatně více. Počítač měl klávesnici se čtyřiceti tlačítky z gumy a v Československu se pro něj vžilo označení „gumák“. Prodávat se začal 23. dubna 1982. Prodával se ve 30 zemích světa a prodávalo se ho 12–15 tisíc kusů týdně. Podle dobových materiálů existovala i Skandinávská verze počítače, jehož znaková sada nejenom že obsahovala písmena å, ä a ö, ale umožňovala tato písmena použít i v názvech proměnných.\n\nV červnu roku 1984 se objevilo v plánech ZX Spectrum+ a bylo nabízeno od října téhož roku. Tato varianta se hardwarově téměř nelišila od předchozí. Jedinou, ale hodně viditelnou změnou byla krabice a klávesnice, která tentokrát byla tvořena z 58 plastových kláves. Navíc přibylo i tlačítko reset po levé straně počítače. Toto 48KB Spectrum se prodávalo 2× více než jeho předchůdce s gumovou klávesnicí; nicméně někteří prodejci hlásili poměrně vysokou závadnost. Omezené množství tohoto modelu se prodávalo později v ČSSR v běžné obchodní síti pod označením Delta, na přístroji bylo odstraněno logo Sinclair Research a překryto štítkem s logem Delta, také bylo označení počítače odstraněno z výrobního štítku a obalů.\n\nTřetí z roku 1986 se vzhledem od předchozí na první pohled příliš nelišila – pouze na pravou stranu počítače přibyl chladič. Ovšem co se týče samotného počítače, tak se dá říci, že se jednalo o druhou revoluci. Paměť ROM byla zvětšena z 16 kB na 32 kB a nyní obsahovala vylepšený editor. Paměť RAM byla zvětšena na 128 kB. Paměť obrazu, která je umístěna v operační paměti, mohla být přepnuta na dvě místa, což umožňovalo vytvářet zajímavé grafické efekty. Zvukový výstup byl vylepšen monofonně zapojeným tříkanálovým zvukovým generátorem AY-3-8912, který navíc obsahoval i jeden osmibitový port, který byl použit na dva sériové porty, s tím že jeden je určen pro MIDI a druhý pro připojení keypadu (pomocné klávesnice), jenž obsahoval 19 kláves. Tento model byl považován za jakýsi standard a většina předchozích typů byla upravována tak, aby se mu co nejvíce přiblížila – přidáváním paměti a připojováním zvukových rozhraní s obvodem AY-3-891x (v ČR byl asi nejvíce rozšířen zvukový interface Didaktik Melodik).\n\nČtvrtou variantou také z roku 1986 byl počítač, který hned na první pohled zaujal integrovaným kazetovým magnetofonem, sloužícím pro načítání a ukládání programů a dat. Dalším rozšířením oproti předchozí variantě jsou porty pro připojení dvou joysticků, které musely být originální od Sinclaira (později AMSTRAD) a měly jinak zapojeny piny klasického konektoru canon 9. Jednalo se vlastně o napojení kláves 1–5 a 6–0 (v programech označován jako Sinclair Joystick). Poslední změna se týkala klávesnice, která sice má stejný počet kláves jako v předchozím případě, ale zmizel z nich popis klíčových slov používaných v původním editoru, takže bylo v podstatě nevyhnutelné používat nový editor (z verze 128K). Po technické stránce však byla změna klávesnice velice pozitivní.\n\nPátou variantou byl počítač z roku 1987 na první pohled hodně podobný předchozímu, pouze kazetový magnetofon vystřídala 3″ disketová mechanika. Vzhledem k tomu, že pro její práci bylo třeba upravit ROM, byla opět zvýšena a to rovnou na 64 kB. Zároveň bylo upraveno stránkování paměti RAM tak, aby veškerý adresový rozsah byl obsazen pamětí RAM (tzv. režim allram) a tudíž bylo možné provozovat operační systém CP/M.\nTento počítač však přinesl řadu nekompatibilit s předchozími modely, které sice bylo možné softwarově obejít, ale problémy nastávaly u původních programů a her. Zároveň v původním editoru nefungovaly diskové operace a také úprava programů pro spolupráci s disketami i přes poměrně robustně naprogramovaný systém (byť dost pomalý a s řadou postupně opravovaných chyb) nebyla vůbec snadná. Také se na tomto počítači objevil problém s porty pro připojení joysticků, které si Amstrad upravil tak, že bylo třeba používat jeho joysticky (případně použít redukci, nebo porty přepojit podle standardu). Z paměti ROM byly navíc odstraněny rutiny pro obsluhu keypadu. Některé z nich bylo možné vyvolat po přepnutí do grafického (G) módu klávesnice. Pohodlnější ovšem bylo použití programu \"keypad\", který běžel pod IM2. Konektor, do kterého se keypad u variant 128k+/+2 připojoval u +3 zůstal, byl pojmenován AUX a nebylo ho možné ovládat z BASICu. Počítač obsahuje vestavěný pozdrav. K jeho vyvolání je nutné v editoru napsat příkaz \"copy randomize\" a po stisknutí klávesy \"Enter\" je nutné současně stisknout klávesy C, J a L.\n\nŠestá a poslední oficiální varianta tohoto počítače vznikla také v roce 1987 a jedná se v podstatě o ZX Spectrum +3, kde je ovšem místo disketové mechaniky zpět kazetový magnetofon. Vzhledem se téměř neliší od počítače ZX Spectrum +2 (dokonce i nápis na počítači zůstal stejný), ale barva se změnila z šedé na černou. Označení A a B rozlišovalo jazykovou verzi ROM (A – anglická, B – španělská). Tento počítač bylo velice jednoduché rozšířit o disketovou mechaniku, neboť již obsahoval operační systém, který s ní uměl pracovat, takže stačilo připojit pouze řadič.\nTento počítač byl v ČR (především verze +2B) pro zvýšení kompatibility často upravován výměnou jednoho obvodu ROM za ROM obsaženou v počítači ZX Spectrum 128K. Pozdější verze +2A už uměla využívat konektor AUX z BASICu stejně jako konektor RS-232. Pro přepnutí tisku přes tento port sloužil příkaz FORMAT LPRINT „A“, o kterém se ale manuál nezmiňoval. Kromě toho byla rozšířena tisková syntaxe příkazu COPY o COPY EXP BRIGHT, která před tiskem nastavila jas na celý obraz. Důvodem bylo šetření barvy při tisku obrázků. Také byl rozšířen vestavěný pozdrav. Postup jeho vyvolání zůstal stejný, ale bylo možné ho ovládat pomocí kláves 0 (nula) a P. Opustit ho bylo možné stiskem klávesy Q.\n\nFirma Sinclair Research Ltd. (a později i Amstrad) vyráběla k počítačům ZX Spectrum také svoje periférie.\n\nJednojehličková tiskárna. Tiskárna tiskla na pohliníkovaný papír, tím způsobem, že v místě, kde se tisklo, se hliník odpařoval. Tiskárna se začala vyrábět dříve, než počítač ZX Spectrum, neboť vznikla jako tiskárna k počítači ZX81.\n\nTiskárna se připojovala přímo na systémový konektor ZX Spectra. Tiskárnu bylo možné ovládat pomocí tří příkazů: \"LPRINT\", \"LLIST\" a \"COPY\".\n\n\"LPRINT\" vytiskl zadaný text (ekvivalentní příkaz byl \"PRINT #3\"). \"LLIST\" vytiskl aktuální program (ekvivalentní příkaz byl \"LIST #3\"). Tyto dva příkazy bylo možné použít ve spojení s jakoukoliv tiskárnou, pokud pro ni existoval příslušný ovladač.\n\n\"COPY\" vytiskl obsah obrazovky. Tento příkaz funguje pouze se ZX Printerem. V operační paměti má počítač ZX Spectrum vyhrazeno 256 bytů vyrovnávací paměti právě pro tisk pomocí ZX Printeru.\n\nNa počítačích ZX Spectrum 128K+/+2/+2A/+3 a počítačích s nimi kompatibilních je možné ZX Printer použít pouze v režimu 48 BASIC. V režimu 128 BASIC nebo +3 BASIC jsou totiž do oblasti vyrovnávací paměti pro ZX Printer umístěny další systémové proměnné těchto počítačů. Příkaz \"COPY\" pak bylo možné využít pro tisk aktuálního obsahu obrazovky na tiskárně připojené pomocí sériového nebo paralelního portu těchto počítačů.\n\nVyrobený k ZX Spectru a ZX Spectru+, nicméně fungoval i se ZX Spectry 128K/+2. V počítačích ZX Spectrum +2A/+3 již podporován nebyl, neboť Amstrad na něj (stejně jako na ZX Microdrive) neměl koupenou licenci. Interface obsahoval řadič pro ZX Microdrive, port RS-232 a síť ZX Net. Interface měl vlastní paměť ROM o velikosti 8 kB a stejně tak velkou paměť RAM. V případě potřeby se tyto paměti připojovaly místo původní ROM ZX Spectra. Tato paměť obsahovala ovládací rutiny, analyzátor rozšířené syntaxe a další chybová hlášení (viz Rozšířená syntaxe Sinclair BASICu). Existovaly dva příkazy, které nebyly v manuálu k zařízení zmíněny, a to CLS # a CLEAR #. Připojením ZX Interface I přibyly v paměti ZX Spectra další systémové proměnné, následkem čehož se posunul i začátek umístění programu v Basicu. Někteří programátoři umísťovali do Basicu i strojový kód (obvykle jako poznámku za příkaz REM). Pokud spouštění takto umístěného strojového kódu probíhalo pomocí fixně zadané adresy, program se zhroutil, neboť na místě předpokládaného strojového kódu byly po připojení ZX Interface I právě ony nové systémové proměnné. Aby vše fungovalo správně, měla být v takovém případě použita pro spuštění adresa odvozená ze systémové proměnné, ve které byl uložen právě začátek uložení programu v Basicu. Samozřejmě, aby vše fungovalo, nesměly se v takto umístěném strojovém kódu vyskytovat skoky s pevnou adresou, které odkazovaly na jinou část tohoto kódu.\n\nRozhraní pro připojení dvou joysticků a paměťové karty. Joysticky byly připojeny paralelně ke klávesnici. Joystick označený jako Sinclair joystick 1 ovládal klávesy 1, 2, 3, 4 a 5 a Sinclair joystick 2 ovládal klávesy 6, 7, 8, 9 a 0. Paměťová karta byla vlastně paměť ROM, ze které byl zaveden program po resetování počítače. Pro její ovládání tedy neexistovaly příkazy. Na paměťových kartách bylo vydáno jenom 10 her.\n\nProtože paměťová karta nahrazovala původní ROM počítače, její velikost mohla být nejvýše 16 kB. Zvolené řešení trvalého odpojení paměti ROM počítače v případě připojení paměťové karty omezovalo převod programů, které využívaly podprogramy z původní ROM. Tyto podprogramy pak musely být obsaženy i na paměťové kartě. Některé programy využívající více podprogramů z původní paměti ROM pak nebylo možné na paměťovou kartu převést a to i přesto, že samotný program neměl větší velikost než 16 kB.\n\nPaměťové médium, které mělo nahradit magnetofon. Bylo tvořeno nekonečnou páskou, která měla kapacitu 85 kB. ZX Microdrive bylo značně poruchové a navíc docházelo ke slepkám pásky. Zařízení se k počítači připojovalo pomocí ZX Interface I a současně bylo možné mít připojeno až 8 mechanik. Mechaniky Microdrive byly použity jako paměťové médium i u počítače Sinclair QL, ale díky zvýšené kapacitě nebyl záznam na Microdrive počítačem Sinclair QL kompatibilní se záznamem na Microdrive ZX Spectrem.\n\nJoysticky vzhledově navržené k ZX Spectru +2. Umožňovaly pohyb ve 4 směrech a měly jediné tlačítko fire. Joysticky existovaly ve dvou barevných variantách, v černé a šedé.\n\nProti SJS-1 měly menší základní část a nebylo na nich vylisováno logo Sinclair (logo bylo pouze na obalu). Na základní části joysticku bylo druhé tlačítko, spojené s tlačítkem na vrcholu joysticku paralelně. Vyráběly se v černé barvě, tlačítka byla červená.\n\nSvětelná pistole. Bylo jí možné použít asi v 6 hrách. Pistole existovala ve dvou provedeních, pro počítače se 48kB pamětí, kde se připojovala do konektoru pro kazetový magnetofon, a pro počítače se 128kB pamětí, kde se připojovala pomocí konektoru \"Keypad\", resp. \"AUX\".\n\nPřídavná numerická klávesnice k počítačů ZX Spectrum 128K+ a ZX Spectrum +2. Tato klávesnice kromě rychlejšího psaní čísel umožňovala v režimu \"128 Basic\" i rychlejší editaci Basicového programu, neboť pomocí této klávesnice bylo možné provádět např. skok za následující nebo předcházející slovo. Ovládací rutinky byly umístěny v ROM počítačů, obsahující \"48 Basic\", takže pro vkládání čísel ji bylo možné použít i v režimu \"48 Basic\". V počítačích ZX Spectrum +2A/+3 byly ovládací rutinky Keypadu odstraněny, nicméně její editační funkce v \"+3 Basicu\" zůstaly a některé z nich bylo možné vyvolat v grafickém módu.\n\nKromě Sinclair Research doplňky k těmto počítačům nabízeli i další výrobci. Zejména se jednalo o kazetové magnetofony, interface pro joysticky, joysticky, disketové jednotky, tiskové interfacy a další. Toto zboží např. vyráběly firmy Cheetah a Kempston.\n\nNěkteří výrobci pojmenovávali své výrobky tak, aby jejich názvy byly podobné názvům výrobků Sinclair Research. Občas tak došlo k situaci, kdy dva různé výrobky byly pojmenovány podobně. Existoval například ZX Interface III, který sloužil k převodu programů z kazet na microdrive, a ZX Interface 3, což byl interface pro připojení tiskáren.\n\nDíky způsobu adresování periférií zavedeným Clivem Sinclairem, kdy periférie nedekóduje celou adresu portu, ale pouze jeden adresní bit nižšího bytu adresové sběrnice (přičemž vyšší byte adresy může periférie využít libovolně), není možné připojit více než 8 periférií. Protože bity A0-A4 jsou obsazeny Sinclairovými perifériemi, zůstávají pro volné použití pouze bity A5-A7. Mnoho periférií tak ke svojí činnosti používá totožné porty, takže je není možné provozovat současně. Aby se tomuto předešlo alespoň u nových periférií, vznikl ZXI standard, který vyžaduje dekódování všech 16 bitů adresové sběrnice a nutnost požádat o přidělení požadované adresy. V Rusku byl pro řešení kolizí více připojených periferií navržen osmikanálový dekodér portů využívající bity A7, A4 a A3 adresové sběrnice.<ref name=\"Планета шелезяка/City 47\"></ref>\n\nKromě vestavěné disketové jednotky v počítačích ZX Spectrum +3 ani Sinclair Research ani Amstrad nevyráběly disketové jednotky pro počítače ZX Spectrum. Veškeré existující disketové jednotky pro tyto počítače byly vyráběny ostatními výrobci. Prvními disketovými jednotkami byly Viscount disk drive a Byte Drive 500. Vzniklo okolo 40 vzájemně nekompatibilních disketových jednotek.\n\nPro počítače ZX Spectrum vznikla také zařízení pro digitalizaci obrazu Videoface a Vidi-ZX.\n\nSinclair nezamýšlel ZX Spectrum jako herní počítač, takže mezi vyráběnými perifériemi nejsou joysticky, ty byly až do koupi Sinclairovi počítačové divize Amstradem vyráběny pouze jinými výrobci. Vzniklo tak mnoho druhů joysticků. Kromě joysticků připojovaných počítači elektricky pomocí interfacu připojeného na systémový konektor, vznikly i joysticky, které se nasadily na počítač a pohyb páky joysticku převáděly mechanicky na stisk klávesy. Mezi tyto joysticky patří např. Spectrum Mechanical Joystick a Spectrum-Stick. Druhý jmenovaný kromě vlastního joysticku obsahuje i tlačítka, která překrývá.\n\nProtože mnoho her může být ovládáno pouze z klávesnice, vznikaly také programovatelné joysticky. Tyto joysticky byly svojí logikou připojeny paralelně ke klávesnici a bylo u nich možné naprogramovat (buď pomocí drátových propojek nebo programově) \"stisk\" kterých kláves má joystick při pohybu nebo stisku tlačítka vyvolat. Stejně jako neprogramovatelné joysticky měly i programovatelné joysticky možnost nastavení pouze jedné akce, protože měly pouze jedno tlačítko, případně více tlačítek připojených vzájemně paralelně. Výjimkou byl Cambridge Intelligent Joystick, který měl dvě nezávislá tlačítka a mohl tak vyvolat dvě různé akce.\n\nProtože zvukové možnosti samotného ZX Spectra jsou omezené, vznikly k němu interface rozšiřující zvukové možnosti. Po vzniku ZX Spectra 128K+ vznikaly hudební zařízení obsahující obvod AY-3-8912 zapojený stejně jako u ZX Spectra 128K+, např. Melodik. Obvod AY-3-8912 byl ale k ZX Spectru připojován i před vznikem ZX Spectra 128K+, obsahoval ho např. Fuller Box a ZXM Soundbox. V Rusku vzniklo zapojení obvodu kompatibilní se ZX Spectrem 128K+, které bylo rozšířeno o druhý obvod AY a nazváno Turbo Sound, a druhé méně rozšířené zapojení se dvěma obvody AY nazvané \"Kvadro\".\n\nK ZX Spectru byly připojovány hlasové generátory, např. hra Lunar Jetman využívá hlasový generátor Currah μspeech. Hlasový generátor je obsažen i v rozšířené verzi interface Fuller Box \"Fuller Box Master Unit\". Pro vylepšení generování zvuků bicích vzniklo zařízení Cheetah Specdrum.\n\nPro přehrávání samplované hudby, byly k ZX Spectru připojovány různé typy D/A převodníků, v Česku se rozšířilo připojení tříkanálového D/A převodníku připojeného pomocí obvodu 8255, v Rusku existuje jednokanálový Covox a čtyřkanálový Soundrive. Jelikož přehrávání samplovaných zvuků je pro procesor ZX Spectra časově náročné a v době jejího přehrávání tak procesor nemůže provádět téměř žádnou další akci, vzniklo zařízení pro podporu přehrávání samplované hudby General Sound, které tuto přehrává nezávisle na procesoru ZX Spectra. Podobným zařízením, které umožňuje přehrávat hudbu nezávisle na procesoru ZX Spectra, ale určené pro přehrávání hudby pro hudební generátor SID je zařízení SID-Blaster/ZX.\n\nS rozšířením pevných disků a paměťových karet a postupným upadáváním disket vzniklo zařízení DivIDE. Zařízení vzniklo na základě ZX IDE Interface a přidalo svojí vlastní paměť, do které je možné nahrát zvolený firmware. K dispozici je několik firmwarů/systémů, které umožňují číst soubory pro emulátory z HDD (CF, SD, …), emulovat D80 nebo +D. Mezi tyto systémy patří \"FATware\", který umožňuje používat média se souborovým systémem FAT16, a \"DEMFIR\", který umožňuje číst soubory uložené na CD-ROM nebo v souborech .iso, jejichž datová struktura odpovídá ISO 9660. Paměť DivIDE je typu EEPROM, zapisovatelná přímo ze ZX Spectra, a RAM. Na IDE konektor Divide lze připojit běžné IDE periferie, s pomocí redukce je možné připojit CF kartu. Autorem Divide je Pavel Cimbál, ve světě ZX Spectrá známý pod přezdívkou \"Zilog\", publikováno je pod GNU licencí.\n\nSpectranet je ethernetová karta pro ZX Spectrum. Karta podporuje protokoly TCP, UDP, ICMP a DHCP, je také možné přistupovat přímo na protokol IP a protokol Ethernet.\n\nSpeccyBoot je také ethernetová karta, ovšem určená výhradně k nahrávání a spouštění souborů .z80 prostřednictvím protokolu TFTP.\n\nVelmi nízká cena přinesla počítači obrovský obchodní úspěch, i přes nemalé chyby jak v hardwaru tak v softwaru. Prodával se vcelku i jako počítačová stavebnice, což cenu dále snižovalo.\n\nDíky masovému rozšíření začínalo mnoho tehdejších začínajících programátorů a počítačových nadšenců právě na tomto počítači, podobně jak na laciných počítačích Atari či Commodore 64.\n\nPro tento počítač vzniklo velké množství populárních her, mnohdy ve vysoké kvalitě s neotřelými nápady, takže i moderní počítačové hry pro PC těží z odkazu ZX Spectra. Ještě v roce 2012 pro ZX Spectrum vzniklo více než 100 her. Zejména ve východní Evropě se rozvinula silná demo scéna, známá od roku 1985.\n\nV Československu byl i přes obtížnou dostupnost počítač Sinclair ZX Spectrum velmi populární. Začínal na něm i František Fuka,\nkterý vyrobil pod jménem Fuxoft několik her a programů.\n\nSlovenský podnik \"Didaktik Skalica\" již od roku 1986 vyráběl počítače Didaktik, které zpočátku byly vylepšenou variantou počítače PMD 85, ale v roce 1987 začal vyrábět počítač Didaktik Gama, který byl programově kompatibilní s počítačem ZX Spectrum. Do roku 1990 vzniklo několik verzí počítačů Didaktik Gama, opravujících postupně chyby v ROM, týkajících se zejména obsluhy paměťové stránky 32 kB, díky které měly tyto počítače kapacitu RAM 80 kB, namísto původních 48 kB u originálního ZX Spectra. Jednotlivé verze lze rozeznat podle barvy šasi a copyrightové hlášky v ROM. Verze '87 a '88 byly černé, později se upustilo od červeného zvýraznění loga Didaktik a následně došlo k postupnému přechodu na světle šedou barvu počítače u modelu 1989. Změny se dotkly i vnitřního uspořádání součástek, konektory FRB byly nahrazeny přímou sběrnicí, ROM opatřena tučným písmem, atd. Klesla i poruchovost, která byla u prvních modelů značná. V roce 1990 byl s bombastickou reklamou nahrazen počítačem Didaktik M, který disponoval už jen původními 48 kB RAM, měl novou klávesnici s vyšším zdvihem (ale v konečném důsledku méně kvalitní, než u Didaktiku Gama), zmizel zabudovaný interface s obvodem 8255 a naopak přibyly porty pro joysticky typu Kempston a Sinclair. Původní originální obvod ULA, nacházející se rovněž v původních Spectrech, nahradil čip PLA sovětské provenience, který způsobil mírnou nekompatibilitu s původním ZX Spectrem, projevujícím se v rychlosti počítače a přinesl typický čtvercový obraz. Později vznikl počítač Didaktik Kompakt, vycházející z Didaktiku M, který v sobě integroval 3,5″ disketovou jednotku D80 pro DD diskety s kapacitou 720 kB.\n\nV časopise Amatérské radio vyšla svého času konstrukce ekvivalentního počítače pod názvem Mistrum, která obvod ULA nahrazovala mnoha součástkami TTL.\n\nPočítače Sinclair ZX Spectrum podporovala také česká firma Proxima – Software, později přejmenovaná na Proxima – software nové dimenze v. o. s. Vyvíjela vlastní programy, například textový procesor Desktop, a distribuovala cizí software. Kromě toho vydávala odborné publikace (\"Assembler a ZX Spectrum\" ve dvou dílech roku 1992 a \"Rutiny ROM D40\" roku 1993) a časopisy. V letech 1992–1994 byla vydavatelem časopisu \"ZX Magazín\" pro uživatele počítačů Sinclair ZX Spectrum, Didaktik, Delta a Sam Coupé; jeho vydávání poté převzal Heptau. V roce 1995 firma začala vydávat časopis \"Proxima Magazín\" pro uživatele počítačů ZX Spectrum, Didaktik a PC, který vycházel nejspíše až do roku 1998.\n\nPředevším Spectrum 48K/48K+ byly různě upravovány. Jednalo se o rozšíření paměti, obvykle tak, aby paměť RAM mohla být adresována už od adresy 0000. Nejvíce rozšířené byly úpravy podle Pavla Trollera a podle Jiřího Lamače. Úprava podle Trollera rozšiřovala paměť o 32 kB a stránkování paměti probíhalo pomocí portu 255. Na tento port nebylo nutné posílat specifickou hodnotu, jakákoliv hodnota provedla přestránkování buď na režim klasického Spectra (ROM + videoram na adresách od 0 do 32767) nebo na režim, kdy je celá paměť tvořena pamětí RAM. Zapojení provádělo přepnutí režimu o jednu instrukci později, takže bylo možné přecházet mezi přepínanými částmi paměti bez použití dodatečného programového kódu, který by byl umístěný v trvale připojené paměti. Některý hardware, používající vlastní paměť ROM ne vždy s touto úpravou správně fungoval (docházelo ke kolizím na sběrnici). Úprava podle Lamače rozšiřovala paměť na 80, 272 nebo až 528 kB (poté, co se zvýšily ceny pamětí RAM, bylo publikováno nové schéma umožňující další varianty velikosti rozšířené paměti a sice 112, 144 a 304 a 336 kB) a její stránkování probíhalo pomocí portu 253 (nebylo kompatibilní se stránkováním Specter 128). Rozšířená paměť se dělila na stránky o velikosti 32 kB. Po odeslání hodnoty na port 253 se do paměťového rozsahu 0 až 32767 připojila stránka rozšířené paměti určená právě touto hodnotou, případně byla připojena původní ROM + videoram Spectra.\n\nU obou těchto rozšíření existovala ještě zapojení umožňující nahradit paměť ROM pamětí RAM se zakázatelným zápisem, a do této paměti pak nahrát obsah ROM (existuje několik upravených pamětí ROM např. ISO ROM nebo LEC ROM). K rozšíření podle Lamače navíc existovalo zapojení, které umožňovalo používat dvě videopaměti, podobně jako tomu bylo u Spectra 128. Návod na rozšíření podle Lamače vyšel v Amatérském rádiu. Srovnání obou variant je zveřejněno v časopise ZX Magazín 1/96.\n\nDále existovala úprava podle Imricha Konkola, která přidávala 32kB a přepínání paměti probíhalo na portu 253, kde hodnota odeslaná na tento port určovala konfiguraci přidané paměti. Úprava umožňovala nahradit paměť v rozsahu 0 až 32767 pamětí RAM. Navíc ale umožňovala odpojení pouze paměti ROM a místo ní do paměťového rozsahu 0 až 16383 připojit zvolenou polovinu přidané paměti. Do této přidané paměti nebylo možné zakázat zápis. Význam jednotlivých bitů portu 253 byl zvolen tak, aby přepnutí do režimu připojení 32kB stránky bylo provedené pomocí stejné hodnoty jako u úpravy podle Lamače.\n\nMezi složitější patřilo rozšíření paměti podle Juříka, které umožňovalo připojit 32kB stránky rozšířené paměti do paměťového rozsahu 16384 až 49151. Aby bylo možné na takto upraveném počítači provozovat operační systém CP/M, zapojení umožňovalo připojit stránku č. 0 do paměťového rozsahu 0 až 32767.\n\nPři využití počítače v průmyslových podmínkách byla základní deska počítače umístěna do robustnějšího obalu a doplněna potřebnými porty.\n\nV Rusku vzniklo mnoho variant počítače Sinclair ZX Spectrum. Mezi prvními se objevily Moskva v roce 1988, v roce 1989 pak Moskva 128 a Leningrad 1. V 90. letech se různé varianty ZX Spectra začaly vyrábět průmyslově, mezi jinými Delta-S, Rejd, Kvorum, Hobbit, hardwarově nejlépe vybavený Profi či ATM Turbo a Scorpion ZS-256, který má vysokou míru kompatibility s původním ZX Spectrem. Mezi oblíbené ruské varianty ZX Spectra patří:\n\n\n\n\nExistuje také několik projektů, které převádějí veškerý hardware ZX Spectra do moderních obvodů typu FPGA.\n\nV roce 2014 vznikla myšlenka vzniku ZX Spectra jako bluetoothové klávesnice pro IOS, Android a Windows Phone.\n\n\n\n\n\n"}
{"id": "17585", "url": "https://cs.wikipedia.org/wiki?curid=17585", "title": "Mexiko (rozcestník)", "text": "Mexiko (rozcestník)\n\nMexiko nebo Mexico může být:\n\n\n\n"}
{"id": "17586", "url": "https://cs.wikipedia.org/wiki?curid=17586", "title": "Z80", "text": "Z80\n\nZilog Z80 je osmibitový mikroprocesor, navržený firmou Zilog a prodávaný od července 1976. Byl široce používán jak ve stolních počítačích tak pro armádní účely. Z80 a jeho klony tvoří jednu z nejvíce používaných CPU sérií všech dob a společně se sérií MOS Technology 6502 dominoval trhu s osmibitovými počítači od začátku 70. až do poloviny 80. let 20. století.\n\nZilog licencoval design Z80 několika dodavatelům a mnoho východoevropských a ruských výrobců vyrábělo nelicencované kopie (U880D v počítačích Robotron). To umožnilo výrobkům menších společností prosadit se na trhu vedle větších společností, jako třeba Toshiba. V důsledku toho Zilog, od uvedení procesoru na trh, vyrobil méně než polovinu procesorů Z80. V posledních desetiletích se Zilog soustředí na stále rostoucí trh s vestavěnými systémy (pro který jsou učeny původní Z80 a Z180) a na nejnovější z rodiny mikrokontrolérů, Z80-kompatibilní.\n\nAčkoli už dříve Zilog uskutečnil pokusy s pokročilými mikropočítači, než byly architektury Z80 (Z800 a Z280), tyto čipy se nikdy neuchytily. Společnost se také snažila proniknout na trh s pracovními stanicemi se svým procesorem Z8000 a 32bitovým Z80000 (ani jeden nesouvisí s 8bitovým procesorem Z80).\n\nSpolečnost Sharp vyrobila funkční skleněnou variantu procesoru Z80.\n\nZ80 se objevil, když Federico Faggin, po práci na procesoru Intel 8080, opustil společnost Intel a na konci roku 1974 vstoupil do firmy Zilog. Společně s Raplhem Ungermanem uvedli v červenci 1976 procesor Z80 na trh. Byl navržen, aby byl zpětně kompatibilní s procesorem Intel 8080, takže operační systém CP/M mohl fungovat bez jakýchkoli dalších úprav. K vývoji procesoru Z80 přispěl také další z návrhářů procesorů Intel 4004 a 8080, Masatoshi Shima.\n\nPatrně nejslavnější použití a boom přinesla procesoru řada domácích počítačů Sinclair ZX81 a Sinclair ZX Spectrum.\nPozději ho firma SEGA nasadila v herních konzolích Master System a Game Gear.\nFirma Nintendo použila v konzolích Game Boy a Game Boy Color klon procesoru Z80 od firmy Sharp. Procesor Z80 byl také použit v japonském domácím počítači Sord M5. Mezi další počítače, ve kterých byl použit patří TRS-80 (modely 1 – 4), Commodore 128D, Franklin Ace 1200, Osborne 1, KayPro I a KayPro II.<ref name=\"cpu-world.com/CPUs/Z80/\">Zilog Z80 microprocessor family na cpu-world.com</ref> V herních automatech a konzolích Neo Geo je využitý jako koprocesor řídící zvukový systém. V Československu byly na základě Z80 vyráběny počítače Ondra a Didaktik.\n\nV současnosti je Z80 stále používán např. ve vestavěných systémech, mikrokontrolérech nebo v elektronice (například programovatelné kalkulátory, tiskárny, syntezátory či MP3 přehrávače atd.). Je také využíván pro různé domácí a školní projekty a výukové pomůcky.\n\nZ80 nabízí mnoho skutečných vylepšení oproti 8080:\n\n\nZ80 vystřídal procesor 8080 a jeho nástupce 8085, na trhu s procesory a stal se jedním z nejpopulárnějších 8bitových CPU. Možná, že klíčem, který zapříčinil úspěch procesoru Z80 byl zabudovaný DRAM refresh a ostatní funkce, které dovolovaly systému aby byl postaven s menším počtem podpůrných čipů (později, většinu Z80 systémů představovaly vestavěné systémy, které typicky používaly statickou RAM, a proto nepotřebovaly tento refresh).\n\nPodle originálního designu NMOS se určená horní hranice frekvence postupně zvyšuje z původních 2,5 MHz, přes dobře známé 4 MHz (Z80A), až na 6 MHz (Z80B) a 8 MHz (Z80H). CMOS verze byla také vyvinuta se stanovenými limity frekvencí v rozsahu od 4 MHz až do 20 MHz pro verzi, která se prodává dnes. CMOS verze také umožňovala spánek s nízkou spotřebou se zachováním vnitřních stavů (nemá žádnou dolní hraniční frekvenci). Plně kompatibilní s deriváty HD64180/Z180 a eZ80, ty jsou v současné době určené až pro 33 MHz a 50 MHz.\n\nProcesor umožňuje adresovat 64 KiB paměti, která může být libovolného typu, RAM i ROM. Pokud je vyžadováno více dostupné paměti, než 64 KiB, je nutné použít techniku stránkování paměti, která je použita mimo jiné u počítačů Sinclair ZX Spectrum 128, Didaktik Gama, či v herních automatech a konzolích Neo Geo. K dispozici je oficiálně 256 vstupně/výstupních portů (8bitové adresování), chování procesoru umožňuje adresovat až 65536 portů (16bitové adresování), při adresování 65536 portů ale nelze použít instrukce blokových vstupně/výstupních operací, protože registr B umožňující 16bitové adresování je u těchto instrukcí využit jako čítač přenesených bajtů.\n\nToshiba, jakožto licencovaný výrobce, integrovala některé periferní obvody z rodiny procesoru Z80 do společného pouzdra s vlastním procesorem, tyto kombinované procesory později převzal Zilog do svého výrobního programu také.\n\nProgramovací model a sada registrů jsou konvenční a díky odvození ze stejného předchůdce (Intel 8080) se podobají rodině x86. Procesor Z80 má zdvojenou sadu hlavních registrů, což spolu s rychlými instrukcemi pro přepínání obou sad umožňuje rychle reagovat na jednoúrovňové přerušení s vysokou prioritou. Tato vlastnost byla představena v Datapoint 2200, ale v procesoru 8008 nebyla Intelem implementována. Tato vlastnost usnadňuje použití Z80 ve vestavěných systémech, pro které byla většina prvních mikroprocesorů určena spíše než pro použití v osobních počítačích. Podle jednoho z designérů, Masatoshi Shima, se trh zaměřil na vysoce výkonné tiskárny, pokladny a inteligentní terminály. Zdvojená sada registrů však byla také využívána pro vysoce optimalizované, ručně kódované programy. Některý software, hlavně hry pro MSX, Sinclair ZX Spectrum a další počítače založené na Z80, které používaly kód optimalizovaný na extrémní úroveň, využívaly mimo jiné i zdvojenou sadu registrů.\n\nRegistry\nStejně jako v procesoru 8080, 8bitové registry jsou většinou spojeny, aby poskytovaly 16bitovou verzi. Kompatibilní registry procesoru 8080 jsou:\nNové registry zavedené v Z80 jsou:\n\nAlternativní registry nejsou přímo přístupné, místo toho jsou použity dvě speciální instrukce, EX AF, AF' a EXX, které pouze přepínají klopný obvod vybírající registr A a příznaky nebo zbytek (registry BC, DE a HL) sady registrů. To umožňuje rychlé prohození kontextu pro obsluhu přerušení: instrukce EX AF, AF´ může být použita samostatně (pro opravdu jednoduché a rychlé přerušení) nebo spolu s EXX aby se vyměnila celá sada AF, BC, DE, HL. Tento postup je mnohonásobně rychlejší, než uložení registrů na zásobník (které lze používat pro pomalejší obsluhu víceúrovňových přerušení s nižší prioritou).\n\nRefresh registr, R, se zvyšuje pokaždé, když CPU vykoná opcode (operační kód) nebo opcode prefix a proto nemá žádný přímý vztah s vykonáváním programu. Proto se někdy používá pro generování pseudonáhodných čísel ve hrách a také ve schématech ochrany softwaru. V některých návrzích je také použit jako „hardwarový“ čítač, slavný příklad toho je ZX81, který umožňuje sledovat pozici písmene na televizní obrazovce tím, že generuje přerušení při přetočení čítače (propojením A6 na vstup INT).\n\nRegistr I je určený pro vyšší byte adresy tabulky obsluh přerušení ve speciálním režimu přerušení číslo 2 (do něhož se přepíná instrukcí IM 2). Nižší byte adresy dodá zařízení v cyklu potvrzení přerušení. Tento režim umožňuje používat až 128 obslužných rutin přerušení, přičemž priorita může být určena pořadím zapojení zařízení v řetězci. I tento registr se někdy používá velmi kreativně; v režimech přerušení 0 a 1 může být použit jednoduše jako další 8bitový datový registr.\n\nPrvní jazyk symbolických adres (dále jen assembler) pro Intel 8008 byl založen na velmi jednoduché (ale systematické) syntaxi, zděděné od Datapointu 2200. Pro původní čip Intel 8008 byla později tato originální syntaxe změněna na novou, poněkud tradičnější formu assembleru. V tu samou dobu byl assembler rozšířen, aby se přizpůsobil přidání nových adresních možností ve více pokročilém čipu Intel 8080 (Intel 8008 a 8080 sdílely jazykovou podskupinu bez toho aby byly binárně kompatibilní, nicméně, Intel 8008 byl binárně kompatibilní s Datapointem 2200).\n\nV tomto procesu, symbolický název (neboli mnemonická zkratka) L, pro LOAD, byla nahrazena různými zkratkami slov LOAD, STORE a MOVE, a ty byly smíchány s ostatními symbolickými písmeny. Symbolický název písmene M, pro paměť, byl odstraněn ze symbolických instrukcí, aby se stal syntakticky samostatným operandem, zatímco registry a kombinace registrů byly velmi rozporuplně označeny. Buď zkrácením operandu (MVI D, LXI H a podobně) nebo v rámci vlastních symbolických instrukcí (LDA, LHLD a podobně) nebo obojím najednou (LDAX B, STAX D a podobně).\n\n\"Ukázka čtyř syntaxí, používajících vzorky ekvivalentní nebo (pro 8086) velmi podobné LOAD a STORE instrukcím.\"\n\nProtože Intel prohlašoval, že vlastní práva na symbolické názvy, musela být v assembleru vyvinuta nová syntaxe.\nTentokrát byl použit mnohem systematičtější přístup:\n\nTyto zásady umožňovaly přímočaře zjistit jména a tvary všech instrukcí procesoru Z80. Naopak je ale nutné, aby si uživatel pamatoval omezení některých instrukcí, kdy například instrukce LD umožňuje osmibitový přenos mezi libovolnými dvěma registry, zatímco šestnáctibitový přenos je možný pouze mezi některými dvojicemi a tak třeba instrukce LD BC,HL neexistuje.\n\nS výjimkou pojmenování rozdílů, a navzdory určitému rozporu v základní registrové struktuře, syntaxe Z80 a 8086 je v podstatě izomorfní pro velkou část instrukcí. V assembleru pro 8080 a 8086 existují pouze docela nedůležité podobnosti (jako například slovo MOV, nebo písmeno X pro rozšířené registry). Programy pro procesor 8080 mohou být přeloženy do strojového kódu pro procesor 8086 pomocí speciálního assembleru nebo přeloženy do jazyku symbolických adres pomocí překladatelského programu.\n\nProcesor Z80 používá 252 z 256 možných kódů jednotlivých bajtů opcodu (operační kód – \"kořenové instrukce\"). Čtyři zbývající kódy jsou značně používané jako opcode prefix.\nCB a ED povolí speciální instrukce a DD nebo FD vyberou IX+d nebo IY+d příslušně (v některých případech bez posunutí \"d\") v místě HL. Toto schéma dává procesoru Z80 velké množství permutací instrukcí a registrů. Zilog je kategorizuje do 158 různých instrukčních typů, 78 z nich jsou ty samé jako u procesoru Intel 8080 (umožňují provoz programů z procesoru 8080 na procesoru Z80).\nDokumentace k Z80 dělí skupiny instrukcí do následujících kategorií:\n\n\nV originálním procesoru Z80 nejsou dostupné několikanásobné instrukce. Rozdílné velikosti a varianty sčítání, posunu a rotace mají někdy rozdílné účinky na příznaky, a to proto, že z procesoru 8080 byly zkopírovány příznaky ovlivňující vlastnosti. Instrukce LOAD neovlivňuje příznaky (s výjimkou LOAD registru I a R, které jsou pro zvláštní účely). Instrukce index registru jsou užitečné pro snížení délky kódu a zatímco některé nejsou o mnoho rychlejší než ekvivalentní sekvence jednodušších operací, nepřímo šetří čas pro vykonání instrukce tím, že snižuje potřebu uložit a obnovit registry. O deset let mladší design Z180 si mohl ze začátku dovolit více \"čipového prostoru\", který umožňuje o něco účinnější implementaci (mimo jiné používá širší ALU). Podobné věci mohou být řečeny o Z800, Z280 a Z380. Nicméně až roku 2001, když byl vydán procesor eZ80 umožňující plné zřetězení instrukcí (neboli Pipelining), se jim tyto instrukce konečně přiblížily svou efektivitou v cyklech jak jen to bylo technicky možné, to jest vzhledem ke kódování v Z80 kombinovaném se schopností realizovat 8bitové čtení nebo zápis v každém hodinovém cyklu. Stejně tak instrukce pro 16bitové sčítání nejsou v originálním procesoru Z80 příliš rychlé (11 hodinových cyklů). Nicméně, jsou asi dvakrát rychlejší, než když se vykonávají ty samé výpočty pomocí 8bitových operací. A stejně tak důležité je, že snižují množství operací s registry.\n\nNěkteré instrukce vyžadují, aby byly následovány číselnými operandy. Typ vyžadovaného operandu je označen následujícím způsobem:\n\nNěkteré instrukce se z konstrukčních důvodů nacházejí v instrukční sadě několikrát, např. instrukce \"ld hl,(NN)\" a \"ld (NN),hl\", a jejich jednotlivé varianty se liší způsobem interní realizace a dobou jejich vykonání. Ze stejných důvodů se v instrukční sadě nacházejí také instrukce, které nedělají žádnou smysluplnou akci, např. instrukce \"ld a,a\". Počítač Sprinter využívá ve svém hardwaru těchto \"nic nedělajících\" instrukcí k ovládání hardwarového akcelerátoru.\n\nInstrukce s prefixem ED v rozsazích 00-3F A 80-FF šestnáctkově s výjimkou instrukcí pro blokové přenosy nedělají žádnou akci, pouze trvají 8 T-cyklů a zvyšují hodnotu registru R o 2. V instrukčním souboru se nenacházejí instrukce pro násobení. Instrukce pro násobení \"mlt\" obsahuje až procesor Z180.\n\nProtože procesor Z80 je použit v mnoha typech počítačů, pro každý typ existuje kompilátor. Pro počítače Sinclair ZX Spectrum existují kompilátor Gens a Prometheus. Pro operační systém Linux a pro DOS existuje kompilátor Z80-ASM, který kromě podpory samotného procesoru s 64 KiB paměti podporuje i obvod Z80 CTC, rozšířené stránkování paměti a prioritní systém přerušení procesoru Z80. Existuje také online vývojové prostředí a kompilátor ORG.\n\n"}
{"id": "17589", "url": "https://cs.wikipedia.org/wiki?curid=17589", "title": "169", "text": "169\n"}
{"id": "17590", "url": "https://cs.wikipedia.org/wiki?curid=17590", "title": "170", "text": "170\n\n"}
{"id": "17591", "url": "https://cs.wikipedia.org/wiki?curid=17591", "title": "171", "text": "171\n\n"}
{"id": "17592", "url": "https://cs.wikipedia.org/wiki?curid=17592", "title": "172", "text": "172\n\n"}
{"id": "17593", "url": "https://cs.wikipedia.org/wiki?curid=17593", "title": "173", "text": "173\n"}
{"id": "17594", "url": "https://cs.wikipedia.org/wiki?curid=17594", "title": "174", "text": "174\n"}
{"id": "17595", "url": "https://cs.wikipedia.org/wiki?curid=17595", "title": "175", "text": "175\n\n"}
{"id": "17596", "url": "https://cs.wikipedia.org/wiki?curid=17596", "title": "176", "text": "176\n"}
{"id": "17597", "url": "https://cs.wikipedia.org/wiki?curid=17597", "title": "177", "text": "177\n"}
{"id": "17598", "url": "https://cs.wikipedia.org/wiki?curid=17598", "title": "178", "text": "178\n"}
{"id": "17599", "url": "https://cs.wikipedia.org/wiki?curid=17599", "title": "179", "text": "179\n"}
{"id": "17600", "url": "https://cs.wikipedia.org/wiki?curid=17600", "title": "180", "text": "180\n\n\n"}
{"id": "17601", "url": "https://cs.wikipedia.org/wiki?curid=17601", "title": "181", "text": "181\n\n181 (CLXXXI) byl obyčejný rok, který dle juliánského kalendáře započal nedělí.\n"}
{"id": "17602", "url": "https://cs.wikipedia.org/wiki?curid=17602", "title": "182", "text": "182\n"}
{"id": "17603", "url": "https://cs.wikipedia.org/wiki?curid=17603", "title": "183", "text": "183\n"}
{"id": "17604", "url": "https://cs.wikipedia.org/wiki?curid=17604", "title": "184", "text": "184\n\n"}
{"id": "17605", "url": "https://cs.wikipedia.org/wiki?curid=17605", "title": "185", "text": "185\n\n\n"}
{"id": "17606", "url": "https://cs.wikipedia.org/wiki?curid=17606", "title": "186", "text": "186\n"}
{"id": "17607", "url": "https://cs.wikipedia.org/wiki?curid=17607", "title": "187", "text": "187\n\n"}
{"id": "17608", "url": "https://cs.wikipedia.org/wiki?curid=17608", "title": "188", "text": "188\n\n"}
{"id": "17609", "url": "https://cs.wikipedia.org/wiki?curid=17609", "title": "189", "text": "189\n"}
{"id": "17610", "url": "https://cs.wikipedia.org/wiki?curid=17610", "title": "190", "text": "190\n"}
{"id": "17611", "url": "https://cs.wikipedia.org/wiki?curid=17611", "title": "191", "text": "191\n"}
{"id": "17612", "url": "https://cs.wikipedia.org/wiki?curid=17612", "title": "192", "text": "192\n\n"}
{"id": "17613", "url": "https://cs.wikipedia.org/wiki?curid=17613", "title": "193", "text": "193\n\n\n"}
{"id": "17614", "url": "https://cs.wikipedia.org/wiki?curid=17614", "title": "194", "text": "194\n"}
{"id": "17615", "url": "https://cs.wikipedia.org/wiki?curid=17615", "title": "195", "text": "195\n"}
{"id": "17616", "url": "https://cs.wikipedia.org/wiki?curid=17616", "title": "196", "text": "196\n"}
{"id": "17617", "url": "https://cs.wikipedia.org/wiki?curid=17617", "title": "197", "text": "197\n\n"}
{"id": "17618", "url": "https://cs.wikipedia.org/wiki?curid=17618", "title": "198", "text": "198\n\n"}
{"id": "17619", "url": "https://cs.wikipedia.org/wiki?curid=17619", "title": "199", "text": "199\n\n\n"}
{"id": "17620", "url": "https://cs.wikipedia.org/wiki?curid=17620", "title": "200", "text": "200\n\n\n"}
{"id": "17621", "url": "https://cs.wikipedia.org/wiki?curid=17621", "title": "201", "text": "201\n\n\n\n\n\n"}
{"id": "17622", "url": "https://cs.wikipedia.org/wiki?curid=17622", "title": "Viktorín z Ptuje", "text": "Viktorín z Ptuje\n\nViktorín z Ptuje († 303/304) byl křesťanský biskup v městě Ptuj (Pettau, Petabium, Poetovio) v západním Illyriku (dnešní Slovinsko) a autor mnoha komentářů na různé knihy Bible. Řadí se mezi latinské církevní otce a milenaristy.\n\nÚdaje o jeho životě jsou velmi skromné. Místo jeho působení bylo město Pettau, avšak dříve se pro jeho latinské přízvisko v římském martyrologiu \"Petavionensis\" nebo \"Pictaviensis\" kladlo do francouzského Poitiers. Až do 17. století byl také často zaměňován s latinským řečníkem Viktorínem Aferem.\n\nPodle sv. Jeronýma byl biskup Viktorín autorem mnoha komentářů na různé knihy Písma, z nichž se nám však dochoval úplný jen jeden, tj. komentář na Zjevení svatého Jana, a zlomky komentáře na Genesis, resp. na stvoření světa.\n\nViktorín zemřel pravděpodobně v roce 303 nebo 304 při Diokleciánově pronásledování.\n\nViktorínův komentář Zjevení svatého Jana, poslední knihy Bible, je nejstarší celý dochovaný komentář této knihy. Ne však komentář celé knihy, ale okrajové poznámky (tzv. scholia) k některým veršům či větším částem textu. Původní latinský název zní \"Scholia in Apocalypsin Beati Joannis\". Nejvýznamnější vydání jsou:\n\nViktorínův komentář je spíše symbolický, v linii alexandrijské školy. Je prvním známým autorem, který se při výkladu uchyluje k tzv. rekapitulaci – obrazy popisované ve Zjevení chápe nikoli lineárně jako sled po sobě následujících událostí, ale autor se podle něj neustále vrací k již řečenému a prohlubuje to. V případě posledních tří kapitol Zjevení (20–22) však Viktorín z velké části (i když ne zcela) svůj alegorismus opouští a vykládá tyto verše milenaristicky. Chápe je jako popis, byť částečně alegorický, skutečného tisíciletého panování Krista se svými svatými na této zemi před konečným vzkříšením a soudem. Je tak důkazem, že se milenaristické učení nezakládalo výhradně na doslovné interpretaci Písma, neboť Viktorín obecně chápe Písmo značně symbolicky, a to včetně mnoha veršů z inkriminovaných posledních kapitol Zjevení.\n\nKdyž jeho text dostal do rukou Jeroným, podrobil jej celkové úpravě. V celé knize upravil latinskou stylistiku, komentář posledních tří kapitol však zcela nahradil komentářem svým, aby Viktorína očistil od milenaristického učení. Připojený Jeronýmův komentář závěru Viktorínova díla pak byl považován za součást původního díla. V Migneho vydání PL nalezneme ještě Jeronýmovu verzi, v ediční řadě \"Sources Chrétiennes\" se nacházejí obě, jak Jeronýmova, tak i původní verze Viktorínova.\n\nKromě této radikální úpravy doznal později Viktorínův text ještě dvě úpravy, které se však omezily jen na stránku jazykovou a na doplnění širších citátů ze samotného Zjevení.\n\nZ traktátu De fabrica mundi (O stvoření světa) se dochovaly jen zlomky vydané v:\n\nI v tomto díle vyznává Viktorín své milenaristické učení, a to tehdy, když hovoří o stvoření světa v šesti dnech. Přijímá výklad verše žalmu 90,4 jako interpretační klíč k identifikaci každého dne stvoření s jedním tisíciletím světových dějin (teorie kosmického týdne) a říká, že v onu sobotu bude Kristus vládnout se svými vyvolenými, čímž volně cituje právě Zjevení sv. Jana v milenaristickém výkladu.\n\n"}
{"id": "17624", "url": "https://cs.wikipedia.org/wiki?curid=17624", "title": "Vstaváček alpínský", "text": "Vstaváček alpínský\n\nVstaváček alpínský (\"Chamorchis alpina\") je jednoděložná rostlina z čeledi vstavačovité a jediný druh rodu vstaváček. Roste pouze v evropských horách v alpinském stupni.\n\n\n"}
{"id": "17625", "url": "https://cs.wikipedia.org/wiki?curid=17625", "title": "202", "text": "202\n\n\n\n\n"}
{"id": "17626", "url": "https://cs.wikipedia.org/wiki?curid=17626", "title": "203", "text": "203\n\n\n\n\n"}
{"id": "17627", "url": "https://cs.wikipedia.org/wiki?curid=17627", "title": "204", "text": "204\n\n\n\n"}
{"id": "17628", "url": "https://cs.wikipedia.org/wiki?curid=17628", "title": "205", "text": "205\n\n\n\n"}
{"id": "17629", "url": "https://cs.wikipedia.org/wiki?curid=17629", "title": "206", "text": "206\n\n\n\n"}
{"id": "17630", "url": "https://cs.wikipedia.org/wiki?curid=17630", "title": "207", "text": "207\n\n\n\n"}
{"id": "17631", "url": "https://cs.wikipedia.org/wiki?curid=17631", "title": "208", "text": "208\n\n\n\n\n"}
{"id": "17632", "url": "https://cs.wikipedia.org/wiki?curid=17632", "title": "209", "text": "209\n\n\n\n\n"}
{"id": "17633", "url": "https://cs.wikipedia.org/wiki?curid=17633", "title": "210", "text": "210\n\n\n\n"}
{"id": "17634", "url": "https://cs.wikipedia.org/wiki?curid=17634", "title": "211", "text": "211\n\n\n\n\n\n\n\n\n"}
{"id": "17635", "url": "https://cs.wikipedia.org/wiki?curid=17635", "title": "212", "text": "212\n\n\n\n\n"}
{"id": "17636", "url": "https://cs.wikipedia.org/wiki?curid=17636", "title": "Svátek Nanebevstoupení Páně", "text": "Svátek Nanebevstoupení Páně\n\nSvátek Nanebevstoupení Páně je jednou z velkých slavností křesťanského kalendáře a připomíná výstup Ježíše Krista z Hory Olivetské na nebesa čtyřicet dní po jeho vzkříšení (viz Velikonoce). Událost zaznamenávají Skutky apoštolů v 1. kapitole. V pravoslaví je svátek součástí cyklu dvanácti velkých svátků.\n\nNanebevstoupení Páně připadá vždy na čtvrtek, avšak v některých oblastech se slaví až následující neděli (na kterou jinak připadá 7. neděle velikonoční). Svátkem jako takovým začíná devítidenní období (svatodušní novéna) před Letnicemi, tedy slavností Seslání Ducha svatého.\n\nVíra křesťanů v Ježíšovo nanebevstoupení je dosvědčena již raně křesťanskými texty, např. u Polykarpa ze Smyrny, Justina a Ireneje z Lyonu. Tuto nauku obsahují též dvě nejvýznamnější vyznání víry, totiž Apoštolské vyznání a Nicejsko-konstantinopolské vyznání. Liturgie tohoto dne se zaměřuje především na skutečnost, že Ježíšovi je podle křesťanské víry jeho návratem k Otci dána veškerá moc na nebi i na zemi.\n\nV mnoha zemích s křesťanskou tradicí (Rakousko, Německo, Španělsko aj.) je Nanebevstoupení Páně státním svátkem a dnem pracovního klidu (čtvrtek devět dní před Svatým Duchem).\n"}
{"id": "17638", "url": "https://cs.wikipedia.org/wiki?curid=17638", "title": "213", "text": "213\n\n\n\n"}
{"id": "17639", "url": "https://cs.wikipedia.org/wiki?curid=17639", "title": "214", "text": "214\n\n\n\n\n"}
{"id": "17640", "url": "https://cs.wikipedia.org/wiki?curid=17640", "title": "215", "text": "215\n\n\n\n"}
{"id": "17641", "url": "https://cs.wikipedia.org/wiki?curid=17641", "title": "216", "text": "216\n\n\n\n\n"}
{"id": "17642", "url": "https://cs.wikipedia.org/wiki?curid=17642", "title": "217", "text": "217\n\n\n\n\n"}
{"id": "17643", "url": "https://cs.wikipedia.org/wiki?curid=17643", "title": "218", "text": "218\n\n\n\n"}
{"id": "17644", "url": "https://cs.wikipedia.org/wiki?curid=17644", "title": "219", "text": "219\n\n\n\n\n"}
{"id": "17645", "url": "https://cs.wikipedia.org/wiki?curid=17645", "title": "220", "text": "220\n\n\n\n\n\n"}
{"id": "17646", "url": "https://cs.wikipedia.org/wiki?curid=17646", "title": "221", "text": "221\n\n\n\n"}
{"id": "17647", "url": "https://cs.wikipedia.org/wiki?curid=17647", "title": "222", "text": "222\n\n\n\n\n"}
{"id": "17648", "url": "https://cs.wikipedia.org/wiki?curid=17648", "title": "223", "text": "223\n\n\n\n\n"}
{"id": "17649", "url": "https://cs.wikipedia.org/wiki?curid=17649", "title": "225", "text": "225\n\n\n\n\n"}
{"id": "17650", "url": "https://cs.wikipedia.org/wiki?curid=17650", "title": "226", "text": "226\n\n\n\n\n\n"}
{"id": "17651", "url": "https://cs.wikipedia.org/wiki?curid=17651", "title": "227", "text": "227\n\nEvropa\n\nAsie\n\n\n\n\n"}
{"id": "17652", "url": "https://cs.wikipedia.org/wiki?curid=17652", "title": "228", "text": "228\n\n\n\n\n\n"}
{"id": "17653", "url": "https://cs.wikipedia.org/wiki?curid=17653", "title": "229", "text": "229\n\n\n\n\n"}
{"id": "17654", "url": "https://cs.wikipedia.org/wiki?curid=17654", "title": "230", "text": "230\n\n\n\n"}
{"id": "17655", "url": "https://cs.wikipedia.org/wiki?curid=17655", "title": "231", "text": "231\n\n\n\n"}
{"id": "17656", "url": "https://cs.wikipedia.org/wiki?curid=17656", "title": "232", "text": "232\n\nOstatky svatého Tomáše jsou převezeny z Indie do Oděsy.\n\n\n\n"}
{"id": "17657", "url": "https://cs.wikipedia.org/wiki?curid=17657", "title": "233", "text": "233\n\n\n\n"}
{"id": "17658", "url": "https://cs.wikipedia.org/wiki?curid=17658", "title": "234", "text": "234\n\n\n\n"}
{"id": "17659", "url": "https://cs.wikipedia.org/wiki?curid=17659", "title": "235", "text": "235\n\n\n\n"}
{"id": "17660", "url": "https://cs.wikipedia.org/wiki?curid=17660", "title": "236", "text": "236\n\n\n\n\n\n"}
{"id": "17661", "url": "https://cs.wikipedia.org/wiki?curid=17661", "title": "237", "text": "237\n\n\n\n\n\n"}
{"id": "17662", "url": "https://cs.wikipedia.org/wiki?curid=17662", "title": "238", "text": "238\n\n\n\n\n"}
{"id": "17663", "url": "https://cs.wikipedia.org/wiki?curid=17663", "title": "239", "text": "239\n\n\n\n\n\n"}
{"id": "17664", "url": "https://cs.wikipedia.org/wiki?curid=17664", "title": "240", "text": "240\n\n\n\n\n"}
{"id": "17665", "url": "https://cs.wikipedia.org/wiki?curid=17665", "title": "241", "text": "241\n\n\n\n\n\n"}
{"id": "17666", "url": "https://cs.wikipedia.org/wiki?curid=17666", "title": "242", "text": "242\n\n\n\n"}
{"id": "17667", "url": "https://cs.wikipedia.org/wiki?curid=17667", "title": "243", "text": "243\n\n\n\n\n"}
{"id": "17668", "url": "https://cs.wikipedia.org/wiki?curid=17668", "title": "244", "text": "244\n\n\n\n\n\n\n"}
{"id": "17669", "url": "https://cs.wikipedia.org/wiki?curid=17669", "title": "245", "text": "245\n\n\n\n\n\n"}
{"id": "17670", "url": "https://cs.wikipedia.org/wiki?curid=17670", "title": "246", "text": "246\n\n\n\n\n"}
{"id": "17671", "url": "https://cs.wikipedia.org/wiki?curid=17671", "title": "247", "text": "247\n\n\n\n\n"}
{"id": "17672", "url": "https://cs.wikipedia.org/wiki?curid=17672", "title": "248", "text": "248\n\n\n\n\n"}
{"id": "17673", "url": "https://cs.wikipedia.org/wiki?curid=17673", "title": "249", "text": "249\n\n\n\n\n"}
{"id": "17674", "url": "https://cs.wikipedia.org/wiki?curid=17674", "title": "250", "text": "250\n\n\n\n\n\n\n"}
{"id": "17675", "url": "https://cs.wikipedia.org/wiki?curid=17675", "title": "251", "text": "251\n\n\n\n\n\n"}
{"id": "17676", "url": "https://cs.wikipedia.org/wiki?curid=17676", "title": "252", "text": "252\n\n\n\n\n"}
{"id": "17677", "url": "https://cs.wikipedia.org/wiki?curid=17677", "title": "254", "text": "254\n\n\n\n\n"}
{"id": "17678", "url": "https://cs.wikipedia.org/wiki?curid=17678", "title": "255", "text": "255\n\n\n\n\n\n"}
{"id": "17679", "url": "https://cs.wikipedia.org/wiki?curid=17679", "title": "257", "text": "257\n\n\n\n\n\n\n"}
{"id": "17680", "url": "https://cs.wikipedia.org/wiki?curid=17680", "title": "259", "text": "259\n\n\n\n\n"}
{"id": "17681", "url": "https://cs.wikipedia.org/wiki?curid=17681", "title": "267", "text": "267\n\n\n\n"}
{"id": "17682", "url": "https://cs.wikipedia.org/wiki?curid=17682", "title": "269", "text": "269\n\n\n"}
{"id": "17683", "url": "https://cs.wikipedia.org/wiki?curid=17683", "title": "Macao", "text": "Macao\n\nMacao (tradiční znaky: 澳門; zjednodušené znaky: 澳门; pinyin: Àomén, portugalsky Macau) je bývalá portugalská kolonie, od roku 1999 zvláštní správní oblast Čínské lidové republiky. Rozprostírá se při ústí Perlové řeky do Jihočínského moře, 60 kilometrů západně od Hongkongu. Jedná se o nejhustěji obydlenou oblast na světě.\n\nMacao bylo součástí čínského území od starověku. Formálně se stalo součástí Číny ve 3. století př. n. l., kdy bylo začleněno do okresu Faniu prefektury Nan-chaj. Později se stalo částí okresu Siang-šan (nynější město Čong-šan). V roce 1553 Portugalci podplatili místní vládní úředníky v Kuang-tungu a získali povolení kotvit v přístavu Macao a obchodovat. V roce 1557 se začali usazovat v okolí. V období po l. opiové válce roku 1840 Portugalci využili slabosti vlády dynastie Čching a zmocnili se sousedních ostrovů Taipa a Coloane. V roce 1887 donutila portugalská vláda dynastii Čchingů, aby podepsali návrh smlouvy o čínsko-portugalském setkání a následně poté v Pekingu čínsko-portugalskou smlouvu, která ustanovovala, že „Portugalsko bude spravovat Macao a přilehlé oblasti na věky jako kterékoliv jiné jim ovládané území“. Od té doby Portugalsko spravovalo Macao.\nVýsledkem dlouhodobého úsilí vlády ČLR o změnu tohoto stavu bylo v roce 1987 parafování společného čínsko-portugalského prohlášení o tom, že 20. prosince 1999 obnoví ČLR svou suverenitu nad Macaem, což se také uskutečnilo. Čínská vláda obdobně jako v případě Hongkongu také zde uplatňuje principy „jedna země, dva systémy“, „správa Macaa obyvateli Macaa“ a „vysoký stupeň autonomie“.\n\nHistorické centrum Macaa je součástí světového dědictví.\n\nÚzemí Macaa sestává ze stejnojmenného poloostrova Macao a dvou historických ostrůvků Taipa a Coloane. Tyto ostrovy byly lidskou činností propojeny pevninou (na úkor moře) v jeden ostrov a ten následně spojen s Macauským poloostrovem pomocí mostů. Macau sousedí s čínskou provincií Kuang-tung. Na území 29 km² žije přes 580 000 obyvatel, což z ní činí oblast s nejvyšší hustotou populace na světě.\n\nOd Pevninské Číny má Macao pronajatou část ostrova Cheng-čchin, kde provozuje Macauskou univerzitu.\n\nMacao a jeho společnost vykazuje několik extrémů. Díky svému omezenému území jde s 19 396 obyvatel/km² o nejhustěji osídlenou zemi nebo závislé území na světě. Střední délka života je 84,36 let, což je nejvíce na světě. Kojenecká úmrtnost je jedna z nejnižších na světě. Úhrnná plodnost je 0,91 dítěte na ženu, což je nejméně na světě po Tchaj-wanu.\n\n\n\n\n\n"}
{"id": "17684", "url": "https://cs.wikipedia.org/wiki?curid=17684", "title": "Anachronismus", "text": "Anachronismus\n\nAnachronismus (z řeckého \"ana\" – proti a \"chronos\" – čas) je umístění nějaké věci, představy nebo jevu do jiné doby než té, kam skutečně patří. Může znamenat také přežitek, zastaralý zvyk nebo názor.\n\nDojem anachronismu může vznikat jen v kulturách, které mají výrazné povědomí o historii a kladou na historický vývoj velký důraz. Ve starší evropské kultuře až do 19. století bylo zcela běžné, že se postavy dávné historie zobrazovaly v soudobých krojích, dávná města vypadala jako současná a nikomu to nepřipadalo podivné nebo dokonce směšné. Takových anachronismů je plná starší literatura (např. Shakespeare) i výtvarné umění, kde se biblické postavy, světci i hrdinové běžně zobrazovali jako současníci.\n\nTeprve historismus 19. století probudil obecné povědomí o historické proměnlivosti kultury a společnosti a začal vyžadovat „historicky věrné“ zobrazení minulých událostí a postav. Tak v české „generaci Národního divadla“ se umělci snažili zobrazovat Praotce Čecha nebo Záboje v domnělých slovanských krojích 8. století, které si ovšem museli vymyslet. Na Alšových kresbách jsou bojovníci oblečeni jako černohorští horalé jeho doby, mají neolitické mlaty a k nim kovové ozdoby z raného středověku. Teprve tento důraz na historickou věrnost tak probudil i vnímání anachroničnosti.\n\nAnachronismus je tedy cizorodý, nedobový čili anachronický prvek, nápadný svou nečasovostí. Vzniká nejčastěji mimovolně, tím, že člověk naivně promítá představy, skutečnosti a hodnocení své doby do minulosti. Tak ukázal Emanuel Rádl ve „Válce Čechů s Němci“, že je anachronické promítat do středověku moderní představu národa a třeba se ptát, zda byl Karel IV. Lucemburčan, Francouz nebo Čech.\nAnachronismus ale může být také použit vědomě jako literární prostředek, jímž autor nastavuje zrcadlo své době, jako například v humoristickém románu „Výlet pana Broučka do 15. století“ Svatopluka Čecha, v románu „Yankee na dvoře krále Artuše“ od Marka Twaina nebo v populárních komiksech o Asterixovi. V takové konfrontaci s jinou dobou totiž teprve vyniknou typické rysy současnosti, pro nás samozřejmé, jež však autor může představit jako problematické, směšné nebo trapné.\n\nAnachronismy se pochopitelně hojně vyskytují ve futuristické a sci-fi literatuře, protože její autoři nutně promítají do budoucnosti své vlastní představy. Když ovšem dílo zestárne, vyniknou jeho anachronické rysy, jako například ve Verneových románech a jejich dobových ilustracích, a dávají dílu naopak jistý půvab zastaralosti.\n\nNa rozdíl od vědecko-fantastické literatury a nálady šedesátých let 20. století se zájem v posledních desetiletích obrací často do fantazijní minulosti, která se ukazuje být zajímavějším pozadím pro dobrodružné příběhy „ze středověku“ s draky, rytíři a čarodějnicemi, jako jsou fantastické historizující filmy nebo romány J. R. R. Tolkiena a mnoha jiných.\n\nZejména v USA vzniklo celé „\"hnutí pro kreativní anachronismus\"“ (\"Society for Creative Anachronism\", SCA), jehož členové zakládají fiktivní „říše“ a rozvíjejí v nich různé hry a své fantazijní příběhy. Množství podobných produktů je k dispozici i jako počítačové hry.\n\n"}
{"id": "17687", "url": "https://cs.wikipedia.org/wiki?curid=17687", "title": "270", "text": "270\n\n\n\n"}
{"id": "17688", "url": "https://cs.wikipedia.org/wiki?curid=17688", "title": "271", "text": "271\n\n\n\n"}
{"id": "17689", "url": "https://cs.wikipedia.org/wiki?curid=17689", "title": "272", "text": "272\n\n\n\n\n"}
{"id": "17690", "url": "https://cs.wikipedia.org/wiki?curid=17690", "title": "273", "text": "273\n\n\n\n\n"}
{"id": "17691", "url": "https://cs.wikipedia.org/wiki?curid=17691", "title": "274", "text": "274\n\n\n\n"}
{"id": "17692", "url": "https://cs.wikipedia.org/wiki?curid=17692", "title": "275", "text": "275\n\n\n\n"}
{"id": "17693", "url": "https://cs.wikipedia.org/wiki?curid=17693", "title": "276", "text": "276\n\n\n"}
{"id": "17694", "url": "https://cs.wikipedia.org/wiki?curid=17694", "title": "277", "text": "277\n\n\n\n"}
{"id": "17695", "url": "https://cs.wikipedia.org/wiki?curid=17695", "title": "278", "text": "278\n\n\n\n\n"}
{"id": "17696", "url": "https://cs.wikipedia.org/wiki?curid=17696", "title": "279", "text": "279\n\n\n"}
{"id": "17697", "url": "https://cs.wikipedia.org/wiki?curid=17697", "title": "280", "text": "280\n\n\n"}
{"id": "17698", "url": "https://cs.wikipedia.org/wiki?curid=17698", "title": "281", "text": "281\n\n\n\n"}
{"id": "17699", "url": "https://cs.wikipedia.org/wiki?curid=17699", "title": "282", "text": "282\n\n\n"}
{"id": "17700", "url": "https://cs.wikipedia.org/wiki?curid=17700", "title": "283", "text": "283\n\n\n\n\n"}
{"id": "17701", "url": "https://cs.wikipedia.org/wiki?curid=17701", "title": "284", "text": "284\n\n\n\n\n"}
{"id": "17702", "url": "https://cs.wikipedia.org/wiki?curid=17702", "title": "285", "text": "285\n\n\n\n\n"}
{"id": "17703", "url": "https://cs.wikipedia.org/wiki?curid=17703", "title": "286", "text": "286\n\n\n\n"}
{"id": "17704", "url": "https://cs.wikipedia.org/wiki?curid=17704", "title": "287", "text": "287\n\n\n\n"}
{"id": "17705", "url": "https://cs.wikipedia.org/wiki?curid=17705", "title": "288", "text": "288\n\n\n\n"}
{"id": "17706", "url": "https://cs.wikipedia.org/wiki?curid=17706", "title": "289", "text": "289\n\n\n\n"}
{"id": "17707", "url": "https://cs.wikipedia.org/wiki?curid=17707", "title": "290", "text": "290\n\n\n"}
{"id": "17708", "url": "https://cs.wikipedia.org/wiki?curid=17708", "title": "291", "text": "291\n\n\n\n\n"}
{"id": "17709", "url": "https://cs.wikipedia.org/wiki?curid=17709", "title": "292", "text": "292\n\n\nNarodil se papež Silvestr I.\n\n\n\n"}
{"id": "17710", "url": "https://cs.wikipedia.org/wiki?curid=17710", "title": "293", "text": "293\n\n\n"}
{"id": "17711", "url": "https://cs.wikipedia.org/wiki?curid=17711", "title": "294", "text": "294\n\n"}
{"id": "17712", "url": "https://cs.wikipedia.org/wiki?curid=17712", "title": "295", "text": "295\n\n"}
{"id": "17713", "url": "https://cs.wikipedia.org/wiki?curid=17713", "title": "296", "text": "296\n\n"}
{"id": "17714", "url": "https://cs.wikipedia.org/wiki?curid=17714", "title": "297", "text": "297\n\n\n"}
{"id": "17715", "url": "https://cs.wikipedia.org/wiki?curid=17715", "title": "298", "text": "298\n\n\n"}
{"id": "17716", "url": "https://cs.wikipedia.org/wiki?curid=17716", "title": "299", "text": "299\n\n"}
{"id": "17717", "url": "https://cs.wikipedia.org/wiki?curid=17717", "title": "300", "text": "300\n\n\n\n"}
{"id": "17718", "url": "https://cs.wikipedia.org/wiki?curid=17718", "title": "301", "text": "301\n\n\n"}
{"id": "17723", "url": "https://cs.wikipedia.org/wiki?curid=17723", "title": "Duch svatý", "text": "Duch svatý\n\nDuch svatý i svatý Duch (latinsky \"Spiritus Sanctus\") je teologický pojem, který označuje v křesťanství jednu ze tří osob Nejsvětější Trojice, osobu odlišnou od Otce a Syna, zároveň však s nimi stejné podstaty (viz \"homoúsios\"). Teologická disciplína, jejímž předmětem je Duch svatý, se nazývá pneumatologie. V židovství označuje Duch svatý boží přítomnost.\n\nV Tanachu se sousloví \"„Duch svatý“\" (hebrejsky: רוּחַ הַקֹּדֶשׁ, RUACH HA-KODEŠ) vyskytuje pouze na dvou místech, a to v knize Izajáš 63:10 a v Žalmu 51:13. V rámci judaismu je tento termín spojován s pojmem ŠECHINA či ŠCHINA (hebrejsky: שְׁכִינָה, doslova \"„přebývání“\"), jenž obvykle slouží k označení zřetelné a silně si uvědomované Boží přítomnosti na určitém místě či v určité situaci. Středověký německý chasidismus spojuje tuto Boží přítomnost s Boží slávou čili KAVOD (hebrejsky: כָּבוֹד), jenž je v jeho pojetí považován za \"„první stvoření“\". Kabalisté hovoří o Duchu svatém jako o Božské inspiraci, přičemž takováto inspirace je považována za nižší formu zjevení než proroctví. Na jiných místech se ale píše také o duchu Božím, např. hned v druhém verši Genesis.\n\nV řeckém Novém zákoně se výraz „Duch svatý“ (τὸ πνεῦμα ἅγιον \"to pneuma hagion\") objevuje přesně stokrát. Duch svatý je v křesťanství jedna z Božích osob, přesněji třetí z osob v trojjediném Bohu - tedy Nejsvětější Trojici.\nJako symboly pro zpodobení této osoby užívá Nový zákon i pozdější výtvarné umění obraz holubice nebo plamene.\nV Novém zákoně vystupuje Duch svatý jako samostatná postava či osoba. Podle křesťanské víry počala Panna Maria svého syna Ježíše Krista působením Ducha svatého (viz Panenské početí). Ježíš pak přijímá zvláštním způsobem svatého Ducha při svém křtu v řece Jordán (Mt 3,16-17). Příslib Ducha svatého tvoří jedno z hlavních témat Ježíšovy řeči na rozloučenou v Janově evangeliu (kap. 14-16).\n\nSkutky apoštolů popisují ve své 2. kapitole, jak byl Duch svatý, označovaný též jako Přímluvce nebo Utěšitel (řecky παράκλητος paraklétos, obhájce, pomocník), seslán na apoštoly v den letnic. Tuto událost každoročně připomíná liturgie při slavnosti Seslání Ducha svatého. Tento dar Ducha je analogický ke starozákonnímu daru Desatera Mojžíšovi na Sinaji. V Janově evangeliu (20,21-22) je Duch svatý apoštolům dán samotným Ježíšem již v den svého vzkříšení, tj. Velikonoc.\n\nKřesťanská tradice dochovala některé starobylé hymny, které se obracejí (vzývají, invokují) přímo na Ducha svatého. Mezi ně patří např. \"Nunc Sancte nobis Spiritus\" sv. Ambrože z Milána, \"Veni Creator Spiritus\" Rhabana Maura či \"Veni sancte Spiritus\" (\"Přijď, ó Duchu přesvatý\"), který je dodnes používán např. při zahájení školního roku církevních škol a univerzit. V současnosti je v užívání určité množství nových hymnů či písní, které se obracejí přímo k Duchu svatému, velká část z nich pochází především z prostředí charismatické obnovy.\n\nSpor ohledně plnosti Kristova Božství, ve kterém byl Areios na Nicejském koncilu roku 325 poražen, byl přijetím Nicejského vyznání víry vyřešen jen zdánlivě. Ve skutečnosti byly závěry tohoto koncilu velkou většinou biskupů a křesťanských myslitelů odmítány. Východní biskupové a teologové se spíše přikláněli k některé z modifikací učení Origena, který mluvil o podřízeném postavení osob v Trojici. Boj za prosazení Nicejského kréda vedl zpočátku alexandrijský biskup Atanáš, kvůli čemuž také strávil velkou část svého života ve vyhnanství. Teprve od 60. let se daří příznivcům Nicejského vyznání víry sblížit se s origenistickou většinou. Impulz k tomu dal římský císař Julián křesťany zvaný Apostata (=odpadlík). Ten v roce 362 ve snaze uvrhnout křesťanství do chaosu povolal zpět na své úřady biskupy ve vyhnanství a ty uřadující do vyhnanství poslal. Tím od dvora odeslal semi-ariánskou hierarchii a na Alexandrijské synodě téhož roku začalo sbližování příznivců Nicejského vyznání a origenistů.\nV tomto sbližování vynikli především tři východní teologové nazývaní \"kappadočtí otcové\": sv. Basil Veliký, Řehoř z Nazianzu a Řehoř z Nyssy. Tito církevní otcové prohloubili trojiční teologii a dokázali ji zformulovat pro origenisty přijatelným jazykem. V jejich dílech, především u Basila Velikého, nalezneme také souvislý výklad o Duchu svatém, který je jinak v Nicejském vyznání víry zmíněn jen letmo. Basil Veliký hájil pojetí Ducha svatého jako jedné z osob Nejsvětější Trojice v obraně proti jiným směrům a jeho pojetí pozice Ducha svatého v Trojici se prosadilo na koncilu v Konstantinopoli v roce 381.\n\nV křesťanském umění se Duch svatý tradičně zobrazuje jako holubice podle slov Jana Křtitele „Spatřil jsem, jak Duch sestoupil jako holubice z nebe a zůstal na něm.“ . Bývá součástí výjevů Zvěstování, Křtu Krista a Pavla, Seslání Ducha svatého a Nejsvětější Trojice. Také u svatých teologů se inspirace Duchem svatým zobrazuje v podobě holubice u jejich ucha.\n\n\n\n"}
{"id": "17724", "url": "https://cs.wikipedia.org/wiki?curid=17724", "title": "302", "text": "302\n\n"}
{"id": "17725", "url": "https://cs.wikipedia.org/wiki?curid=17725", "title": "303", "text": "303\n\n\n\n\n"}
{"id": "17726", "url": "https://cs.wikipedia.org/wiki?curid=17726", "title": "304", "text": "304\n\n\n"}
{"id": "17727", "url": "https://cs.wikipedia.org/wiki?curid=17727", "title": "305", "text": "305\n\n\n"}
{"id": "17729", "url": "https://cs.wikipedia.org/wiki?curid=17729", "title": "306", "text": "306\n\n\n"}
{"id": "17730", "url": "https://cs.wikipedia.org/wiki?curid=17730", "title": "307", "text": "307\n\n"}
{"id": "17731", "url": "https://cs.wikipedia.org/wiki?curid=17731", "title": "308", "text": "308\n\n"}
{"id": "17732", "url": "https://cs.wikipedia.org/wiki?curid=17732", "title": "309", "text": "309\n\n"}
{"id": "17733", "url": "https://cs.wikipedia.org/wiki?curid=17733", "title": "310", "text": "310\n\n\n\n"}
{"id": "17734", "url": "https://cs.wikipedia.org/wiki?curid=17734", "title": "311", "text": "311\n\n\n"}
{"id": "17735", "url": "https://cs.wikipedia.org/wiki?curid=17735", "title": "312", "text": "312\n\n"}
{"id": "17736", "url": "https://cs.wikipedia.org/wiki?curid=17736", "title": "313", "text": "313\n\nByl vydán Edikt milánský – prohlášení Constantina I. a Licinia o toleranci říše vůči dosud nepovoleným náboženstvím, zvláště křesťanství.\n\n\n"}
{"id": "17737", "url": "https://cs.wikipedia.org/wiki?curid=17737", "title": "314", "text": "314\n\n\n\n"}
{"id": "17738", "url": "https://cs.wikipedia.org/wiki?curid=17738", "title": "315", "text": "315\n\n"}
{"id": "17739", "url": "https://cs.wikipedia.org/wiki?curid=17739", "title": "316", "text": "316\n\n\n"}
{"id": "17740", "url": "https://cs.wikipedia.org/wiki?curid=17740", "title": "317", "text": "317\n\n"}
{"id": "17741", "url": "https://cs.wikipedia.org/wiki?curid=17741", "title": "318", "text": "318\n\n31. května – Nejdelší zatmění měsíce v historii\n\n"}
{"id": "17742", "url": "https://cs.wikipedia.org/wiki?curid=17742", "title": "319", "text": "319\n\n"}
{"id": "17743", "url": "https://cs.wikipedia.org/wiki?curid=17743", "title": "320", "text": "320\n\n\n"}
{"id": "17744", "url": "https://cs.wikipedia.org/wiki?curid=17744", "title": "321", "text": "321\n\n"}
{"id": "17745", "url": "https://cs.wikipedia.org/wiki?curid=17745", "title": "322", "text": "322\n\n"}
{"id": "17746", "url": "https://cs.wikipedia.org/wiki?curid=17746", "title": "323", "text": "323\n\n"}
{"id": "17747", "url": "https://cs.wikipedia.org/wiki?curid=17747", "title": "324", "text": "324\n\n324–330 – založení Constantinopole Constantinem Velikým\n\n"}
{"id": "17748", "url": "https://cs.wikipedia.org/wiki?curid=17748", "title": "326", "text": "326\n\n"}
{"id": "17749", "url": "https://cs.wikipedia.org/wiki?curid=17749", "title": "327", "text": "327\n\n\n"}
{"id": "17750", "url": "https://cs.wikipedia.org/wiki?curid=17750", "title": "328", "text": "328\n\n"}
{"id": "17751", "url": "https://cs.wikipedia.org/wiki?curid=17751", "title": "329", "text": "329\n\n"}
{"id": "17752", "url": "https://cs.wikipedia.org/wiki?curid=17752", "title": "330", "text": "330\n\n\n\n"}
{"id": "17753", "url": "https://cs.wikipedia.org/wiki?curid=17753", "title": "Sportovní počítačová hra", "text": "Sportovní počítačová hra\n\nSportovní počítačová hra je hrou, jejímž námětem je jakýkoliv sport. Nejčastěji se jedná o simulace. Ve většině sportovních her hrají primární roli prvky, jako jsou například rychlost, načasovanost, taktika, postřeh, pohotovost a důvtip.\n\nMezi sportovní počítačové hry lze zařadit i závodní simulace vozidel, avšak simulátory jsou obvykle kromě toho řazeny i do samostatné kategorie a do kategorie strategických počítačových her.\n\nNejpopulárnějšími počítačovými hrami bývají simulace hokejových, basketbalových a fotbalových klání. Těmito náměty se zabývá např. americká firma EA Sports, která vytvořila například tituly NHL, NBA a FIFA. Názvy jsou odvozeny od asociací sdružující týmy ve svých ligách. EA Sports vydává tyto hry každoročně s obměněnými kádry týmů, ekvivalentních daným transakcím proběhlým během daného roku, vždy v novém grafickém zpracování a s inovativními změnami. Jako sériový produkt proto dostávají nová vydání hry název příslušné asociace doplněný o označení roku, následujícího po roce započaté sezóny. Ta v těchto ligách začíná obvykle na podzim. Např. hokejová hra simulující kanadsko-americkou ligu, vydaná v roce 2005, tak nese označení NHL 2006). Mezitím však uběhlo několik let a tato hokejová hra se vyvíjela a praktický každý rok přibyl jeden titul.\n\nV počítačových hrách samotných však také dochází ke změně. Sportovní počítačové hry se přenášejí z počítače na internet a stávají se dalším prvkem komunikace mezi uživateli internetu. Sportovní stránka zde převládá, avšak důležitou součástí her je i chat a pošta mezi jednotlivými hráči. Jedním z příkladů je například hokejový Manager PPM (Powerplay manager).\n\nStejně jako jiné žánry počítačových her se i sportovní hry dělí do více pod žánrů.\n\nZákladním prvkem arkádových her je dosahování co nejvyššího možného skóre. Tento prvek se pak promítá i ve většině sportovních her, a proto identifikujeme i tento subžánr, jehož představiteli mohou být hry NFL Blitz nebo série NBA Jam.\n\nOproti arkádovým hrám jsou simulátory založeny na reálných podkladech, tudíž často přejímají sportovní klání, soutěže, ligy atp. z běženého sportovního života. Nejčastěji tak můžeme narazit na fotbalové nebo hokejové simulátory\n\nV rámci sportovních her nalezneme i tituly, které se zaobírají nejen hrou samotnou ale i manažerským pozadím. Například ve veleúspěšné herní sérii Football Manager tak není vaším cílem pouze dirigovat tým, ale starat se i o všechny věci s týmem související. Sponzoring, spokojenost vedení, prodlužování smluv, nákupy hráčů, rozšiřování realizačního týmu, budování akademie a dalších zařízení atp.\n\nŽánr, který v rámci jedné hry propojuje více sportovních her. Představitelem je například Wii Sports Resort.\n\nBojové hry jsou dnes velmi moderní a to zejména díky vysoké popularitě UFC nebo WWE.\n\nSamotnou kapitolou jsou hry závodní, které jsou jedním z hlavních tahounů žánru sportovních her. Nejedná se o závodění pouze na souši, ale i ve vodě, ve vzduchu, na sjezdovkách nebo dokonce ve vesmíru.\n\n"}
{"id": "17754", "url": "https://cs.wikipedia.org/wiki?curid=17754", "title": "331", "text": "331\n\n"}
{"id": "17755", "url": "https://cs.wikipedia.org/wiki?curid=17755", "title": "332", "text": "332\n\n"}
{"id": "17756", "url": "https://cs.wikipedia.org/wiki?curid=17756", "title": "333", "text": "333\n\n\n\n"}
{"id": "17757", "url": "https://cs.wikipedia.org/wiki?curid=17757", "title": "334", "text": "334\n\n"}
{"id": "17758", "url": "https://cs.wikipedia.org/wiki?curid=17758", "title": "Diakritické znaménko", "text": "Diakritické znaménko\n\nDiakritické znaménko (z řeckého διακριτικός \"diakritikós\" = rozlišující) je znaménko v okolí písmene (nad ním, pod ním, vedle něj), které nějak pozměňuje význam písmene (nejčastěji označuje jeho odlišnou výslovnost).\n\nNe každé znaménko je však znaménkem diakritickým, např. tečka nad písmenem \"i\" je dnes již nedílnou součástí tohoto znaku. Od diakritických znamének je třeba odlišovat také interpunkční znaménka, která signalizují vztahy mezi větami v souvětí nebo mezi částmi věty a modální postoj mluvčího, a tzv. punktace, jimiž se v hebrejštině zaznamenávají samohlásky. Diakritická znaménka se vyskytují i na Blízkém východě, zejména jako tečky.\n\n\n\nDiakritická znaménka mají v různých jazycích různé použití a význam, tj. nepoužívají se pouze k prodlužování samohlásek nebo měkčení. Vzhledem k množství jazyků je skoro nemožné všechny znaky s diakritikou zaznamenat. Následující seznam obsahuje pouze výčet některých diakritických znamének v některých jazycích používajících jako písmo latinku.\n\n\nS křesťanskou misií a se šířením latinské a řecké vzdělanosti na sever vznikla jednak potřeba přesněji zaznamenávat výslovnost řečtiny, jednak zaznamenávat hlásky jiných jazyků v abecedě, která pro ně nebyla původně určena. Vývoj v Evropě šel trojím směrem:\n\nJediný evropský jazyk, který žádná diakritická znaménka nezavedl, byla angličtina, jejíž výslovnost se od psané podoby silně odchýlila. Díky tomu, že nejrozšířenější standardy v oblasti výpočetní techniky pochází z anglicky mluvících zemí, vznikla potřeba zápisu i znaků, které anglická abeceda neobsahuje. Jednou z možností, která se v současné době objevuje například v německé praxi, je návrat k historickému pravopisu a náhrada diakritických znamének spřežkami (psaní „ue“ místo „ü“, např. \"ueber\" místo „über“, a „ae“ místo „ä“, např. \"Maedchen\" místo „Mädchen“). Na podobném principu je založen i VIQR, což je jeden ze způsobu kódování diakritiky ve vietnamštině.\n\nDiakritickým znakům se nakonec nevyhnula ani nová čínská abeceda pchin-jin, která používá přehláskovou dvoutečku \"ü\".\n\n\nČeské klávesnice umožňují na počítačích (s Microsoft Windows) napsat velké množství písmen s diakritickými znaménky bez nutnosti změny jazyka zadávání. Z jazyků Evropské unie je možné na české klávesnici plnohodnotně psát anglicky, finsky, francouzsky (bez ligatur æ a œ – nahraditelné spřežkami ae a oe), irsky, italsky, maďarsky, německy (s ß), nizozemsky (bez ligatury ĳ – nahraditelné spřežkou ij), polsky, slovensky, slovinsky a švédsky. Pokud bychom přičetli ještě smluvní jazyky EU, mohli bychom psát navíc baskicky, katalánsky a valencijsky. Dostupná diakritická znaménka jsou:\n\n\n\n"}
{"id": "17759", "url": "https://cs.wikipedia.org/wiki?curid=17759", "title": "335", "text": "335\n\n\n"}
{"id": "17760", "url": "https://cs.wikipedia.org/wiki?curid=17760", "title": "336", "text": "336\n\n\n"}
{"id": "17761", "url": "https://cs.wikipedia.org/wiki?curid=17761", "title": "337", "text": "337\n\n\n\n"}
{"id": "17762", "url": "https://cs.wikipedia.org/wiki?curid=17762", "title": "338", "text": "338\n\n"}
{"id": "17763", "url": "https://cs.wikipedia.org/wiki?curid=17763", "title": "339", "text": "339\n\n"}
{"id": "17765", "url": "https://cs.wikipedia.org/wiki?curid=17765", "title": "340", "text": "340\n\n"}
{"id": "17766", "url": "https://cs.wikipedia.org/wiki?curid=17766", "title": "Španělé", "text": "Španělé\n\nŠpanělé ( ) jsou evropský národ převážně románského původu, hovořící španělsky. Podle španělské ústavy jsou subjektem národní suverenity Španělska, země se 47 miliony obyvatel. Okolo 500 milionů jejich potomků žije v Latinské Americe, poměrně malý počet také v Africe a na Filipínách. Jejich náboženské vyznání je převážně římskokatolické. Národnostně jsou Španělé nejpočetnější mezi obyvateli země, další národnosti jsou Katalánci, Astuřané, Galicijci a Baskové. Podle státní příslušnosti jsou všichni občané země Španělé; jejich počet v roce 2012 byl 41,5 milionu.\n\nPůvodní obyvatelé Pyrenejského poloostrova, tvořící základ pro etnogenezi, byli Iberové, příp. Kelto-Iberové, neboť Keltové nějakou dobu ovládali Řím a asimilovali se tam, tento keltsko-iberský substrát byl později ovlivněn Římany, během Stěhování národů tudy do severní Afriky protáhli germánští Vandalové a Alani, poté na západě svou říši založily další germánské kmeny - Svébové a později Vizigóti, jejichž vládu ukončila roku 711 arabská invaze na Pyrenejský poloostrov, kdy byl vytvořen tzv. Córdobský emirát, později Córdobský chalífát s arabským obyvatelstvem Maurů, jejichž kultura měla vliv i na architekturu a vzdělanost na území dnešního Španělska. I přes arabskou nadvládu nedošlo k oslabení románského charakteru. Vládu muslimů definitivně ukončila reconquista.\nV průběhu středověku bylo vytvořeno několik království, resp. menších feudálních celků, které byly základem jednotného španělského státu: Léon, Kastilie, Navarra, Katalánské království, Asturie, Aragonie, Galicie, Portugalské království. Pro formování španělského národa bylo zásadním zvratem vytvoření personální unie mezi Kastilií a Aragonií roku 1479, čímž se vytvořilo jádro španělského státu. Z Kastilie se šířila centralizovaná moc a identita obyvatelstva jiných království se postupně redukovala na identitu regionální, kastilština se šířila jako úřední jazyk celého španělského státu a dala základ formování moderní španělštiny.\nŠpanělé jsou kulturně silný národ, který výrazně přispěl do pokladnice evropské, ba světové civilizace.\n\nV oblasti vědy vynikl jeden ze zakladatelů její moderní podoby Michael Servetus. Nobelovu cenu za fyziologii získal Severo Ochoa a Santiago Ramón y Cajal. V oblasti humanitních a sociálních věd získali celosvětový ohlas filozof José Ortega y Gasset, představitel filozofického pragmatismu George Santayana či sociolog Manuel Castells. V éře muslimského Španělska vynikl arabský filozof Averroes a židovský myslitel Maimonides.\n\nV dějinách španělského národa sehrála klíčovou roli katolická církev (a hraje ji do jisté míry dodnes). Řada osobností je proto spojena právě s církevním životem: Jan od Kříže (Juan de la Cruz) a Terezie od Ježíše (Terezie z Ávily, Teresa de Cepeda y Ahumada) jsou zřejmě nejvýznamnějšími křesťanskými mystiky. Isidor ze Sevilly byl posledním autorem řazeným k patristice. Španělsko bylo i kolébkou řady významných řeholních řádů: Ignác z Loyoly založil řád jezuitský, Svatý Dominik (Domingo de Guzmán) dominikánský, Josef Kalasanský piaristický. Tomás de Torquemada zase založil neblaze proslulou inkvizici. František Xaverský patřil k prvním významným jezuitům, Vincenc Ferrerský dominikánům.\n\nŠpanělé též patřili k prvním evropským mořeplavcům a kolonizátorům, jména jako Hernán Cortés, Francisco Pizarro, Juan Sebastián Elcano, Vasco Núñez de Balboa, Juan Ponce de León, Pedro de Valdivia, Diego de Almagro, Francisco Vázquez de Coronado, Francisco de Orellana, Pedro de Alvarado či Hernando de Soto přepisovala mapy, ale dočkala se i značné kritiky za své koloniální uchvatitelské praktiky. Jedním z prvních, kdo ukrutnosti na kolonizovaných domorodcích odsoudil, byl rovněž Španěl, dominikán Bartolomé de las Casas. Kryštof Kolumbus byl původem Ital, ale rovněž se plavil na své objevitelské cestě do Ameriky ve službách španělského (respektive aragonského) trůnu, konkrétně královny Isabely Kastilské a Ferdinanda II. Aragonského.\n\nŠpanělským národním hrdinou je středověký rytíř Cid a raně středověký král Pelayo, který zahájil proces tzv. reconquisty. Jako velká politická osobnost je ctěn král Juan Carlos I., především za roli, kterou sehrál při demontáži letité diktatury Francisca Franca. Javier Solana stanul v čele vojenské aliance NATO.\n\nŠpaněli byli též čtyři z nejslavnějších světových malířů: Francisco de Goya, Diego Velázquez, Pablo Picasso a Salvador Dalí. Jusepe de Ribera reprezentoval středověký tenebrismus.\n\nAntoni Gaudí byl legendárním experimentujícím architektem, představitelem radikálního modernismu v architektuře je Santiago Calatrava.\n\nNejslavnějším španělským skladatelem vážné hudby je patrně Manuel de Falla. Nejvýznamnějším autorem 16. století byl Tomás Luis de Victoria. Isaac Albéniz napsal řadu moderních skladeb na motivy španělského folklóru, Enrique Granados se snažil vytvořit španělský národní styl vážné hudby, Joaquín Rodrigo probojovával vstup kytary do vážné hudby. Z interpretů získali mezinárodní věhlas tenoristé Plácido Domingo a José Carreras, houslista Pablo de Sarasate či kytarista Andrés Segovia. V ryze národním stylu flamenco se prosadili kytaristé Paco de Lucía a Camarón de la Isla. Do globálního popu pronikl Julio Iglesias či Alejandro Sanz.\n\nVelkou tradici má španělské filmové umění, režiséři Pedro Almodóvar, Luis Buñuel a Carlos Saura patří ke klasikům světového filmu. Držitelem Oscara je Alejandro Amenábar. V Hollywoodu se prosadili herci Antonio Banderas, Penélope Cruzová a Javier Bardem.\n\nLope de Vega patří k nejslavnějším světovým dramatikům. Také v oblasti prózy a poezie je několik Španělů, kteří patří do kánonu světové kultury, na nejpřednějším místě jistě Miguel de Cervantes y Saavedra, autor proslulého románu o Donu Quijotovi. Ovšem mezi klasiky patří též Pedro Calderón de la Barca, Federico García Lorca, Fernando de Rojas, Gustavo Adolfo Bécquer, Benito Pérez Galdós, z moderních tvůrců Miguel de Unamuno, Antonio Machado či Matilde Camusová. K významným autorům se řadí rovněž José de Espronceda, Luis de Góngora, Vicente Blasco Ibáñez, Pío Baroja, Rafael Alberti či Carlos Ruiz Zafón. Nobelovu cenu za literaturu získali Camilo José Cela, Vicente Aleixandre, Juan Ramón Jiménez, Jacinto Benavente a José Echegaray.\n\nŠpanělským národním sportem je fotbal, především na klubové úrovni Španělé patřili vždy ke světové špičce (Real Madrid, FC Barcelona). Ale dočkali se i velké éry reprezentační, když v letech 2008-2012 získala nesmírně silná generace hráčů dva tituly mistra Evropy a titul mistra světa. Klíčovými představiteli této generace byli Iker Casillas, Xavi, Andrés Iniesta, Fernando Torres, Francesc Fàbregas, Xabi Alonso, Sergio Ramos, David Silva, Carles Puyol a David Villa. Ze starších dob patří k legendám brankář Ricardo Zamora, držitel Zlatého míče Alfredo Di Stéfano, Emilio Butragueño či Fernando Hierro. Také španělští fotbaloví trenéři mají vysoký kredit, zejména Vicente del Bosque, Josep Guardiola a Rafael Benítez.\n\nK nejlepším tenistům všech dob patří Rafael Nadal. Španělé se výrazně prosazují také v cyklistice (Miguel Indurain, Alberto Contador) a motorovém sportu (Fernando Alonso, Dani Pedrosa, Carlos Sainz). Juan Antonio Samaranch stál dlouhou dobu v čele Mezinárodního olympijského výboru.\n\n"}
{"id": "17767", "url": "https://cs.wikipedia.org/wiki?curid=17767", "title": "341", "text": "341\n\n"}
{"id": "17768", "url": "https://cs.wikipedia.org/wiki?curid=17768", "title": "342", "text": "342\n\n"}
{"id": "17769", "url": "https://cs.wikipedia.org/wiki?curid=17769", "title": "343", "text": "343\n\n"}
{"id": "17770", "url": "https://cs.wikipedia.org/wiki?curid=17770", "title": "344", "text": "344\n\n\n"}
{"id": "17771", "url": "https://cs.wikipedia.org/wiki?curid=17771", "title": "345", "text": "345\n\n\n"}
{"id": "17772", "url": "https://cs.wikipedia.org/wiki?curid=17772", "title": "401", "text": "401\n\n\n"}
{"id": "17773", "url": "https://cs.wikipedia.org/wiki?curid=17773", "title": "402", "text": "402\n\n\n"}
{"id": "17774", "url": "https://cs.wikipedia.org/wiki?curid=17774", "title": "403", "text": "403\n\n"}
{"id": "17775", "url": "https://cs.wikipedia.org/wiki?curid=17775", "title": "404", "text": "404\n\n\n"}
{"id": "17776", "url": "https://cs.wikipedia.org/wiki?curid=17776", "title": "405", "text": "405\n\n"}
{"id": "17777", "url": "https://cs.wikipedia.org/wiki?curid=17777", "title": "406", "text": "406\n\n\n\n"}
{"id": "17778", "url": "https://cs.wikipedia.org/wiki?curid=17778", "title": "407", "text": "407\n\n\n"}
{"id": "17779", "url": "https://cs.wikipedia.org/wiki?curid=17779", "title": "408", "text": "408\n\n\n\n"}
{"id": "17780", "url": "https://cs.wikipedia.org/wiki?curid=17780", "title": "409", "text": "409\n\n\n"}
{"id": "17781", "url": "https://cs.wikipedia.org/wiki?curid=17781", "title": "410", "text": "410\n\n\n\n\n"}
{"id": "17782", "url": "https://cs.wikipedia.org/wiki?curid=17782", "title": "411", "text": "411\n\n"}
{"id": "17783", "url": "https://cs.wikipedia.org/wiki?curid=17783", "title": "412", "text": "412\n\nMožný příchod praotce Čecha\n\n\n\n"}
{"id": "17784", "url": "https://cs.wikipedia.org/wiki?curid=17784", "title": "413", "text": "413\n\n"}
{"id": "17785", "url": "https://cs.wikipedia.org/wiki?curid=17785", "title": "414", "text": "414\n\n"}
{"id": "17786", "url": "https://cs.wikipedia.org/wiki?curid=17786", "title": "415", "text": "415\n\n\n\n\n"}
{"id": "17787", "url": "https://cs.wikipedia.org/wiki?curid=17787", "title": "346", "text": "346\n\n"}
{"id": "17788", "url": "https://cs.wikipedia.org/wiki?curid=17788", "title": "347", "text": "347\n\n"}
{"id": "17789", "url": "https://cs.wikipedia.org/wiki?curid=17789", "title": "416", "text": "416\n\n"}
{"id": "17790", "url": "https://cs.wikipedia.org/wiki?curid=17790", "title": "348", "text": "348\n\n\n"}
{"id": "17791", "url": "https://cs.wikipedia.org/wiki?curid=17791", "title": "Formule 1 v roce 1952", "text": "Formule 1 v roce 1952\n\nSezóna 1952 byla poznamenána především rozhodnutím FIA, která koncem roku oznámila, že od roku 1954 bude v platnosti nový sportovní a technický řád omezující motory na 750 cc s kompresorem a 2500 cc bez kompresoru. Poválečná formule měla platit ještě dva roky, ale sezónou 51 zanikla. Důvodem bylo nedostatek vhodných vozů. Alfa Romeo koncem roku 1951 stáhla všechny své vozy a tak ve hře zůstaly jen vozy Ferrari a Maserati. Nikomu se nechtělo vydávat peníze na vozy pro formuli, která má před sebou pouhé dva roky života. FIA proto rozhodla, že v letech 52 a 53 se mistrovství světa bude konat s vozy Formule 2.\n\nMistrovství světa zahajoval závod v Bernu a shodou okolnosti na startu chyběli dvě největší hvězdy. Fangio, který čekal na příležitost v novém týmu a Ascari, který prezentoval Ferrari na okruhu v Indianapolis. Byl to obchodní a propagačních tah Ferrari, který začal vyrábět cestovní vozy sportovního ducha a chtěl se tak představit americké veřejnosti. Ve velké ceně Švýcarska proto zvítězil Piero Taruffi na Ferrari. Po návratu Ascariho z Ameriky dostali všechny Velké ceny nádech nudnosti. Ve všech zbývajících velkých cenách zvítězil Ascari na Ferrari a stal se tak bezkonkurenčně mistrem světa. Suverenita vozů Ferrari byla patrná ve všech velký cenách. V GP Francie a GP Nizozemí obsadily první tři místa v GP Německa dokonce první čtyři místa. Maserati se dokázalo vzpamatovat až na poslední GP Itálie, kde bylo vozům Ferrari důstojným soupeřem. Dominace Ferrari byla znát i v ostatních závodech a tak se Alberto Ascari stal i mistrem Francie vozů Formule 2, Farina a Villoresi na stejných vozech obsadili druhou respektive třetí příčku.\n\nÚřadujícího mistra světa Juana Manuela Fangia provázela smůla a šampionátu se nemohl zúčastnit. Po odchodu Alfy Romeo nemohl sehnat angažmá v jiném silném týmu a závody absolvoval ve výpujčených vozech. Později získal místo v týmu Maserati, ale havaroval hned v úvodu GP Monzy a za volant závodního vozu se vrátil až v následující sezóně.\n\n\n\n\n\nZapočítávaly se pouze 4 výsledky ze 8 GP\n\nPohár konstruktérů se oficiálně pořádá od roku 1958\n\n\n\n"}
{"id": "17792", "url": "https://cs.wikipedia.org/wiki?curid=17792", "title": "349", "text": "349\n\n"}
{"id": "17793", "url": "https://cs.wikipedia.org/wiki?curid=17793", "title": "417", "text": "417\n\n\n"}
{"id": "17794", "url": "https://cs.wikipedia.org/wiki?curid=17794", "title": "350", "text": "350\n\n\nLokomotiva 350\n"}
{"id": "17795", "url": "https://cs.wikipedia.org/wiki?curid=17795", "title": "351", "text": "351\n\n"}
{"id": "17796", "url": "https://cs.wikipedia.org/wiki?curid=17796", "title": "352", "text": "352\n\n\n"}
{"id": "17797", "url": "https://cs.wikipedia.org/wiki?curid=17797", "title": "353", "text": "353\n\n\n"}
{"id": "17798", "url": "https://cs.wikipedia.org/wiki?curid=17798", "title": "354", "text": "354\n\n13. listopad – Augustinus – Biskup, učitel církve.\n\n"}
{"id": "17799", "url": "https://cs.wikipedia.org/wiki?curid=17799", "title": "355", "text": "355\n\n\n"}
{"id": "17800", "url": "https://cs.wikipedia.org/wiki?curid=17800", "title": "356", "text": "356\n\n\n"}
{"id": "17801", "url": "https://cs.wikipedia.org/wiki?curid=17801", "title": "357", "text": "357\n\n"}
{"id": "17802", "url": "https://cs.wikipedia.org/wiki?curid=17802", "title": "358", "text": "358\n\n"}
{"id": "17803", "url": "https://cs.wikipedia.org/wiki?curid=17803", "title": "359", "text": "359\n\n"}
{"id": "17804", "url": "https://cs.wikipedia.org/wiki?curid=17804", "title": "360", "text": "360\n\n\n"}
{"id": "17805", "url": "https://cs.wikipedia.org/wiki?curid=17805", "title": "361", "text": "361\n\n\n\n"}
{"id": "17806", "url": "https://cs.wikipedia.org/wiki?curid=17806", "title": "362", "text": "362\n\n"}
{"id": "17807", "url": "https://cs.wikipedia.org/wiki?curid=17807", "title": "363", "text": "363\n\n"}
{"id": "17808", "url": "https://cs.wikipedia.org/wiki?curid=17808", "title": "Peskadorské ostrovy", "text": "Peskadorské ostrovy\n\nPeskadorské ostrovy (též Peskadory či Pescadory), čínsky: 澎湖群島 (Pcheng-chu čchün-tao, Penghu qundao) nebo 澎湖列島, je malé souostroví v Tchajwanském průlivu, asi 50 km západně od Tchaj-wanu. Sestává ze 64 ostrovů (menší skaliska nepočítaje) o celkové rozloze 127 km². Nejvyšší bod dosahuje 79 m nad mořem. Obydlených je asi 20 ostrovů, které dohromady čítají 91 840 obyvatel (2004). Nejlidnatějším sídlem a správním střediskem je Ma-kung (馬公) na hlavním ostrově Pcheng-chu. Tři nejlidnatější ostrovy - Pcheng-chu, Paj-ša a Si-jü - jsou navzájem propojeny několika mosty, z nichž ten spojující Paj-ša a Si-jü je nejdelší v Čínské republice. Peskadorské ostrovy jsou okresem provincie Tchaj-wan, s níž mají také společnou historii. Od 12. století sem přicházeli čínští osadníci z pevniny. V letech 1622-1624 byly nakrátko obsazeny Holanďany, později byly polopirátskou baštou protimandžuského odporu a od konce 17. století náležely k čínské říši. V období 1895-1945 byly stejně jako celý Tchaj-wan okupovány Japonskem, poté navráceny Číně. Čínská republika (od roku 1949 sídlící na Tchaj-wanu) spravuje ostrovy dodnes. Většina obyvatel se živí lovem a zpracováním ryb (ostatně i evropské pojmenování pocházející z portugalštiny značí prostě \"„Rybářské ostrovy“\"), v posledních letech se Pescadory, ležící stranou od civilizačního ruchu, stávají oblíbeným rekreačním cílem Tchajwanců.\n"}
{"id": "17809", "url": "https://cs.wikipedia.org/wiki?curid=17809", "title": "364", "text": "364\n\n"}
{"id": "17811", "url": "https://cs.wikipedia.org/wiki?curid=17811", "title": "365", "text": "365\n\n\n\n"}
{"id": "17813", "url": "https://cs.wikipedia.org/wiki?curid=17813", "title": "366", "text": "366\n\n\n"}
{"id": "17814", "url": "https://cs.wikipedia.org/wiki?curid=17814", "title": "368", "text": "368\n\nValentinianus I., sídlící v Trevíru, poráží Alamany v hraniční oblasti u Rýnu.\n\n"}
{"id": "17815", "url": "https://cs.wikipedia.org/wiki?curid=17815", "title": "369", "text": "369\n\n\n"}
{"id": "17817", "url": "https://cs.wikipedia.org/wiki?curid=17817", "title": "371", "text": "371\n\n"}
{"id": "17818", "url": "https://cs.wikipedia.org/wiki?curid=17818", "title": "370", "text": "370\n\nZákon Valentiana I. a Valena pod trestem smrti zakazuje sňatky mezi Římany a barbary.\n\n"}
{"id": "17819", "url": "https://cs.wikipedia.org/wiki?curid=17819", "title": "372", "text": "372\n\n\n"}
{"id": "17820", "url": "https://cs.wikipedia.org/wiki?curid=17820", "title": "373", "text": "373\n\n"}
{"id": "17821", "url": "https://cs.wikipedia.org/wiki?curid=17821", "title": "374", "text": "374\n\n"}
{"id": "17822", "url": "https://cs.wikipedia.org/wiki?curid=17822", "title": "375", "text": "375\n\nPočátek stěhování národů.\nHunové porážejí východní Góty.\n\n"}
{"id": "17823", "url": "https://cs.wikipedia.org/wiki?curid=17823", "title": "376", "text": "376\n\n\n\n"}
{"id": "17824", "url": "https://cs.wikipedia.org/wiki?curid=17824", "title": "377", "text": "377\n\n\n"}
{"id": "17825", "url": "https://cs.wikipedia.org/wiki?curid=17825", "title": "378", "text": "378\n\n\n\n"}
{"id": "17826", "url": "https://cs.wikipedia.org/wiki?curid=17826", "title": "379", "text": "379\n\n\n1. leden – Basileios Veliký řecký raně křesťanský teolog\n\n"}
{"id": "17827", "url": "https://cs.wikipedia.org/wiki?curid=17827", "title": "380", "text": "380\n\n"}
{"id": "17828", "url": "https://cs.wikipedia.org/wiki?curid=17828", "title": "382", "text": "382\n\n\n"}
{"id": "17829", "url": "https://cs.wikipedia.org/wiki?curid=17829", "title": "383", "text": "383\n\n\n\n"}
{"id": "17830", "url": "https://cs.wikipedia.org/wiki?curid=17830", "title": "384", "text": "384\n\n\n\n"}
{"id": "17831", "url": "https://cs.wikipedia.org/wiki?curid=17831", "title": "385", "text": "385\n\n"}
{"id": "17832", "url": "https://cs.wikipedia.org/wiki?curid=17832", "title": "386", "text": "386\n\n\n"}
{"id": "17833", "url": "https://cs.wikipedia.org/wiki?curid=17833", "title": "387", "text": "387\n\n\n\n"}
{"id": "17834", "url": "https://cs.wikipedia.org/wiki?curid=17834", "title": "388", "text": "388\n\n"}
{"id": "17835", "url": "https://cs.wikipedia.org/wiki?curid=17835", "title": "389", "text": "389\n\n"}
{"id": "17836", "url": "https://cs.wikipedia.org/wiki?curid=17836", "title": "390", "text": "390\n\n\n\n\n"}
{"id": "17837", "url": "https://cs.wikipedia.org/wiki?curid=17837", "title": "391", "text": "391\n\n"}
{"id": "17838", "url": "https://cs.wikipedia.org/wiki?curid=17838", "title": "392", "text": "392\n\n\n"}
{"id": "17839", "url": "https://cs.wikipedia.org/wiki?curid=17839", "title": "393", "text": "393\n\n\n"}
{"id": "17840", "url": "https://cs.wikipedia.org/wiki?curid=17840", "title": "394", "text": "394\n\n"}
{"id": "17841", "url": "https://cs.wikipedia.org/wiki?curid=17841", "title": "395", "text": "395\n\n\n\n\n"}
{"id": "17842", "url": "https://cs.wikipedia.org/wiki?curid=17842", "title": "396", "text": "396\n\n"}
{"id": "17845", "url": "https://cs.wikipedia.org/wiki?curid=17845", "title": "398", "text": "398\n\n"}
{"id": "17846", "url": "https://cs.wikipedia.org/wiki?curid=17846", "title": "399", "text": "399\n\n\n"}
{"id": "17847", "url": "https://cs.wikipedia.org/wiki?curid=17847", "title": "400", "text": "400\n\n\n"}
{"id": "17848", "url": "https://cs.wikipedia.org/wiki?curid=17848", "title": "418", "text": "418\n\n\n\n"}
{"id": "17849", "url": "https://cs.wikipedia.org/wiki?curid=17849", "title": "419", "text": "419\n\n\n\n"}
{"id": "17850", "url": "https://cs.wikipedia.org/wiki?curid=17850", "title": "420", "text": "420\n\n\n"}
{"id": "17851", "url": "https://cs.wikipedia.org/wiki?curid=17851", "title": "421", "text": "421\n\n"}
{"id": "17852", "url": "https://cs.wikipedia.org/wiki?curid=17852", "title": "422", "text": "422\n\n\n"}
{"id": "17853", "url": "https://cs.wikipedia.org/wiki?curid=17853", "title": "423", "text": "423\n\n\n"}
{"id": "17854", "url": "https://cs.wikipedia.org/wiki?curid=17854", "title": "424", "text": "424\n\n"}
{"id": "17855", "url": "https://cs.wikipedia.org/wiki?curid=17855", "title": "425", "text": "425\n\n23. října – vládcem Západořímské říše se stává Valentinianus III.\n\n"}
{"id": "17856", "url": "https://cs.wikipedia.org/wiki?curid=17856", "title": "426", "text": "426\n\n"}
{"id": "17857", "url": "https://cs.wikipedia.org/wiki?curid=17857", "title": "427", "text": "427\n\n"}
{"id": "17858", "url": "https://cs.wikipedia.org/wiki?curid=17858", "title": "428", "text": "428\n\n\n\n"}
{"id": "17859", "url": "https://cs.wikipedia.org/wiki?curid=17859", "title": "429", "text": "429\n\n\n"}
{"id": "17860", "url": "https://cs.wikipedia.org/wiki?curid=17860", "title": "430", "text": "430\n\n\n"}
{"id": "17861", "url": "https://cs.wikipedia.org/wiki?curid=17861", "title": "432", "text": "432\n\n\n"}
{"id": "17862", "url": "https://cs.wikipedia.org/wiki?curid=17862", "title": "433", "text": "433\n\n\n"}
{"id": "17863", "url": "https://cs.wikipedia.org/wiki?curid=17863", "title": "Polotloušťka materiálu", "text": "Polotloušťka materiálu\n\nPolotloušťka materiálu udává sílu materiálu, která sníží radiační zatížení na polovinu. Čím menší je polotloušťka, tím lépe daný materiál radiaci odstíní. Obecně nejlepší schopnost stínění radiace mají těžké prvky jako např. olovo. \n\nPolotloušťka téhož materiálu je různá pro různé druhy záření (alfa,beta,gama) a jeho energetického spektra. \n\nd=ln2÷μ \n\nkde d je polotloušťka a μ je lineární součinitel zeslabení \n"}
{"id": "17865", "url": "https://cs.wikipedia.org/wiki?curid=17865", "title": "Leonhard Euler", "text": "Leonhard Euler\n\nLeonhard Paul Euler (15. dubna 1707 Basilej, Švýcarsko – 18. září 1783 Petrohrad, Rusko) byl průkopnický švýcarský matematik a fyzik. Je po něm pojmenován měsíční kráter Euler.\n\nEuler je považován za nejlepšího matematika 18. století a za jednoho z nejlepších matematiků vůbec. Byl také velmi plodným autorem knih: jeho sebrané spisy čítají 60–80 svazků. Eulerův vliv na matematiku vyjadřuje výrok připisovaný Pierru Simonu de Laplaceovi : \"„Čtěte Eulera, čtěte Eulera, je to učitel nás všech.“\"\n\nEuler provedl mnoho objevů na poli diferenciálního počtu a teorie grafů. Zavedl také spoustu nových moderních matematických pojmů a symbolů, obzvlášť v matematické analýze. Je také proslulý svými pracemi v mechanice, optice a astronomii.\n\nEulerův portrét se objevil na desetifranku šesté série švýcarské bankovky a na švýcarských, ruských a německých poštovních známkách. Na jeho počest byl po něm pojmenován asteroid 2002 Euler. 24. května je připomínán v luteránském kalendáři svatých.\n\nEuler se narodil v roce 1707 ve švýcarské Basileji Paulu Eulerovi, pastorovi reformované církve a Margueritě Bruckerové. Měl dvě mladší sestry, Annu Marii a Marii Magdalenu. Krátce po Leonhardově narození se rodina přestěhovala z Basileje do Riehenu. Již od dětství vynikal v matematice. Mladého Eulera významně ovlivnil přítel jeho otce, Johann Bernoulli, který byl považován za předního evropského matematika. V roce 1720 vstoupil Euler na Basilejskou univerzitu. V té době dostával od Bernoulliho, který velice rychle objevil talent svého žáka, sobotní lekce. Euler si nejprve zapsal teologické předměty, řečtinu, latinu a hebrejštinu, ale díky své fenomenální paměti dokázal navíc studovat i fyziku, astronomii, medicínu a matematiku. V roce 1726 složil Euler doktorské zkoušky prací na téma rychlosti zvuku. Roku 1727 se poprvé účastnil každoroční soutěže francouzské akademie věd; ten rok měl za úkol najít nejlepší způsob umístění stěžně na loď. Vyhrál druhé místo hned za Pierrem Bouguerem, který je znám jako otec moderní architektury lodí. Ve své pozdější kariéře vyhrál Euler tuto každoroční soutěž dvanáctkrát.\n\nV té době pracovali dva Bernoulliho synové, Daniel a Nicolas, na ruské akademii věd v Petrohradě. V červenci 1726, po roce stráveném v Rusku Nicolas zemřel na zánět slepého střeva, a když Daniel převzal jeho pozici na matematicko-fyzikální katedře, doporučil Eulera na post fyziologa. V listopadu 1726 Euler nabídku přijal, ale zpozdil se kvůli neúspěšné žádosti o místo profesora fyziky na universitě v Basileji.\n\nPoté, co 17. května 1727 přijel Euler do Petrohradu, byl povýšen ze svého nižšího postu na lékařské katedře na akademii do vyšší pozice na katedře matematiky, kde úzce spolupracoval s Danielem Bernoullim. Euler se rychle naučil rusky a zapadl do života v Petrohradě. Občas si také přivydělával jako zdravotník u ruského námořnictva.\n\nUniversita v Petrohradě byla založena Petrem Velikým, aby pozvedla vzdělanost v Rusku a přiblížila ho zemím západní Evropy. Akademie byla štědře financována a měla k dispozici obsáhlou knihovnu. Protože bylo na akademii zapsáno velmi malé množství studentů, výdaje na vyučování byly nízké. Akademie naproti tomu investovala do výzkumu a poskytovala jak čas, tak svobodu pro bádání o vědeckých otázkách, což přitahovalo zahraniční vědce jako byl Euler.\n\nMecenáška akademie, Kateřina I. Alexejevna, která pokračovala v progresivní vládě svého dřívějšího manžela, zemřela v den Eulerova příjezdu. Ruská šlechta tím získala moc nad vzestupem dvanáctiletého Petra II. Šlechta byla nedůvěřivá k zahraničním vědcům působícím na akademii, a tak snížila financování a působila další potíže Eulerovi a jeho kolegům.\n\nPodmínky se po Petrově smrti mírně zlepšily a Euler změnil pozici na akademii a v roce 1731 se stal profesorem fyziky. O dva roky později Daniel Bernoulli, jenž byl otráven cenzurou a nepřátelstvím, kterému v Petrohradě čelil, odešel do Basileje. Euler ho nahradil v čele katedry matematiky.\n\n7. ledna 1734 si vzal Katharinu Gsellovou, dceru malíře z akademického gymnázia. Mladý pár si koupil dům u řeky Něvy. Z jejich třinácti dětí jen pět přežilo dětství.\n\nZnepokojen pokračujícími nepokoji v Rusku, opustil Euler 19. června 1741 Petrohrad. Dostal místo na berlínské akademii, které mu bylo nabídnuto Fridrichem II. Velikým. V Berlíně strávil 25 let a napsal zde přes 380 prací. Vydal zde dvě práce, které ho nejvíce proslavily: \"Introductio in analysin infinitorum\", vydáno v roce 1748, a \"Institutiones calculi differentialis\" (1755) o diferenciálním počtu.\n\nEuler byl požádán, aby vyučoval princeznu z Anhalt-Dessau, Fridrichovu neteř. Euler jí napsal přes 200 dopisů, které byly později vydány pod názvem \"Eulerovy dopisy na různá témata přirozené filosofie psané pro německou princeznu\". Dopisy obsahovaly Eulerovo vysvětlení různých objektů ve fyzice a matematice. Nabízejí také cenný náhled na Eulerovu osobnost a jeho náboženské přesvědčení. Tato kniha byla čtena víc než jakákoli jiná jeho matematická práce a byla vydávaná v celé Evropě i ve Spojených státech. Popularita \"Dopisů\" dosvědčuje Eulerovu schopnost efektivně sdělit vědecké poznatky laické veřejnosti.\n\nNakonec však byl Euler navzdory svým velkým zásluhám o prestiž akademie nucen z Berlína odejít. Částečným důvodem byl spor s Fridrichem, který smýšlel o Eulerovi jako o obyčejném člověku, obzvláště v porovnání s okruhem francouzských filozofů, jako byl například Voltaire, které král na akademii přivedl. Euler, zbožný a pracovitý člověk, byl v mnoha ohledech přímým opakem Voltaira. Euler nebyl dobrý řečník, ale pouštěl se do diskuzí o problémech, o kterých mnoho nevěděl, a tak se stával častým cílem Voltairových vtipů. Fridrich také vyjádřil zklamání nad Eulerovými praktickými technickými schopnostmi:\n\n\"„Chtěl jsem mít na zahradě vodotrysk: Euler vypočítal sílu kol nezbytnou k čerpání vody z nádrže, odkud měla být odváděna kanály a konečně tryskat v Sanssouci. Kolo bylo zkonstruováno s geometrickou přesností a nedokázalo pracovat na vzdálenost větší než padesát kroků od rezervoáru. Nicotná ješitnost! Nicotná geometrie!“\"\n\nBěhem kariéry se Eulerovi zhoršil zrak. Tři roky poté, co téměř zemřel na horečku, v roce 1735, oslepl téměř úplně na pravé oko. Euler svaloval vinu za špatný zrak na práci kartografa v Petrohradské akademii. Jeho stav se ale zhoršoval během pobytu v Německu natolik, že ho Fridrich nazýval kyklopem. Později mu byl navíc nalezen v levém oku šedý zákal, což ho téměř zcela oslepilo. Jeho slepota neměla ale téměř žádný vliv na jeho produktivitu, kompenzuje ji svými počtářskými schopnostmi a fotografickou pamětí. Prý dokázal bez zaváhání zopakovat celou Aeneidu od Vergilia, dokonce si pamatoval který řádek byl první a který poslední na každé stránce. V mnoha oborech se jeho výkonnost dokonce zvýšila. Díky svému písaři v roce 1775 produkoval Euler jeden matematický list týdně.\n\nPo nástupu Kateřiny Veliké se situace v Rusku opět prudce zlepšila, proto Euler přijal v roce 1766 nabídku k návratu na Petrohradskou akademii a strávil tam zbytek života. V roce 1771 postihla Eulera tragédie, požár ho stál dům a málem zaplatil i životem. V roce 1773 pak ztratil svoji manželku, se kterou byl 40 let. Tři roky po manželčině smrti se Euler oženil s její nevlastní sestrou a toto manželství trvalo až do jeho smrti. \n\n18. září 1783 Euler zemřel na mozkovou mrtvici a byl pohřben se svojí ženou na Smolenském luteránském hřbitově na ostrově Děkabristů v Petrohradě. U příležitosti dvou set padesátého výročí narození byly Eulerovy ostatky přeneseny roku 1957 na Lazarevský hřbitov, kde spočívají nedaleko pomníku M. V. Lomonosova.\n\nEulerovo dílo nemá zřejmě v matematice obdoby. Napsal 865 prací (z toho 473 v Petrohradu), od jednotlivých pojednání po rozsáhlé učebnice. Jeho díla se vyznačují přesným vyjadřováním a přehlednou symbolikou - dnešní způsob značení matematických pojmů je téměř stejný jako Eulerův. Eulerův význam snad nejlépe zhodnotil jiný velikán, Carl Friedrich Gauss: „Studium Eulerova díla zůstane nejlepší školou pro nejrůznější oblasti matematiky a nemůže je nic nahradit“. Nic na tom nemění ani skutečnost, že se ani Euler nevyhnul některým chybám plynoucím z nedostatečné vyjasněnosti matematických pojmů – např. pojem konvergence u nekonečných řad.\n\nJe tradičně považován za zakladatele teorie grafů, neboť roku 1736 vyřešil úlohu, zda lze projít přes sedm mostů v Königsbergu - Královci (každý z nich právě jednou) a vrátit se do výchozího místa. To v moderní teorii odpovídá pojmu eulerovský graf.\n\nPochází od něj metoda variace konstant pro řešení diferenciálních rovnic (neprávem nazývaná Lagrangeova metoda), kterou použil již v roce 1740 při studiu přílivu a odlivu. Jako první použil pojem „imaginární číslo“ pro druhou odmocninu ze záporného čísla ve své knize \"Algebra\" z roku 1770. Zavedl dvojrozměrný integrál (1769). Od Eulera také pochází nyní používané označení f(x) pro funkci (1735). Díky jeho všeobecně uznávané autoritě se ustálila symbolika algebry a infinitezimálního počtu.\n\nEuler se nezabýval jen teorií matematiky, ale i její aplikací ve fyzice, kartografii a dokonce např. i ve stavbě lodí. Položil základy mechaniky tuhých těles a hydrodynamiky (zformuloval např. diferenciální rovnice popisující pohyb ideální nevazké tekutiny).\n\nPublikoval Eulerovu metodu numerického řešení obyčejných diferenciálních rovnic.\n\n\n"}
{"id": "17868", "url": "https://cs.wikipedia.org/wiki?curid=17868", "title": "Med", "text": "Med\n\nMed je hustá sladká a lepkavá kapalina, vytvářená včelami (případně i jiným hmyzem) sběrem a zahušťováním sladkých šťáv – především nektaru z květů (\"med květový\") a medovice (med medovicový), kterou vylučují například mšice. Sběrem a přetvořením medovice vzniká \"medovicový med\". Tmavost medovicového medu je způsobena barvivy obsaženými v míze lesních dřevin.\n\nPrvními doklady o využívání medu lidmi jsou jeskynní malby. Známá malba z Pavoučí jeskyně (Cueva de la Araña) u Bicorp poblíž Valencie ve východním Španělsku objevená v r. 1919 je stará nejméně 8000 let a ukazuje člověka na třech liánách nebo provazech z trávy, jak ve výšce vybírá do košíku med z úlu, pravděpodobně ve skalní puklině, zatímco kolem létají obrovské včely. Další jeskynní malby jsou známé z centrální Indie, Austrálie a především Afriky. \n\nVzhledem k tomu, že med včelám příležitostně vybírají i různé druhy opic a lidoopů (paviáni, makakové, orangutani, gorily, šimpanzi), někdy dokonce s použitím jednoduchých nástrojů, je možné, že energeticky velmi bohatý med spolu s larvami včel (coby zdroj proteinů) byl významným zdrojem potravy už pro první příslušníky rodu Homo.\n\nPísemné zmínky o medu najdeme už v nejstarších dochovaných záznamech. Ve většině antických kultur byl med používán ve výživě i jako lék. První písemná zmínka o medu pochází z období 2100-2000 př. n. l. z hliněné destičky ze starověkého sumerského města Nippur, na které je zaznamenán návod, jak ošetřit zranění - „\"rozemlít na prášek říční prach ... (chybějící slova) uhníst ve vodě a medu a přelít obyčejným a cedrovým olejem.“\" \n\nZe Starověkého Egypta pochází Ebersův papyrus datovaný do doby asi 1550 př. n. l., který zmiňuje med v 147 lékařských receptech pro léčení vnějších zranění. Med se používal (často ve směsi s různými rostlinnými, živočišnými, ale i anorganickými ingrediencemi) k ošetření zánětů, vředů, popálenin, ran i v pooperačních stavech pro podporu hojení (při obřízce, propíchávání uší, ale i u složitějších operací), ve formě čípku, k léčbě plešatosti, zánětu spojivek nebo i uvolnění ztuhlých kloubů. \n\nZa podobně léčivý byl med považován i 2000 let př. n. l. ve Starověké Číně. Podle tradiční čínské medicíny šlo o vyváženou poživatinu (ani jangovou ani jingovou) schopnou dobře spojovat různé další léčivé látky k sobě. Nad rámec své nutriční hodnoty měl med i zde mnohostranné lékařské využití, např. jako detoxikační činidlo, k úlevě od bolestí, proti nespavosti, stresu, zánětům žaludku a vředům, zácpě, kašli, oparům aj.\n\nS využíváním medu šel ruku v ruce i rozvoj včelařství. První záznamy o chování včel jsou z Egypta už z r. 2450 př. n. l., odkud se tato dovednost postupně a velmi pomalu šířila. Do středomoří se tyto znalosti dostaly kolem r. 1500 př.n.l., okolo 1000 př. n. l. chovali včely v úlech Židé, okolo 750 př.n.l. jsou doklady z Asýrie a do Číny technologie doputovala nejspíše po hedvábné stezce s rozmachem Perské říše na začátku 5. stol. př. n. l. \n\nNa americkém kontinentu se včela medonosná posledních několik milionů let nevyskytovala a byla přivezena kolonisty až v r. 1622. Severoameričtí Indiáni jako sladidlo využívali tradičně javorový syrup. V tropických částech Ameriky však med znám byl, neboť je obývá množství druhů med produkujících včel, zvláště rody Melipona a Trigona. Nejstarší zmínky jsou zde od Mayů, kteří ve 3. stol. př. n. l. domestikovali včelu Melipona beecheii. Tyto včely nemají žihadlo a jsou neagresivní, v koloniích ale tvoří méně medu a pracněji se získává - neukládají med do plástů, ale do mnoha medových pohárků. Med je řidší a dá se pít, liší se i senzorickými vlastnostmi, je ale stejně velmi zdravý, proto i zde byl med znám a používán jako účinný lék na celou řadu onemocnění. \n\nMayové byli v produkci medu zdatní a med byl pro ně velmi důležitým obchodním artiklem (v Amazonii byli obdobně zdatní Kayapové, kteří med prodávali okolním etnickým skupinám). O významu medu pro Maye svědčí to, že včely byly uctívány, byly symbolem plodnosti a měly svého boha.\n\nPřestože se již v r. 510 př. n. l. vládce Persie Dareios zmiňuje o cukrové třtině jako o „\"rákosu dávajícím med, který není vytvářen včelami\"“, med byl poprvé nahrazen cukrem až o mnoho staletí později, nejdříve v Číně, kde se začalo sladit cukrem kolem r. 350 n.l. V Evropě se cukr objevil až v době křižáckých výprav v 11. století jako nový druh luxusního koření. Kolem r. 1480 se cukrová třtina pěstovala již v celé středomořské oblasti, ale cukr byl stále příliš drahý. Ještě v 17. století patřily cukrovinky jen do jídelníčku šlechty. Cukr začal skutečně zlevňovat teprve až s rozvojem zámořského plantážnictví v Jižní a Střední Americe a ke konečnému nahrazení medu výrazně levnějším cukrem došlo v Evropě až po objevu řepného cukru a zefektivnění jeho výroby v průběhu 19. století. Dnes se pohybuje světová roční produkce medu kolem 1,5 milionu tun, což je méně než 1% roční produkce cukru.\n\nPro včelstvo je med zásobou energeticky bohaté potravy. Během roku silné včelstvo vyrobí a z větší části i spotřebuje řádově stovky kg medu. Většina spotřeby probíhá v sezoně, na přečkání zimy včelstvu stačí přibližně 1 kg na měsíc.\n\nMed má zvláštní chuť, pro kterou mu někteří lidé dávají přednost před cukrem a jinými sladidly. Má vhodné chemické vlastnosti pro pečení.\n\nKapalný med se nekazí, pokud v něm není nepřiměřené množství vody (\"nezralý med\"). Díky vysoké koncentraci cukrů ničí bakterie při procesu zvaném osmóza (vysává z buněk vodu a tím ničí jejich membrány). Pouze spory některých bakterií osmóze odolávají. V medu se nemohou uchytit ani kvasinky ze vzduchu, protože obsah vody je příliš nízký. Přírodní neupravený med má obsah vody asi 14–18 %. Je-li obsah vody pod 18 %, nemůže se v medu množit prakticky žádný organismus.\n\nPři dlouhodobém skladování při pokojové (nebo vyšší) teplotě se může díky sedimentaci (usazování) cukrů na povrchu medu v nádobě vytvořit tenká řidší vrstvička, v níž se rozmnoží osmofilní druhy kvasinek (zkvášejí koncentrované roztoky cukrů – nad 50 %), které jsou v medu přirozeně obsaženy. Takové kvašení ovlivňuje především senzorické, nikoliv nutriční vlastnosti medu.\n\nMed je směs cukrů, vody, a jiných složek. Specifické složení medu závisí nejvíc na směsi květů navštívených včelami, které med produkovaly a liší se podle lokality, období/sezony i jednotlivých včelstev. Hmotnost 1 litru medu je asi 1,4 kg. Typické složení ukazuje tabulka:\n\nRozborem pylů a výtrusů (rostlin) v neupraveném medu (Melisopalynologie) lze určit květy, z nichž byl sesbírán. Protože včely přenášejí elektrostatický náboj a mohou přitahovat jiné částice, některé techniky Melisopalynologie mohou být použity v oblasti environmentálních studií radioaktivních částic, prachu, nebo částicového znečištění.\n\nTato zátěž je ale v medu ve srovnání s ostatními vzorky z přírody překvapivě malá. Pro rostliny jsou totiž květy reprodukční orgány a jsou poměrně dobře ochráněné před znečištěním. Proto je autentický med velmi čistý. Většina cizorodých látek se do medu dostává až při zpracování.\n\n\nNež se začal v evropské kuchyni používat třtinový a posléze i řepný cukr, hlavním sladidlem byl med. Až do 17. století se používal zejména do kaší, některých druhů chleba, nápojů (medovina), ale i masitých jídel, na některé věci se však nehodil (např. piškot a cukrovinky). Dost časté bylo spojení medu, pepře (peprník→perník), zázvoru a šafránu.\n\nPo 2700 let byl med užíván pro léčení chorob včetně tropických až do plného pochopení příčin infekce v moderních dobách a nasazení antibiotik. Lidové používání medu se tak dostalo vědeckého vysvětlení: med působí jako antibakteriální a antiseptický činitel. Antibakteriální vlastnosti medu jsou výsledkem nízké aktivity vody v medu způsobující osmózu, efekt peroxidu vodíku a vysoké kyselosti.\n\nMed je v první řadě nasycený roztok dvou monosacharidů. Tato směs má nízkou vodní aktivitu; většina vodních molekul je vázána cukry a jen zbývající jsou k dispozici pro mikroorganismy. Vzhledem k nízkému počtu volných molekul vody nemají mikroorganismy vhodné podmínky k množení.\n\nVlivem přítomného enzymu glukózaoxidáze vzniká v medu malé množství peroxidu vodíku.\n\nPeroxid vodíku v medu je aktivován ředěním. Nicméně, na rozdíl od lékařského peroxidu vodíku, běžně v koncentraci 3 % objemu, je v koncentraci jen 1 mmol/l medu. Železo je v medu oxidováno kyslíkem volné radikály a uvolňováno prostřednictvím peroxidu vodíku.\n\nPři použití v tropech (jako například jako tekutý obvaz rány), je peroxid vodíku produkován smísením s tělesným potem. Výsledkem tohoto procesu je, že peroxid vodíku se pomalu uvolňuje a pracuje jako antiseptikum. Na rozdíl od 3% lékařského roztoku, pomalé uvolňování nezpůsobuje poškození okolní tkáně.\n\npH medu je běžně mezi 3,2 a 4,5. Tento relativně vysoký stupeň kyselosti zabraňuje růstu bakterií způsobujících infekci. Kyselost také závisí na druhu medu. Například med květový má všeobecně nižší pH než med medovicový .\n\nNa základě relativně nových poznatků má med znatelné pozitivní efekty při dlouhodobém užívání. Med totiž obsahuje nejen mnoho uhličitanů, ale také nezřídka polyfenoly, které mohou působit jako antioxidanty . Antioxidanty, jako výživný prvek, zabraňují působení negativních důsledků stresu v organismu. Bylo zjištěno, že antioxidanty v medu příznivě působí proti rakovině tlustého střeva .\nMimoto, med je zodpovědný také za zvyšování populace probiotických bakterií ve střevech, což má za následek zvýšení obranyschopnosti organismu, zlepšení trávení, snížení cholesterolu a již zmiňovaná prevence proti rakovině střeva .\n\nLaboratorně byly prokázány antibakteriální účinky proti mnoha druhům bakterií (různé druhy rodů Salmonella, Streptococcus, Shigella, bakteriím Helicobacter pilori, Staphylococcus aureus, Leptosperum polygalifolium, Escherichia coli, Bacillus anthracis, Corynebacterium diptheriae, Klebsiella pneumoniae, Haemophilus influenzae, Mycobacterium tuberculosis a mnohých dalších), dále protivirové (Rubella a Herpes virus) a protiparazitární (rody Leishmania a Echinococcus, též Caenorhabditis elegans), stejně jako jeho antimutagenní účinky. Byly též zjištěny jeho protiplísňové účinky (proti různým druhům kvasinek a rodům Epidermophyton, Microsporum a Thrichophyton). Z pokusů na krysách, kterým byly implantovány nádory před a po-operativně ošetřené medem, se usuzuje na možné protirakovinové účinky medu.\n\nU lidí byly v různých studiích prokázány výrazné antioxidační účinky (při podávání 1,2g medu na kg váhy - tzn. pro 70 kg člověka to odpovídá 84 g medu denně), antibakteriální (dieta obohacená 30ml medu 3x denně) i protizánětlivé účinky (70g medu denně). Ve studiích s obézními i zdravými lidmi bylo prokázáno, že konzumace medu (70 g denně po dobu 30 dnů) mírně zlepšuje hodnoty rizikových faktorů pro vznik kardiovaskulárních a metabolických problémů (vylepšuje lipoproteinový profil, snižuje hladinu cukru v krvi na lačno) aniž by vedl k zvýšení váhy.\n\nPro zachování výše zmíněných příznivých účinků je třeba, aby med nebyl vystavován vysokým teplotám a byl skladován ideálně v temnu. Při testování jeho antibakteriální aktivity proti zlatému stafylokoku se došlo k těmto výsledkům: po 15 měsících skladování květového medu na světle klesla jeho peroxidová antibakteriální aktivita na 19% výchozí hodnoty, po skladování v temnu na 48%. Neperoxidová antibakteriální aktivita klesla při skladování na světla na 76% a ve tmě na 86%. V tomto smyslu si lépe vedl medovicový med (nazývaný též lesní), u něhož byl pokles mírnější a při skladování v temnu bylo zachováno 70% jeho výchozí peroxidové antibakteriální aktivity a 80% neperoxidové. \n\nJeště horší účinky má teplo. Po 15 minutách při teplotě 70°C bylo zjištěno u květového medu utlumení peroxidové antibakteriální aktivity (proti Staph. aureus) na 8% a neperoxidové na 86%. Medovicový med si opět vedl lépe, když v tomtéž experimentu jeho antibakteriální aktivita klesla pouze na 78% maxima (peroxidová), resp. 94% maxima (neperoxidová). \n\nPodobně dopadla měření jeho antioxidační kapacity. Při zaměření na jednu z málo stabilních látek (glukózu oxidázu) byla její degradace při teplotě 70°C následující - za pouhou 1 minutu klesl její antioxidační potenciál na 80% výchozího stavu, po 5-10 minutách na 50%. \n\nZa bezpečnou teplotu lze považovat teplotu 50°C, při které nedochází k žádnému poklesu atioxidační kapacity ani po 1 hodině. Med tedy lze dávat do velmi teplého čaje, ale není vhodné jej dávat do horkého či vřelého čaje (či jídla). Při pastování, které většinou trvá celý den, je vhodné použít teplotu ještě nižší, zhruba 40°C.\n\nČasté užívání medu jako protibakteriálního činitele je jeho užití pro krytí ran, popálenin a vředů. Toto užití má dlouhou historii v tradiční medicíně. Navíc, užívání medu redukuje otoky a jizvy; také zamezuje např. bavlněnému obvazu nalepit se na léčené zranění .\n\nNěkteré zdroje hovoří o metodě léčení slabých forem zánětů spojivek pomocí kapky malého množství medu, kápnutého do oka\nZ důvodů antiseptických vlastností, med (speciálně je-li kombinován s citrónem), může být užíván orálně pacienty, kteří jsou sužováni Pharyngitídou a Laryngitídou, ke zmírnění příznaků.\n\nNavzdory všeobecně přijímané myšlence, že med zmírňuje alergie, kontrolované studie prokázaly, že med není více efektivní než placebo . Většina sezónních alergií je totiž způsobených pylem ze stromů a trav, který včely většinou nesbírají.\n\nKvalitní med žádné nebezpečné bakterie neobsahuje. Případná kontaminace bývá ze špinavých nádob. Přesto med, kukuřičný sirup a jiná sladidla tvoří potenciální a akutní riziko pro kojence. K několika bakteriím, které v znečištěném medu přežijí, patří \"Clostridium botulinum\". Tyto bakterie produkují botulotoxin. Spory jsou u dospělých neškodné kvůli vyšší kyselosti žaludku. Protože však žaludeční šťávy kojence nejsou dostatečně kyselé, konzumace medu obsahujícího výtrusy může způsobit až botulismus. Proto je doporučeno nepodávat žádný med nebo jiné sladidlo dětem mladším 18 měsíců. Až když dítě začne přijímat tuhou stravu, začnou být žaludeční šťávy dost kyselé na prevenci růstu spór (výtrusů).\n\nVe střední Evropě se jedovaté medy nevyskytují. Protože je sbírán z květů ve volné přírodě, mohou být případy, kdy může být toxický. \n\nToxické mohou být medy z rododendronů. Rododendrony, podobně jako další rostliny z čeledi \"Ericaceae\" (vřesovcovité), obsahují ve svých různých částech grayanotoxin (známý též jako \"andromedotoxin\", \"acetylandromedol\" nebo \"rhodotoxin\"), který se dostává až do medu. Koncentrace grayanotoxinu může dosáhnout toxické úrovně v případě, že jde o jednodruhový med. Při požití 20-200g takového medu může nastat tzv. nemoc šíleného medu. Popsané příznaky otravy zahrnují nízký tlak, poruchy srdečního rytmu, nevolnost (případně se zvracením), pocení, motání hlavy až poruchy vědomí, zastřené vidění či zvýšené slinění. Příznaky nastávají většinou mezi 20 minutami až 3 hodinami po požití a přetrvávají 1-2 dny. Nejznámější oblastí, kde jsou takové medy (často záměrně pro své domnělé léčivé účinky, včetně afrodiziakálních) produkovány je oblast kolem Černého moře, především v Turecku, dále je známa oblast Kulung v Nepálu nebo ostrova Réunion v Indickém oceánu. Krom toho mají prý halucinogenní účinky a na trhu se v r. 2018 prodávaly za horentních $199 za 250g.\n\nVe staročeských textech se med (resp. plást medu, plástev, latinsky \"favus\", anglicky \"honeycomb\") označuje slovem \"strdí\" (střední rod, to strdí, původně nesklonné, též ta \"stred\", ten \"strda\") které je všeslovanského původu.\nV odborné včelařské terminologii se jako strdí označuje medem zanesené včelí dílo volně žijících včel.\n\nV Olomoucké bibli se ve verši 16,14 z knihy \"Numeri\" překládá „ješto (země) ploue potoky mléka i strdi“. Bible olomoucká překládá spojení \"favus distillans\" z verše 4,11 z Písně písní slovy \"plást strdí kapagiczy\". V Bibli drážďanské je formulace z Ezechiela (20,15) „jížto (zemi) sem jim dal plowucy (plovúcí) mlékem a strdí, natczituu ze všelikých zemí“. Spojení „strdím oplývající (“\"tvé strdí plowuczye milosti nepoznal sem\") se objevuje i v překladech ze svatého Augustina. Výraz se objevuje i v dalších starých rukopisech, lékařských, duchovních i jiných. Formulaci z biblických knih Numeri a Ezechiel o „zemi oplývající mlékem a strdím“ věnované Bohem vyvolenému národu převzala začátkem 12. století i Kosmova kronika a vztáhla ji k příchodu praotce Boema do české země, v rámci nepříliš konkrétního archetypálního příběhu o příchodu do země zaslíbené (která byla podle Kosma před příchodem kmene Boémů po biblickém vzoru „v čas potopy lidu zbavená“), v němž se Kosmas důkladně inspiroval Biblí a Vergiliovou Aeneidou, mnohde slovo od slova. Příběh dále rozvíjela Hájkova kronika a Jiráskovy Staré pověsti české. Strdí se objevuje již v Kosmově verzi příběhu, byť v novějších překladech uváděné jako med: „To jest ona, to jest ona země, kterou jsem vám – jak se pamatuji – častokráte sliboval, země nikomu nepoddaná, zvěře a ptactva plná, sladkým medem a mlékem vlhnoucí, a jak sami pozorujete, podnebím k obývání příjemná. Vody jsou všude hojné a nad obyčej rybnaté.“\n\nČeský med, který produkují domácí včelaři, patří k nejkvalitnějším výrobkům. Pravidla vydaná v roce 1999 Českým svazem včelařů pro regionální známku \"Český med\" jsou přísnější, než evropská směrnice pro med i česká vyhláška ministerstva zemědělství.\nV českých obchodech se však objevují medy či směsi medů ze zahraničí, jejichž obsah bývá často nedobrý. Jedná se o produkty, které obsahují jen málo medu, výrobky jsou směsicí škrobu kukuřice, třtiny a různých sirupů. V těchto \"medech\" se často nachází velké procento hydroxymethylfurfuralu, což znamená, že tento výrobek byl prakticky uvařen a tím pádem znehodnocen. Při rozborech obsahovaly některé dovozové medy dokonce i těžké kovy. V roce 2012 odhalil časopis dTest medy, které byly šizeny sirupy a které obsahovaly pesticidy. Na přelomu roku 2015/2016 se v Česku objevila kauza falšovaného medu.\nV roce 2014 činila světová produkce medu 1,5 milionu tun, z toho v Čína se podílela 31 %. Další čtyři největší producenti – Turecko, Spojené státy americké, Ukrajina, a Rusko – celkem vyprodukovaly 22 % světové produkce.\n\n\n"}
{"id": "17870", "url": "https://cs.wikipedia.org/wiki?curid=17870", "title": "British Empire Trophy 1950", "text": "British Empire Trophy 1950\n\nXII. British Empire Trophy byl devátým závod formule 1, pořádaný v sezóně 1950. Již 12. ročník British Empire Trophy se pořádal na trati u hlavního města ostrova Man, Douglasu.\n\nStartovní listina British Empire Trophy, čítala celkem 18 závodníku ze čtyř zemí. Absolutní většinu zaujímali domácí piloti, které doplnil Švýcar Toulo de Graffenried, thajský prin Bira a Irský pilot Joe Kelly. Vozový park byl rovnoměrně rozložen mezi Maserati a domácí English Racing Automobiles, které ještě doplnily dva vozy Delage, jeden vůz Alta a HWM a dva privátní projekty A.J.B. a Tornado.\n\nV kvalifikaci nečekaně vozy Maserati nestačily na zastarale vozy ERA a nejlepší z nich David Hampshire zajel až sedmý nejlepší čas. Nejlépe si vedl Cuth Harrison se světle zeleným vozem ERA C, konkrétně se jednalo o šasi R8C, které prošlo v roce 1937 složitou přestavbou z typu R8B. Dvě sekundy na Harrisona ztratil jeho krajan Tony Rolt jenž pilotoval vůz Delage 15S8, další sekundu zaostal Bob Gérard. Již v kvalifikaci poslal svůj vůz mimo trať Peter Walker. Cuth Harrison si svou pozici na startu uhájil i v prvním kole. Asi o největší vzrušení se postaral Princ Bira, který po smyku ve druhém kole vyřadil ze závodu i Davida Murraye. V závodě nakonec triumfoval Bob Gérard, který zde zvítězil i v letech 1947 a 1949.\n\n"}
{"id": "17871", "url": "https://cs.wikipedia.org/wiki?curid=17871", "title": "Roberto Rossellini", "text": "Roberto Rossellini\n\nRoberto Rossellini [Roselíny] (8. května 1906 – 3. června 1977), byl italský filmový režisér a scenárista, představitel italského filmového neorealismu. Jeho filmy se zabývají válečnou a sociální tematikou. Jeho manželkou byla Ingrid Bergmanová.\n\n\n\n"}
{"id": "17872", "url": "https://cs.wikipedia.org/wiki?curid=17872", "title": "Grand Prix Bari 1950", "text": "Grand Prix Bari 1950\n\nGrand Prix Bari v roce 1950 se jela 9. června 1950 na okruhu Circuito Di Lungomare. Závod byl vypsán na 60 kol po 5.540 km, celkově 332.4 km.\n\n\n\n"}
{"id": "17873", "url": "https://cs.wikipedia.org/wiki?curid=17873", "title": "Starověký Řím", "text": "Starověký Řím\n\nStarověký Řím (latinsky \"Roma\") byla starověká civilizace vzešlá z města Říma, založeného na Apeninském poloostrově dle legendy pravděpodobně roku 753 př. n. l. Remem, jež expandovala do značné části antického světa a přetrvala až do 5. resp. 6. století n. l. Forma vlády Říma se v průběhu staletí proměnila nejprve z království na republiku a nakonec v císařství. Římské území bylo obýváno různými národy s rozličnými jazyky, náboženstvím a kulturou. Přesto se zde v průběhu existence císařství rozvinula univerzalistická myšlenka jediné a jednotné římské říše – \"imperium sine fine\" („říše bez hranic“). Vymezit dobu existence starověkého Říma je možné jednak archaickým obdobím před založením města a jednak jeho zánikem, případně transformací v pozdější Byzantskou říši.\n\nV době svého největšího rozsahu, za císaře Trajána, se moc Říma rozprostírala do všech zemí podél Středozemního moře, dále do Galie, velké části Británie a do oblasti Černého moře. Řím vládl nad většinou zemí tehdy známého světa (\"orbis terrarum\"). Římem založená říše posloužila jako nástroj šíření klasické kultury, umění a obchodu do všech jím podmaněných krajů. Tehdejší životní úrovně a počtu obyvatelstva mělo být v Evropě a Africe znovu dosaženo až o mnoho staletí později. Ve východní části impéria došlo k promísení latinské kultury s helénistickými a orientálními elementy. Naproti tomu západ byl zcela romanizován. Římané navíc neměli vliv pouze na území jimi bezprostředně ovládaná, ale i na okolní země, které se nacházely mimo jejich kontrolu.\n\nLatina, jazyk Římanů, se stala úřední řečí říše. V některých částech impéria, hlavně na východě, kde byla řečtina používána více než latina, se přesto dokázaly udržet i původní jazyky. Latina tak byla po staletí jazykem Evropanů a později až do nástupu baroka také jazykem vzdělanců. V římskokatolické církvi zůstala do dob Druhého vatikánského koncilu jediným jazykem, ve kterém byly vykonávány mše a bohoslužby. Ještě dnes jsou v mnoha vědách, jako např. v medicíně nebo biologii, uplatňovány latinské odborné výrazy a další jsou vytvářeny. Latinský je rovněž původ moderních románských jazyků Evropy (italština, francouzština, španělština, portugalština, rumunština a další). Velmi mnoho převzatých latinských slov se vyskytuje také v germánských a slovanských jazycích. Evropské právo a státověda, obzvláště občanské právo, mají kořeny v někdejším římském právu.\n\nZprvu byla oblast Latia osídlena pastevci, kteří žili na pahorcích, neboť údolí byla močálovitá. Osídlení na území Říma je doloženo již v 16. století př. n. l., to znamená v době bronzové, a to zvláště na pahorcích Palatin a Kapitol. Esquilin, kdežto Kvirinál a Viminál byly osídleny od 9. století kmeny Sabinů. V polovině 8. století došlo ke splynutí osad na Eskvilinu a Palatinu, což se stalo základem Říma jako sídliště městského typu. Dokladem nejstaršího osídlení Palatinu jsou tzv. Romulovy chýše (díry vyplněné světlejší hlínou než okolní půda), což jsou podle archeologů pozůstatky podpěrných kůlů tří dávných chýší.\n\nMěsto Řím vzniklo pravděpodobně spojením osad Sabinů a Latinů. Římané osídlili čtyři pahorky: Palatin, Esquilin, Viminál a Kvirinál. Jejich kulturu a zřízení ovlivňovali Etruskové a název pravděpodobně pochází od jména vlivného rodu Etrusků Ruma. Tyto osady se sjednotily pravděpodobně až v 6. století před naším letopočtem.\n\nNa počátku svých dějin byl Řím královstvím. Tradiční popis římské kultury, který se k nám dostal od Livia, Plútarcha, Dionýsia z Halikarnassu a jiných, je ten, že v prvních stoletích vládla Římu řada sedmi králů. Tradiční chronologie podle Varra udává dobu jejich vládnutí na 243 let, což činí mimořádný průměr vládnutí jednoho krále – téměř 35 let. Toto číslo bylo ovšem později sníženo. Galové zničili všechny římské historické záznamy, když po bitvě u Alliy v roce 390 př. n. l. drancovali město, takže o království neexistují žádné soudobé záznamy. Archeologické důkazy nicméně podporují fakt, že osada v Římě byla založena v polovině 8. století př. n. l. \n\nPrvním jmenovaným – z převážně legendárních – následovníků Romula je Titus Livius Numa Pompilius. Po vyhnání posledního etruského krále Tarquinia Superba – údajně v roce 509 př. n. l. – se kolem roku 475 př. n. l. stal Řím republikou. Následující období bylo poznamenáno boji mezi patricii a plebeji, který vyvrcholil v roce 494 př. n. l. Plebejové si vynutili vznik lidového shromáždění a zavedení tribuna lidu, který měl velké pravomoci a chránil jejich zájmy. V roce 449 př. n. l. byly poprvé sepsány římské zákony, tak zvaný Zákon dvanácti desek. Až do poloviny 3. stol. si plebejové získali přístup do všech úřadů, včetně úřadu konzula.\n\nZásadní posun republiky k císařství byl výsledek působení Julia Caesara, z jehož jména se později stal titul caesar. Prvním císařem však byl až jeho adoptivní syn Augustus. Následoval rozvoj moci římské říše, která své maximální rozlohy dosáhla za císaře Traiana (98–117 n. l.). Zásadně tím vzrostl význam ochrany hranic rozsáhlého impéria a tím i periférie, což vedlo ve 3. století ke krizi císařství. Krizi řešil Diocletianus (284–312) ustanovením dominátu, vlády čtyř tetrarchů.\n\nVládu nad celou říší znovu získal Konstantin I. Veliký, který hlavní město přenesl z Říma do Byzantionu, po něm pak nazvaného Konstantinopol. Celá říše se definitivně rozdělila v roce 395 na Východořímskou říši, později zvanou Byzantskou říši, s centrem v Konstantinopoli a Západořímskou říši s centrem v Římě. Západořímská říše prodělávala krizi, o které svědčí i dvojí vyplenění Říma v roce 410 a 455. Za zánik Západořímské říše je tradičně pokládán rok 476, kdy germánský vojevůdce Odoaker sesadil nedospělého císaře Romula Augusta.\n\n\n"}
{"id": "17875", "url": "https://cs.wikipedia.org/wiki?curid=17875", "title": "Jersey Road Race 1950", "text": "Jersey Road Race 1950\n\nIV J.C.C. Jersey Road Race byl dvanáctým závod formule 1, pořádaný v sezóně 1950.\n\n\n"}
{"id": "17876", "url": "https://cs.wikipedia.org/wiki?curid=17876", "title": "434", "text": "434\n\n"}
{"id": "17877", "url": "https://cs.wikipedia.org/wiki?curid=17877", "title": "435", "text": "435\n\n"}
{"id": "17878", "url": "https://cs.wikipedia.org/wiki?curid=17878", "title": "436", "text": "436\n\n\n\n\n"}
{"id": "17879", "url": "https://cs.wikipedia.org/wiki?curid=17879", "title": "437", "text": "437\n\n"}
{"id": "17880", "url": "https://cs.wikipedia.org/wiki?curid=17880", "title": "438", "text": "438\n\n\n"}
{"id": "17881", "url": "https://cs.wikipedia.org/wiki?curid=17881", "title": "439", "text": "439\n\n\n"}
{"id": "17882", "url": "https://cs.wikipedia.org/wiki?curid=17882", "title": "440", "text": "440\n\n\n"}
{"id": "17883", "url": "https://cs.wikipedia.org/wiki?curid=17883", "title": "441", "text": "441\n\n"}
{"id": "17884", "url": "https://cs.wikipedia.org/wiki?curid=17884", "title": "442", "text": "442\n\n"}
{"id": "17885", "url": "https://cs.wikipedia.org/wiki?curid=17885", "title": "443", "text": "443\n\n"}
{"id": "17886", "url": "https://cs.wikipedia.org/wiki?curid=17886", "title": "444", "text": "444\n\n\n"}
{"id": "17887", "url": "https://cs.wikipedia.org/wiki?curid=17887", "title": "445", "text": "445\n\n"}
{"id": "17888", "url": "https://cs.wikipedia.org/wiki?curid=17888", "title": "446", "text": "446\n\n"}
{"id": "17889", "url": "https://cs.wikipedia.org/wiki?curid=17889", "title": "447", "text": "447\n\n"}
{"id": "17890", "url": "https://cs.wikipedia.org/wiki?curid=17890", "title": "448", "text": "448\n\n"}
{"id": "17891", "url": "https://cs.wikipedia.org/wiki?curid=17891", "title": "449", "text": "449\n\n\n"}
{"id": "17892", "url": "https://cs.wikipedia.org/wiki?curid=17892", "title": "450", "text": "450\n\n\n"}
{"id": "17893", "url": "https://cs.wikipedia.org/wiki?curid=17893", "title": "452", "text": "452\n\n"}
{"id": "17894", "url": "https://cs.wikipedia.org/wiki?curid=17894", "title": "456", "text": "456\n\n"}
{"id": "17897", "url": "https://cs.wikipedia.org/wiki?curid=17897", "title": "Melétios z Antiochie", "text": "Melétios z Antiochie\n\nSv. Melétios z Antiochie († 381) byl patriarchou v Antiochii od roku 360 až do své smrti.\n\nNarodil se v Meliténé v Arménii bohatým rodičům. První zprávu o něj máme kolem roku 357, kdy je zmiňován jako jeden z podpůrců caesarijského biskupa Akákia, který vedl stranu biskupů podporující homoiánskou formuli víry, navrženou císařem Constantiem II. jako kompromis mezi homoúsiány a homoiúsiány. Melétios se stal po Eustathiovi biskupem v Sebaste, jehož sesadila homoúsiánská synoda. Proti tomuto zvolení se postavila část homoiúsiánů a Melétios se stáhl do Beroje.\n\nPodle Sókrata Scholastika se zúčastnil Seleukijské synody na podzim roku 359, kde podepsal Akákiovu formuli. Na začátku roku 360 se po Eudoxiovi, jenž byl jmenován biskupem v Konstantinopoli, stává biskupem v Antiochii. Z důvodů, které zůstávají neznámy, byl roku 361 poslán do exilu.\n\nV Antiochii měl nadále Melétios dostatek stoupenců, kteří se neúčastnili bohoslužeb nového biskupa Euzoia, a pořádali své vlastní – tak vzniklo tzv. melétiánské schizma. Celé schizma bylo velmi složitým problémem, k němuž přispěla i skutečnost, že ve městě existovala i poměrně silná protiariánská skupina, která zachovávala striktní výklad homoúsiánské formule předešlého biskupa Eustathia; tu vedl presbyter Paulinos.\n\nAlexandrijská synoda poslala své zástupce, aby dohodli příměří mezi oběma protiáriánskými církvemi, avšak mezitím biskup Lucifer z Calaris vysvětil Paulina na biskupa, neboť se Melétios vrátil s počátkem vlády Iuliana Apostaty. Nyní tedy již v Antiochii existovali vedle sebe tři biskupové. Ortodoxní nikajská strana vedená Athanasiem zachovávala společenství pouze s Paulinem. Ariánský císař Valens poslal Melétia do exilu. V roce 375 byl Vitalius, jeden z Melétiových presbyterů, vysvěcen na biskupa heretickým biskupem Apollinariem z Laodiceje. Tato situace vystupňovala již dlouho trvající konflikt.\n\nV tomto období se Melétios přikláněl stále více k Nikajskému vyznání. Basil z Caesareje dopomohl k tomu, aby byl Melétios při návratu z exilu přivítán jako vůdce východní ortodoxie. Tak se stalo, že v říjnu 379 předsedal antiošské synodě, během níž došlo k základní dogmatické shodě mezi Východem a Západem. Dopomohl Grégoriovi z Nazianzu k biskupskému stolci v Konstantinopoli, vysvětil jej na biskupa a předsedal také druhému ekumenickému koncilu, který se roku 381 v Konstantinopoli sešel (První konstantinopolský koncil).\n\nKrátce po zahájení tohoto koncilu však Melétios zemřel. Císař Theodosius I. nechal jeho tělo dopravit do Antiochie se zvláštními poctami. Avšak melétiánské schizma jeho smrtí neskončio. Navzdory snahám Grégoria z Nazianzu a západních biskupů biskupové odmítli uznat Paulina jako jediného biskupa Antiochie a za Melétiova nástupce byl vybrán Flavianos. Eustathiovi přívrženci zvolili Euagria po smrti Paulinově a celé schisma skončilo až roku 415, kdy se jediným biskupem v Antiochii stal Flavianos.\n\n"}
{"id": "17899", "url": "https://cs.wikipedia.org/wiki?curid=17899", "title": "Malatya", "text": "Malatya\n\nMalatya, starověká Meliténé, latinsky Malatia, je město v jihovýchodním Turecku a sídlo stejnojmenné provincie v regionu Východní Anatolie. Nejstarší pojmenování chetitského města zní Milid.\n\nMěsto je dnes sídlem univerzity, počet obyvatel dosáhl roku 2014 podle odhadu 438 tisíc.\n\nMezi slavné starověké rodáky města patří Melétios z Antiochie, významná postava církve ve 4. století.\n\n\n"}
{"id": "17902", "url": "https://cs.wikipedia.org/wiki?curid=17902", "title": "Gotika", "text": "Gotika\n\nGotika je umělecký sloh pomalu navazující na sloh románský. Začíná se projevovat od druhé poloviny 12. století a pokračuje ve vrcholném středověku zhruba po další tři staletí. V českých zemích nastupuje i ustupuje gotika o něco později. V Německu a střední Evropě trvala až do počátku 16. století, kdy se v Itálii a Francii již prosadila následující renesance. Ta se z gotiky nevyvinula, ale naopak se ji snažila popřít a při svém vývoji se opírala o antické dědictví.\n\nTermín gotika nebo gotický se vztahuje ke Gótům. Předcházející epoše jej přisoudil s opovržením Giorgio Vasari a další italští humanisté; „gótské“ umění pro ně znamenalo asociaci primitivního či barbarského. Ve Francii byl tento sloh nazýván „style ogival“ – sloh lomený.\n\nGotický sloh vznikl postupným vývojem ze slohu románského. Počátky gotického slohu začínají ve Francii a jsou spojeny s vybudováním opatství v Saint-Denis poblíž Paříže. Ve vzniklém stylu je i proto do jisté míry obsažena filozofie směřování za Bohem, která je po formální stránce vyjadřována vertikalismem, oproti románskému slohu došlo především u staveb také k značnému prosvětlení a „odhmotnění“.\nGotika na rozdíl od románského slohu již nedosáhla plného rozšíření po celé Evropě, ale spíše v její západní a centrální části. Vliv gotiky na územích s vlivem pravoslavné církve na tamější umělecké cítění byl značně limitovaný.\n\nHudba v gotickém stylu vznikla na území Francie a zařazujeme ji do období 12.–14. století (v Čechách do 1. čtvrtiny 16. století).\n\nJedná se o období, kdy byly podnikány křížové výpravy do Orientu. Kontakt s Orientem se pak projevil značně i v hudbě, převážně ve složce instrumentální.\n\nNové nástroje, na které se hrálo, byly hlavně arabského původu. Jednalo se o \"alud\" (lauda = loutna), \"zurna\" (= šalmaj - plátkový nástroj), dále pak různé typy fléten, bicích a strunných nástrojů. Oblíbená byla například \"daidra\" (= tamburína s plíšky), \"rybebky\" (= housle), \"rebce\" (= housličky) a \"al rebab\" (= arabské housličky které jsou potaženy kůží).\n\nHudbu gotiky lze rozdělit do tří období:\n\nTehdejším módním trendem byly u mužů dlouhé špičky bot a dlouhé rukávy. Špičky byly dlouhé podle toho, jak vysoké je mužovo postavení ve společnosti – čím vyšší postavení, tím delší špičky (jestliže byly špičky příliš dlouhé, muži si je zavazovali kolem holení nebo kotníků).\nŽeny se často odívaly do šatů s tzv. „rozstřiženými rukávy“. Na hlavách nosily buď vysoké čepice, které připomínaly kužel (často zdobený závojem, který vykukoval ze špičky klobouku), nebo roušky, které měly různými způsoby ovázané kolem hlavy. Ženy v této době nosily henniny - dlouhé a vysoké \"klobouky bílé paní\". U mužů značil vyšší límec příslušnost k vyšší společenské třídě.\n\nVznikají mohutné stavby jako např. mnohé katedrály, ale i stavby menšího charakteru.\n\nZnaky architektury:\n\n\nPrvní gotické katedrály vznikly ve Francii: Notre Dame v Paříži, Notre Dame v Remeši, katedrála v Chartres (nejvíce zdobena sochařskými díly, např. v portálu jsou umístěni světci katedrály v Chartres – 6 a 6 apoštolů).\n\nPro gotiku každého evropského státu se na první pohled stalo něco charakteristickým. Např. v Německu se stavěly stavby z kvalitních cihel a neomítaly se. V Anglii byly stropy vyzdobeny tzv. síťovou klenbou, velmi složitou, ale mnohdy řešenou jen ornamentálně. Italská gotika (\"Dóžecí palác v Benátkách\") je zvláštní především ornamentem na fasádě připomínajícím prvky Středního východu. Česká gotika dosáhla vynikající světové úrovně, zvláště v oblasti malířské (částečně i sochařské) je ceněna na nejpřednějším místě.\n\nPrvní sochařské projevy byly pouhým doplňkem architektury. Zcela v tendenci ideálů gotiky převládala \"vertikalita\" – v celém těle a zvláště v drapérii. Sochy nestály volně v prostoru, ale jakoby byly přilepeny přímo k architektuře. Stalo se zvykem, že v průčelí chrámů u portálů se tesaly sochy apoštolů po pravé i levé straně (6 a 6). Postupem doby se socha dostává na oltář i na zeď.\n\nVrcholným projevem gotického výtvarného umění byla zpodobení Panny Marie. Zobrazovala se buď jako madona s malým Ježíškem nebo později jako pieta – truchlící matka s mrtvým Kristovým tělem, sejmutým z kříže, v klíně (z italského \"pietà\" – lítost). Sochy a obrazy s tímto námětem se vztahovaly ke dvěma významným okamžikům života Ježíše Krista, jeho narození a úmrtí. Pro postavy, které zobrazovalo gotické sochařství a malířství, bylo rovněž typické směřování vzhůru – byly vysoké a štíhlé, mírně prohnuté do tvaru písmene S. Jejich tváře se vyznačovaly novým rysem. Nacházíme v nich výrazy zcela pozemských lidských citů, prosté radosti nebo velkého utrpení. Ztvárnění Ježíše jako nemluvněte odpovídá středověkému chápání dítěte jako malého dospělého člověka. Dalším typickým námětem byl Kristus na kříži (krucifix) a apoštolové se svými atributy.Materiálem byl buď kámen, nebo byly sochy vyřezávány z lipového dřeva často velmi schopnými řezbáři. Socha se potahovala jemným plátnem, které přilehlo, a potom se polychromovala (barvila). Postupně pozorujeme tendenci realismu, pohybu a přibližování se ke všemu, co bylo v umění starších evropských civilizací původně známo.\n\nMnožství gotických soch překonalo věky a v současné době se nacházejí v muzeích a galeriích. Zhotovené kopie stojí na reálných místech. \"Andrea Pisano\" vytvořil relief s motivy ze života Ježíše Krista\nVe světovém měřítku sehrála zvláštní roli parléřovská stavební huť svatovítská a zřejmě první sochařský autoportrét v dějinách umění.\n\nPro gotické malířství je příznačné řešení napětí mezi náboženskými výjevy a všedním životem. Zobrazení posvátného dění se stává přístupnější lidem a přirozenější, objevuje se více postav, realistické zachycení utrpení, scénické vývoje dějů.\n\nHlavními náměty nadále zůstávají devoční a oltářní obrazy společně s rozsáhlými cykly legend ze života svatých. Na obrazech se však nově objevují konkrétní přírodní objekty a předměty, zpočátku v roli atributů, později jejich význam roste a dochází k jejich osamostatnění. Vznikají tak první zátiší a rané krajinomalby (např. spojené s tématem Útěku do Egypta apod.). Rovněž na obrazech světců získává krajina postupně dominantní prostor.\n\nNa obrazech se stále častěji objevují zadavatelé zakázek (donátoři), zpočátku v podobě jedné z mnoha postav, postupně získávají v podobě domácích diptychů dokonce rovnocenný prostor s vybraným světcem či náboženským výjevem. Jedná se zde o předstupeň budoucího rozvoje portrétního malířství.\n\nOd rané gotiky se rovněž začíná objevovat i jiná než náboženská tematika (viz např. monumentální krajinné panoráma Ambrogia Lorenzettiho pro sienskou radnici s tématem Dobrá vláda či velmi známý dvojportrét manželů Arnolfiniových Jana van Eycka).\n\nHlavními centry gotického malířství byly na jedné straně severní Itálie (Duccio di Buoninsegna, Cimabue, Simone Martini, Giotto di Bondone, Bernardo Daddi, Andrea di Bonaiuto da Firenze, Pietro a Ambrogio Lorenzetti, Orcagna, Gentile da Fabriano), na druhé straně Francie Bratři z Limburka a dnešní Nizozemí (Melchior Broederlam, Hubert van Eyck a Rogier van der Weyden). Jejich následovníci již patří k zakladatelům renesanční malby (Jan van Eyck, Hans Memling, Hieronymus Bosch). V českých zemích došlo k velkému rozvoji gotické malby ve 14. století, kdy tvořili naši nejvýznamnější umělci (Mistr třeboňského oltáře, Mistr vyšebrodského oltáře, Mistr Rajhradského (olomouckého) oltáře, Mistr Theodorik).\nGotický sloh pronikal od počátku 14. století nejprve do knižní malby, která sloužila jako vzor pro malbu nástěnnou. Nejranějšími památkami gotické knižní malby jsou chorální knihy Alžběty Rejčky (kolem 1323) a Pasionál abatyše Kunhuty (1313–1321). Po zdomácnění gotického slohu ovlivňovala nástěnnou malbu i malba desková.\n\n\n\n\n"}
{"id": "17903", "url": "https://cs.wikipedia.org/wiki?curid=17903", "title": "Grand Prix Albi 1950", "text": "Grand Prix Albi 1950\n\nGrand Prix Albi 1950 (XII Circuit de l'Albigeois) byla celkově již 14 závodem formule 1 pořádaným v premiérové sezóně světového šampionátu. Závod se konal 16. června 1950 na okruhu Albi Circuit, jenž leží na jižním předměstí města Albi. Závod měl dvě rozjížďky po 17 kolech, o postavení na startovním roštu do první rozjížďky rozhodovala kvalifikace, kterou vyhrál Fangio na Maserati. Raymond Sommer jako vítěz první rozjížďky startoval z pole positions do rozjížďky druhé, kterou vyhrál Jose Froilan Gonzalez. O celkovém vítězi rozhodoval součet časů a odjetých kol z obou závodů, celkovým vítězem se nakonec stal Louis Rosier, který sice ani jednu jízdu nevyhrál (3. a 2. místo), ale součet jeho času byl nejlepší, navíc nechyboval tak jako jeho největší soupeři a tak jako jeden z mála odjel plný počet kol.\nSvou účast na Grand Prix Albi potvrdilo celkem 18 pilotů, do kvalifikace nakonec nenastoupily jezdci Scuderia Milano Felice Bonetto a Gianfranco Comotti. Nejpočetnější zastoupení mělo Maserati a Talbot. Scuderia Achille Varzi připravila vozy Maserati 4CLT/48 pro argentinské duo Juan Manuel Fangio a Jose Froilan Gonzalez, jež doplnil motocyklový šampión Nello Pagani. Další Maserati představil tým Enrico Platé, jenž již tradičně podporuje šlechtickou dvojici thajského prince Biru a švýcarského barona de Graffenrieda. další Maserati sedlal Giuseppe Farina, jenž se do závodu přihlásil jako soukromá osoba. Scuderia Ferrari nasadila svou osvědčenou dvojici Alberto Ascari a Luigi Villoresi, zbytek startovního pole startoval na francouzských vozech Talbot, které doplnila ještě Simca Roberta Manzona a Maurice Trintignanta.\n\nŠestnáct automobilů se se postupně pouštělo na trať, aby bojovaly o cenné sekundy, které by jim zajistily start z té nejvýhodnější pozice. Nejlépe si se záludnostmi francouzského okruhu poradilo Maserati Juana Manuela Fangia, které 8,880 km dlouhou trať zdolalo za 3:06,7. Téměř dvě sekundy na něho ztratil jeho stájový kolega a krajan Jose Froilan Gonzalez, stačilo to na druhé místo, první řadu startovního roštu (systém 3-2-3) doplnil Raymond Sommer s vozem Talbot. Farina spolu s Rosierem startovali z druhé řady, nečekaně pomalí byli oba piloti Ferrari, Villoresi skončil šestý a Ascari až osmý. Poslední místa na roštu zaplnil tým Enrico Platé, který nestihl své piloty do kvalifikace vyslat.\n\nKvalifikace určila rozložení startovního roštu a diváci netrpělivě očekávali pokyn startéra. S úderem 15 hodiny byl odstartován první závod na okruhu v Albi, Fangio nezaváhal a ihned se ujal vedení. Výborně odstartoval Farina a Ascari. Štěstí v neštěstí měl Philippe Etancelin (Phi-Phi), kterého po ujetí zhruba tři sta metru zasáhl do obličeje kámen jenž odlétl z kola Luigiho Villoresiho. I přes ukrutnou bolest francouzský pilot absolvoval celé téměř devítikilometrové kolo než zastavil v boxech. Naštěstí jeho zranění nebylo vážné a tak se oblíbený Phi-Phi po ošetření, zúčastnil závodu již jen jako divák.\n\nPrvní tři okruhy nepřinesly žádnou změnu na čele závodu a Fangio si s každým kilometrem zvyšoval náskok nad svými pronásledovateli. Ve čtvrtém kole zaútočil Ascari na Farinu a předjel ho. Po pátém kole zamířil k mechanikům i González jehož zadní pneumatiky vykazovaly známky značného opotřebení. V úseku trati nazvané Montplaisir, odstavil svůj monopost Bira, kterému praskal zadní náprava. Sedmé kolo poslalo k mechanikům i Farinu, jeho Maserati ztratilo na výkonu vinou menší poruchy na vstřikování. V polovině závodu přivedla stejná závada do boxů i Ferrari Luigiho Villoresiho, který ale neměl takové štěstí jako Farina a závod pro něj skončil.\n\nMezitím Ascari zajel nejrychlejší kolo závodu, které mu vydrželo jen par minut protože ho vzápětí překonal Fangio, cítící v Italově rudém Ferrari nebezpečí.\n\nV poslední třetině závodu provázela smůla Alberta Ascariho, který ve snaze dostihnout Fangia uštval dvanáctiválec svého Ferrari. Lídr závodu, neobtěžován úhlavním rivalem zvolnil ze svého tempa a dvojice pronásledovatelů Sommer a Rossier, ukrojila cenné sekundy z jeho náskoku.\n\nPředposlední kolo závodu. Juan Manuel Fangio má viditelné problémy s vozem, všiml si toho i Sommer, jedoucí na druhém místě, a zrychlil. Před nájezdem do Montplaisir, téměř dva kilometry před cílem, se z Maserati vyhrnul mrak dýmu, Fangio značně zpomalil což stačilo Sommerovi, aby se zhruba tři sta metru před cílovou čárou dostal před Fangia. S explozí Fangiova motoru se na trať dostal i olej, který poskvrnil pneumatiky Sommerova Talbotu. To mělo velký vliv na následnou nehodu, při brzdění za cílovou čarou, Sommerův vůz se dostal do mírného smyku a byl vržen proti balíkům slámy, na které pár minut před osudným okamžikem vylezl neukázněný fotograf. Talbot ho odmrštil prakticky až doprostřed silnice, kde zůstal ležet. Raymond Sommer byl v šoku, radost z vítězství mu kalila myšlenka na nešťastného fotografa. Pár minut po incidentu dostal Sommer dobrou zprávu od pořadatelů, kteří se mezitím k nešťastníkovi seběhli, že fotograf je při vědomí a má jen pár škrábanců.\n\nStartovní rošt do druhého závodu byl ochuzen o dvě esa, Sommer i Fangio v první jízdě oba dva poškodili své vozy. Etancelin nabídl svůj monopost Sommerovi a González zase Fangiovi, ale oba toto sportovní gesto odmítli a do druhého závodu nenastoupili. Počet účastníku se zúžil na 11.\n\nJakmile jezdci dostali pokyn ke startu, do čela se prodral González jen těsně před Rosierem a Ascarim. Etancelin, který startoval z posledního místa, poskočil na sedmé místo. Ve čtvrtém kole v Saint Juery zastavil González, aby si očistil brýle od oleje, který odletoval od Rosierova Talbotu v době, kdy ho střídal ve vedení. Výborně jedoucí Philippe Etancelin, nejdříve překonal Levegha a v místě Montplaisir posléze i Trintignanta, čímž se dostal již na pátou pozici. Mezitím Ascariho provázeli problémy s vozem a musel do boxu. Mechanici nedokázali problém na místě odstranit a tak závod pro Ascariho skončil. O vzrušení se na trati postaral Etancelin, ve snaze zlepšit si pozici vlétl příliš rychle do jedné ze zatáček a poroučel se mimo trať, v okamžiku, kdy se na ní znovu vrátil byl zase šestý.\n\nNa čele jel Rosier bez sebemenšího tlaku od soupeřů, než se zezadu začal přibližovat González. Na třetím místě jedoucí Farina musel odrážet útoky od dotěrného Levegha, ale to už oba ztráceli téměř tři minuty na lídra závodu. V desátém kole se González dotáhl na Rosiera a ve sjezdu do La Renaudié si znovu vzal první místo a pokračoval ve své triumfální jízdě. Nejprve nadělil jedno kolo Graffenriedovi a další Claesovi, který už nasbíral tři.\n\nI přes dobrou rychlost a nesporný talent Maurice Trintignanta, Pierre Levegh se svým Talbotem pokořil malou Simcu a vrátil se na čtvrté místo.\n\nGonzález protíná cílovou čáru jako vítěz, brilantním výkonem si druhé místo vychutnává Rosier. Po sečtení všech časů, se ukazuje jako nejrychlejší právě Rosier, před Gonzálezem a Trintignantem, který ale už ztrácel jedno kolo.\n\n\nPořadí v první jízdě určilo postavení na startu do jízdy druhé\n\n"}
{"id": "17906", "url": "https://cs.wikipedia.org/wiki?curid=17906", "title": "Počítačová simulace", "text": "Počítačová simulace\n\nPočítačová simulace je simulace, při níž je modelem počítačový program, který se pokouší simulovat abstraktní model určitého systému. Úkolem simulačního programu je zjistit, jak se bude systém chovat pro zadaná vstupní data. Úkolem simulačního programu není provádět optimalizaci, tzn. hledat, pro která vstupní data\ndostaneme optimální řešení. Uživatel může provádět se simulačním programem opakované simulační experimenty s cílem zjistit očekávané výsledky pro různá vstupní data a nalézt tak optimální řešení problému.\n\nSimulace je v matematice a kybernetice vědecká metoda, při které se zkoumají vlastnosti nějakého systému pomocí experimentů s jeho matematickým modelem. Počítačové simulace se staly užitečnou součástí matematického modelování mnoha přirozených systémů ve fyzice, chemii a biologii, psychologii a získaly nový pohled do fungování těchto systémů.\n\nPočítačová simulace byla vyvinuta ruku v ruce s rychlým růstem počítačů. První velké nasazení bylo v Manhattanském projektu ve druhé světové válce na procesní model jaderného výbuchu. Jednalo se o simulaci 12 těžkých koulí pomocí algoritmu Monte Carlo. Počítačová simulace se často používá jako doplněk nebo náhrada pro modelování systémů. Existuje mnoho různých druhů počítačových simulací. Společným rysem, které všechny sdílejí, je pokus generovat vzorek reprezentativních scénářů pro model ve kterém kompletní výčet všech možných stavů modelu by byl nepřístupný nebo nemožný. Počítačové modely byly původně používány jako doplněk k další argumentaci, ale jejich použití se později stalo poměrně rozšířené.\n\n1.Návrh modelu\n\n2.Provedení simulace\n\n3.Analýza získaných dat\n\nS pojmem simulace se spojují dva základní významy: 1) napodobovat, 2) předstírat. Počítačové simulace představují velkou rozmanitost. Mezi ty nejnápadnější simulované jevy pro mladší generaci patří 3D akční hry, které představují virtuální prostředí založené na vizuální podobnosti s reálným světem kolem nás. V případě počítačových simulací je možné říci, že cokoliv, co můžeme popsat, lze také simulovat pomocí počítače. Popisem se má na mysli proces rozčlenění jevu na základní samostatné prvky, kterým lze přiřadit určité hodnoty a určitý počet pravidel, podle kterých se tyto prvky mezi sebou chovají. Počítačově simulovaná realita je proto založena na popisu skutečného světa a sama o sobě vytváří jednodušší a ve své jednoduchosti také dokonalejší svět. Jevy, které nás obklopují, jsme se rozhodli vysvětlit či popsat určitými zákonitostmi, které se zdají být efektivní. Nesmíme však zapomínat, že z konečné množiny pozorování přírodních úkazů většinou usuzujeme na absolutní, tedy nekonečnou, platnost námi stanovených zákonů. Tyto zákony pak však popisují spíše ideální svět než realitu\n\nPředvídatelnost událostí\n\nPodle času\n\nForma výstupu\n\nPočtu používaných počítačů\n\nModelování patří k tradičním postupům v některých technických disciplínách, například v kybernetice nebo v teorii automatického řízení. S rozvojem levných a dostupných počítačů v posledních desetiletích proniklo počítačové modelování do většiny technických věd a stalo se důležitou metodou i v biologii, meteorologii, geologii a dokonce v ekonomii a ve vědách sociálních.\n\nHlavní praktickou výhodou modelování je možnost pomocí pokusů a omylů vyřešit úlohy, které nemají analytické řešení, nebo ověřit vlastnosti nákladných zařízení před jejich fyzickou realizací (např. složité integrované obvody, letadla nebo atomové bomby). Simulační modely se používají také jako součást trenažérů nebo počítačových her. Biologické modely mohou zabránit některým pokusům na zvířatech.\n\nPro modelování v různých oborech byla vyvinuta řada specializovaných softwarových balíků, k nejznámějším patří například Matlab Simulink pro modelování dynamických systémů nebo Spice pro elektrické obvody. V minulosti se používaly pro modelování analogové počítače (výpočet obyčejných diferenciálních rovnic s počátečními podmínkami) nebo simulační programovací jazyky, jako např. Simula (systémy s diskrétními událostmi, \"Discrete event simulation\") nebo CSSL (\"Continuous System Simulation Language\", spojité systémy).\n\nPrvním krokem při počítačovém modelování bývá sestavení matematického modelu zkoumaného systému. Model může být získán buďto teoreticky ze základních fyzikálních vlastností systému, nebo empiricky z naměřených hodnot. Určování parametrů teoreticky vytvořeného modelu z empirických hodnot se nazývá identifikace systémů.\n\nMatematický model musí vhodně charakterizovat závislost výstupů systému na jeho vstupech. Modely fyzikálních soustav jsou obvykle sestaveny jako soustavy několika diferenciálních rovnic. V kybernetice nebo elektrotechnice jsou to obvykle obyčejné diferenciální rovnice, jiné obory pracují také s parciálními diferenciálními rovnicemi. Rovnice obvykle upravujeme do některé z kanonických forem. V jiných disciplínách můžeme použít pro popis systému diferenční rovnice, stochastické diferenciální rovnice, přenosové funkce v Laplaceově transformaci nebo zcela jiný matematický aparát.\n\nModel ale málokdy dokáže popsat dění v přírodě dostatečně přesně. Výsledek jsme např. získali s použitím zjednodušujících předpokladů, nebo byl použit nevhodný model. Při modelování je proto zásadní znát omezení použitého modelu a nevyvozovat z modelování nepatřičné závěry.\n\nRovnice matematického modelu řešíme vhodnou numerickou metodou. Vypočtené výsledky vhodně interpretujeme.\n\nPočítačová simulace výrobního systému je etapa dynamického zkoumání výrobního systému. Jejím principem je experimentování s počítačovým modelem, který je pokud možno přesným obrazem stochasticky se chovajícího výrobního systému. Na simulačním modelu se simulují stavy systému (např. transport součásti, proces obrábění, porucha atd.) v závislosti na čase. Jejich změna přitom nastává diskrétně v časových okamžicích, které jsou reprezentovány diskrétní událostí (např. příchod zakázky, začátek obrábění, začátek seřizování, začátek poruchy apod.). Cílem experimentování je vyhledáni takových hodnot výstupních veličin modelu, které vyhovují předem stanoveným požadavkům (cílům simulační studie). Vstupní hodnoty tohoto řešení jsou potom použitelné i pro reálný systém.\n\nPožadavky na data u simulací a modelů se velmi liší podle konkrétní modelované situace. Pro některé může být vstup jen několik čísel (například simulace průběhu střídavého proudu), zatímco jiné simulace požadují několik terabajtů informací (jedná se např. o počítačové simulace jako je počasí a klimatické modely).\n\nVstupní proměnné se různě liší:\n\n\nDále se data simulace liší podle údajů, které jsou k dispozici v určitém čase:\n\n\nV počítačových simulací je vidět velká rozmanitost, ale také mnoho společných prvků. Proto existuje velké množství specializovaných simulačních jazyků. Například Simula 67.\n\nLze využít při ladění programu. Při každé aktivaci procesu (ošetření jedné jeho události) můžeme vypsat do výstupního souboru řádek s informací o událostech, které se simulací souvisí (čas události, identifikace procesu, druh události, důležité údaje o aktuálním stavu modelu).\n\nV nejjednodušším případě to může být čas, kdy simulace skončí (je odvezen všechen písek, ze samoobsluhy odešel poslední zákazník). Dále můžeme mít jiné požadavky, příslušné podklady je pak třeba průběžně evidovat a ukládat v průběhu simulace (kolik písku odvezlo které auto, jaké nejdelší fronty během dne vznikly v samoobsluze a kdy).\n\nMezi výhody použití simulace se řadí:\n\n\nMezi nevýhody použití simulace se řadí:\n\nOblastí využití je velký počet. Zde je uveden hrubý přehled oblastí, kde velmi často lidé sahají po simulačních modelech, jako nástroj pro podporu rozhodování a vizualizaci, analýzu a predikci chování systému či na řešení konkrétních problémů, uplatnění u výrobních systémů a systémů manipulujících s materiálem.\n\nTypické úlohy pro řešení pomocí počítačové simulace\n\nOptimalizace obchodních procesů\n\nPlánování a řízení výroby\n\nZlepšení logistických koncepcí\n\nProjektování výrobních systémů\n\nAnalýzy výrobních systémů\n\nŠkolení pracovníků v oblasti\n\nAplikace ve veřejném sektoru,\n\nAplikace u obslužných systémů,\n\n\n\n1. BANKS, J.: Principles of Simulation. In BANKS, J., ed.: Handbook of simulation: Principles, Methodology, Advances, Applications, and Practice, 1998. John Wiley & Sons, Inc., New York. ISBN 0-471-13403-1. s. 547–570\n\n2. BAKER, D. W., STEVENS, C. D., BROOK, R.H.: Regular source of ambulatory care and medical care utilization by patients presenting to a public hospital emergency department. Journal of the American Medical Association, 271, 1994, s. 1909–1912;\n\n3.SHANNON, R. E. Introduction to Simulation. Winter Simulation Conference. In SWAIN, J. J., GOLDSMAN, D., CRAIN,R. C. & WILSON, J. R., eds.: Proceedings of the 1992 Winter Simulation Conference, 1992, Arlington, Virginia, United States.\n\n4. SHANNON, R. E. Introduction to the Art and Science of Simulation. Winter Simulation Conference. In MEDEIROS, D. J., WATSON, E. F., CARSON, J. S. 92 & MANIVANNAN, M. S., eds.: Proceedings of the 1998 Winter Simulation\n\n5. HORA, P. Diplomová práce \"Srovnání programových produktů pro simulaci a možnosti jejich využití\", Vysoká škola ekonomická v Praze, 2011\n\n6. PRECLÍK Vratislav: Průmyslová logistika, 359 s., ISBN 80-01-03449-6, Nakladatelství ČVUT v Praze, 2006\n\n"}
{"id": "17907", "url": "https://cs.wikipedia.org/wiki?curid=17907", "title": "Grand Prix Nizozemska 1950", "text": "Grand Prix Nizozemska 1950\n\nI Grote Prijs van Nederland byla 15. závodem formule 1 v roce 1950.\nPočetní převahu ve startovním poli mělo Maserati. Scuderia Achille Varzi nasadila Maserati 4CLT/48 s argentinskou dvojicí Fangio González, u týmu Enrico Platé se očekávala osvědčená šlechtická dvojice Princ Bira a Toulo de Graffenried, jehož ale odsunul na střídačku majitel Enrico Platé. Také Scuderia Ambrosiana nechala odpočívat Louise Chirona a nasadila Rega Parnella a Davida Murraye.\nVelké početní zastoupení měl i Talbot, kromě továrního týmu, Automobiles Talbot-Darracq SA, který připravil vozy pro Raymonda Sommera, Philippe Étançelina, Louise Rosiera a Yvese Giraud-Cabantouse, přivezl tyto vozy do Holandska i Belgičan Johnny Claes. Třetí značkou, která se závodu v Zandvoortu zúčastnila byla italská automobilka Ferrari, tovární Scuderii Ferrari reprezentovali osvědčení Alberto Ascari a Luigi Villoresi, soukromě se s Ferrari prezentoval Peter Whitehead. Startovní listina tak obsahovala pouhých 14 jmen plus dva náhradníky.\nNejrychlejším mužem kvalifikace byl Raymond Sommer, na kterého druhý Fangio na Maserati ztratil více jak 1 sekundu, v první řadě je doplnil Fangiuv krajan González. Do druhé řady se postavili Rosier a Villoresi, kteří zajeli shodné časy. Alberto Ascari, který jako jediný startoval s upraveným vozem formule 2, startoval ze 7. místa. Závod byl zklamáním pro Juana Manuela Fangia, který musel ze závodu odstoupit, po urputném boji s Rosierem. Problémům se nevyhnul ani González, jehož vůz začal hořet v momentě, když stál u svých mechaniků. Po uhašení se González rozhodl v závodě pokračovat a dokázal dojet na sedmém místě. Závod se dobře vyvinul pro Ferrari, jak Villoresi tak Ascari se protlačili na stupně vítězů, vše zpečetil čtvrtým místem Peter Whitehead, jedoucí na soukromém Ferrari 125.\n\n\n\n"}
{"id": "17908", "url": "https://cs.wikipedia.org/wiki?curid=17908", "title": "457", "text": "457\n\n\n"}
{"id": "17909", "url": "https://cs.wikipedia.org/wiki?curid=17909", "title": "458", "text": "458\n\n"}
{"id": "17910", "url": "https://cs.wikipedia.org/wiki?curid=17910", "title": "459", "text": "459\n\n"}
{"id": "17911", "url": "https://cs.wikipedia.org/wiki?curid=17911", "title": "Apsida", "text": "Apsida\n\nSlovo Apsida má více významů:\n\n"}
{"id": "17912", "url": "https://cs.wikipedia.org/wiki?curid=17912", "title": "460", "text": "460\n\n"}
{"id": "17913", "url": "https://cs.wikipedia.org/wiki?curid=17913", "title": "Apsida (architektura)", "text": "Apsida (architektura)\n\nApsida (z řec. \"αψις (hapsis) – oblouk, zaoblení, obloha\" a lat. \"apsis\" či \"absis – výklenek\") je půlkruhová či podkovovitá oltářní nika zaklenutá konchou, vzniklá v římské antické architektuře a používaná především v románské a románsko-gotické architektuře.\n\nNejprve byly apsidy použity v římských thermách, bazilikách a chrámech, kde byly v podobě polokruhové niky s konchou určeny pro sochy božstev nebo významných osobností.\n\nV křesťanském kostele je v apsidě umístěn oltář. Apsidy, tj polokruhové niky s konchou byly používány pouze v raněkřesťanské a románské architektuře.\n\nV románské architektuře apsida zpravidla přiléhá ke čtvercovému či obdélnému kostelnímu chóru, případně u menších kostelů (například u rotund) může také bezprostředně navazovat na chrámovou loď. V takovém případě plní apsida přímo roli presbytáře, a může mít proto i poměrně veliké rozměry a podkovovitý tvar. Naopak veliké a rozsáhlé baziliky mohou být vybaveny řadou apsid, uzavírajících též boční kaple, nebo z jihu a severu navazující na příčnou loď.\n\nPokud je apsida mělká (zvláště v raněkřesťanské architektuře), používáme pro její označení též termín exedra. Apsida je zpravidla zaklenuta polokupolovitou klenbou, která se nazývá koncha. Velmi často bývá v konše umístěna rozměrná nástěnná malba zobrazující Krista - Pantokratora. Apsida bývá osvětlena jedním, osově umístěným oknem nebo i několika románskými okny (původně vždy lichý počet) s oboustranně se rozšiřujícími špaletami. Výjimečně mohou být apsidy též plochostropé.\nV gotické architektuře užití polokruhových závěrů mizí a nahrazuje je polygonální závěr navazující bezprostředně na chór a zaklenutý odlišným typem klenby. Apsidy se poté objevují již pouze v neorománské architektuře 19. a počátku 20. století. Ve světské architektuře se termín \"apsida\" nepoužívá, je nutné použít termín exedra.\n\n"}
{"id": "17914", "url": "https://cs.wikipedia.org/wiki?curid=17914", "title": "461", "text": "461\n\n\n\n"}
{"id": "17915", "url": "https://cs.wikipedia.org/wiki?curid=17915", "title": "462", "text": "462\n\n\n"}
{"id": "17916", "url": "https://cs.wikipedia.org/wiki?curid=17916", "title": "463", "text": "463\n\n\n"}
{"id": "17917", "url": "https://cs.wikipedia.org/wiki?curid=17917", "title": "464", "text": "464\n\n"}
{"id": "17918", "url": "https://cs.wikipedia.org/wiki?curid=17918", "title": "465", "text": "465\n\n\n"}
{"id": "17919", "url": "https://cs.wikipedia.org/wiki?curid=17919", "title": "Apollinarismus", "text": "Apollinarismus\n\nApollinarismus či apollinarianismus představuje jednu z christologických teorií 4. století představovanou Apollinariem z Laodiceje, jenž tvrdil, že Ježíš Kristus měl lidské tělo a zároveň božskou mysl.\n\nTuto teorii zastávali jak přívrženci nikajské strany tak ariáni. Apollinaris vycházel z platónské trichotomie, která dělí člověka na tělo, duši a ducha, a učil, že v Ježíši byl lidský duch nahrazen božským Logem, 2. osobou Trojice. \n\nTento názor odporoval východnímu pojetí, že „to, co Kristus nepřijal, neposvětil“. Nepřijal-li tedy lidského ducha, nemohla Kristova smrt na kříži posvětit a spasit ducha člověka. \n\nProti této nauce se postavila již alexandrijská synoda roku 362, aniž by jmenovala Apollinaria jako jejího autora. Roku 373 odmítli egyptští biskupové, které poslal císař Valentinianus do exilu, společenství s Apollinariem. Roku 377 nauku odsoudil papež Damasus I. a též První konstantinopolský koncil roku 381 jej prohlásil za herezi neslučitelnou s křesťanskou vírou. Ježíš Kristus podle křesťanské víry je plně člověkem a plně Bohem, tj. není ani poločlověk, ani polobůh.\n\n"}
{"id": "17920", "url": "https://cs.wikipedia.org/wiki?curid=17920", "title": "466", "text": "466\n\n\n"}
{"id": "17921", "url": "https://cs.wikipedia.org/wiki?curid=17921", "title": "467", "text": "467\n\n"}
{"id": "17922", "url": "https://cs.wikipedia.org/wiki?curid=17922", "title": "468", "text": "468\n\n"}
{"id": "17923", "url": "https://cs.wikipedia.org/wiki?curid=17923", "title": "469", "text": "469\n\n"}
{"id": "17924", "url": "https://cs.wikipedia.org/wiki?curid=17924", "title": "470", "text": "470\n\n"}
{"id": "17925", "url": "https://cs.wikipedia.org/wiki?curid=17925", "title": "471", "text": "471\n\n\n"}
{"id": "17926", "url": "https://cs.wikipedia.org/wiki?curid=17926", "title": "472", "text": "472\n\n"}
{"id": "17927", "url": "https://cs.wikipedia.org/wiki?curid=17927", "title": "473", "text": "473\n\n\n\n"}
{"id": "17928", "url": "https://cs.wikipedia.org/wiki?curid=17928", "title": "474", "text": "474\n\n"}
{"id": "17929", "url": "https://cs.wikipedia.org/wiki?curid=17929", "title": "475", "text": "475\n\n\n"}
{"id": "17931", "url": "https://cs.wikipedia.org/wiki?curid=17931", "title": "476", "text": "476\n\n\n"}
{"id": "17932", "url": "https://cs.wikipedia.org/wiki?curid=17932", "title": "477", "text": "477\n\n"}
{"id": "17933", "url": "https://cs.wikipedia.org/wiki?curid=17933", "title": "478", "text": "478\n\n\n"}
{"id": "17934", "url": "https://cs.wikipedia.org/wiki?curid=17934", "title": "479", "text": "479\n\n"}
{"id": "17935", "url": "https://cs.wikipedia.org/wiki?curid=17935", "title": "480", "text": "480\n\n\n\n"}
{"id": "17936", "url": "https://cs.wikipedia.org/wiki?curid=17936", "title": "481", "text": "481\n\n\n\n"}
{"id": "17937", "url": "https://cs.wikipedia.org/wiki?curid=17937", "title": "482", "text": "482\n\n\n"}
{"id": "17938", "url": "https://cs.wikipedia.org/wiki?curid=17938", "title": "483", "text": "483\n\n\n"}
{"id": "17939", "url": "https://cs.wikipedia.org/wiki?curid=17939", "title": "484", "text": "484\n\n"}
{"id": "17940", "url": "https://cs.wikipedia.org/wiki?curid=17940", "title": "485", "text": "485\n\n"}
{"id": "17941", "url": "https://cs.wikipedia.org/wiki?curid=17941", "title": "486", "text": "486\n\n"}
{"id": "17942", "url": "https://cs.wikipedia.org/wiki?curid=17942", "title": "487", "text": "487\n\n\n"}
{"id": "17943", "url": "https://cs.wikipedia.org/wiki?curid=17943", "title": "488", "text": "488\n\n\n"}
{"id": "17944", "url": "https://cs.wikipedia.org/wiki?curid=17944", "title": "489", "text": "489\n\n\n\n"}
{"id": "17945", "url": "https://cs.wikipedia.org/wiki?curid=17945", "title": "490", "text": "490\n\n"}
{"id": "17946", "url": "https://cs.wikipedia.org/wiki?curid=17946", "title": "491", "text": "491\n\n"}
{"id": "17947", "url": "https://cs.wikipedia.org/wiki?curid=17947", "title": "492", "text": "492\n\n"}
{"id": "17948", "url": "https://cs.wikipedia.org/wiki?curid=17948", "title": "493", "text": "493\n\n\n\n"}
{"id": "17949", "url": "https://cs.wikipedia.org/wiki?curid=17949", "title": "Apollinaris z Laodiceje", "text": "Apollinaris z Laodiceje\n\nApollinaris z Laodiceje (též Apollinarios) (310 – 390) byl biskup v Laodiceji (Latakia) v Sýrii a zakladatel apollinarismu.\n\nJako lektor církevní obce v Laodiceji byl roku 361 zvolen nikajskou stranou biskupem. V ariánské krizi podporoval homoúsiánskou pozici v prostředí, které velmi nahrávalo ariánství. To způsobilo, že byl s hlavním odpůrcem ariánství, Athanasiem, ariánskou stranou exkomunikován.\n\nApollinaris hájil ve svých spisech křesťanství proti novoplatónskému filozofovi Porfyriovi a římskému císaři Julianovi. Tyto spisy prozrazují jeho filozofické vzdělání, přepsal např. velkou část bible do klasické řecké formy. Přátelil se s Athanasiem, s Basilem z Caesareje udržoval písemný kontakt a v roce 373 nebo 374 patřil mezi jeho žáky též Hieronymus (Jeroným).\n\nNakonec se odloučil od učení Prvního nikajského koncilu tvrzením, že božství a lidství nemohou být v osobě Ježíše Krista spojeny. Namísto toho sám učil, že Ježíš měl pouze lidské tělo, avšak božskou mysl.\n\nApollinariovou naukou se zabývalo vícero církevních synod (375 a 382 v Římě, Alexandrijská synoda roku 378, První konstantinopolský koncil roku 381). Tyto synody Apollinariovo učení odsoudily.\n\n"}
{"id": "17951", "url": "https://cs.wikipedia.org/wiki?curid=17951", "title": "494", "text": "494\n\n"}
{"id": "17952", "url": "https://cs.wikipedia.org/wiki?curid=17952", "title": "495", "text": "495\n\n"}
{"id": "17953", "url": "https://cs.wikipedia.org/wiki?curid=17953", "title": "Apollinaris", "text": "Apollinaris\n\nApolinaris, Apollinaris nebo Apolinář může znamenat:\n\n\n"}
{"id": "17954", "url": "https://cs.wikipedia.org/wiki?curid=17954", "title": "496", "text": "496\n\n\n"}
{"id": "17955", "url": "https://cs.wikipedia.org/wiki?curid=17955", "title": "497", "text": "497\n\n"}
{"id": "17956", "url": "https://cs.wikipedia.org/wiki?curid=17956", "title": "498", "text": "498\n\n\n"}
{"id": "17957", "url": "https://cs.wikipedia.org/wiki?curid=17957", "title": "499", "text": "499\n\n"}
{"id": "17958", "url": "https://cs.wikipedia.org/wiki?curid=17958", "title": "500", "text": "500\n\n\n\n"}
{"id": "17960", "url": "https://cs.wikipedia.org/wiki?curid=17960", "title": "501", "text": "501\n\n"}
{"id": "17961", "url": "https://cs.wikipedia.org/wiki?curid=17961", "title": "Nikajská strana", "text": "Nikajská strana\n\nNikajská strana je označení té skupiny biskupů a církve, která v průběhu ariánské krize 4. století zastávala učení a vyznání víry Prvního nikajského koncilu z roku 325. Jiné označení pro tuto skupinu zní homoúsiáni.\n\nHlavním stanoviskem této strany bylo dogmatické tvrzení, že Ježíš Kristus jakožto Boží Syn a 2. z osob Trojice je soupodstatný Bohu Otci, kteréžto napadali stoupenci alexandrijského kněze Areia (Aria), jenž tvrdil, že Ježíš byl pouhý člověk a nikoli Bůh.\n\nMezi hlavní představitele nikajské strany patřili Alexandr z Alexandrie, Athanasios a později kappadočtí otcové, tj. Basil z Caesareje, Grégorios z Nazianzu a Grégorios z Nyssy. Nikajská strana dosáhla faktického vítězství až rozhodnutím Prvního konstantinopolského koncilu roku 381.\n"}
{"id": "17962", "url": "https://cs.wikipedia.org/wiki?curid=17962", "title": "Vysočanská (stanice metra)", "text": "Vysočanská (stanice metra)\n\nVysočanská (zkratka VS) je stanice metra v Praze na lince B, úseku IV. B Byla otevřena v roce 1998, její výstavba začala na počátku 90. let. Nachází se ve čtvrti Vysočany u křižovatky ulic Sokolovská, Freyova a Kolbenova a náměstí Organizace spojených národů, nedaleko sídla Dopravního podniku. Vysočanská je ražená trojlodní stanice pražského typu se zkrácenou délkou střední lodi. Nástupiště je 31 m hluboko. Má dva výstupy; první je východní, který je po eskalátorovém tunelu s tříramennými eskalátory vyveden do podpovrchového mělko založeného vestibulu s výstupy k autobusovým stanovištím. Druhý je západní, který vychází z druhého konce střední lodě a po několika metrech se lomí – navazující eskalátorový tunel vede kolmo k ose stanice a ústí v povrchovém vestibulu u ulice Sokolovská a sídla DP, kde je návaznost na tramvajovou dopravu. Tento druhý výstup byl otevřen dodatečně (28. června 2000), vzhledem k tomu, že na celou stavbu IV. B chyběl dostatek finančních prostředků.\n\nObklad stanice tvoří bleděmodré, bílé a modré desky, podlaha na nástupiště a stěny ve vestibulech tvoří žula.\n\nStanice již také jednou sloužila filmařům; televize Nova zde nafilmovala upoutávku k sérii filmů Indiana Jones.\n\n"}
{"id": "17964", "url": "https://cs.wikipedia.org/wiki?curid=17964", "title": "Rajská zahrada (stanice metra)", "text": "Rajská zahrada (stanice metra)\n\nRajská zahrada (zkratka RZ) je stanice metra v Praze. Nachází se na sídlišti Černý Most I., v ulici Chlumecká. Postavena byla na trase B, úseku IV.B v roce 1998.\n\nNázev Rajská zahrada nesla v 80. letech 20. století zastávka autobusů do Horních Počernic (221, 222, 223, 512) na Chlumecké ulici poblíž dnešní stanice metra Rajská zahrada, a to podle sadu za železniční tratí, dnešní zahrádkářské osady u Borské ulice.\n\nZačátkem 90. let dostala název Rajská zahrada podle tamější Rajské zahrady autobusová zastávka linky 135 na Žižkově, do té doby nazvaná Ústřední rada odborů, a dosavadní zastávka Rajská zahrada na Chlumecké ulici dostala název Svatojánská.\n\nSe zahájením provozu metra na Černý Most v roce 1999 byla zastávka Rajská zahrada na Žižkově přejmenována na Náměstí Winstona Churchilla a název Rajská zahrada dostala kromě nové stanice metra i dosavadní autobusová zastávka Bouřilova v Cíglerově ulici na Černém Mostě. Autobusová zastávka Svatojánská na Chlumecké ulici byla v roce 1999 zrušena.\n\nRajská zahrada je povrchová stanice, zcela atypická v tom, že jednotlivé koleje jsou umístěny nad sebou s nástupišti na téže, jižní straně (směrem do sídliště), kde je velká prosklená a klenutá stěna. Celá stavba má pak tvar válce zasazeného jednou polovinou šikmo do země. Kostra konstrukce této stanice je v tmavomodré barvě.\n\nArchitekty stanice jsou Patrik Kotas a Jaroslav Kácovský. Rajská zahrada byla díky svému unikátnímu architektonickému ztvárnění vyhlášena českou Stavbou roku 1999. Architekt Kotas použil pro tuto stanici velmi podobný design tomu, který později použil u tramvajové trati Hlubočepy-Barrandov.\n\nMezi ní a stanicí Černý Most je dlouhý tubus, po kterém nahoře vede stezka pro pěší a cyklisty. Návazná doprava jsou autobusy v Cíglerově ulici.\n\n"}
{"id": "17965", "url": "https://cs.wikipedia.org/wiki?curid=17965", "title": "Monarchianismus", "text": "Monarchianismus\n\nMonarchianismus (z řeckého μόνoς \"monos\" jeden + ἀρχεῖν \"archein\" vládnout, začínat) představuje skupinu heretických christologických modelů. Společně označuje směry, které jsou silně monoteistické a odmítají křesťanskými církvemi zastávanou víru ohledně Trojice.\n\nVýrazu monarchianismus poprvé užívá Tertullianus pro označení těch, kdo se snažili zachovat jednotu trojičního Boha. \n\nMonarchianismus má dvě rozdílné varianty:\n\n"}
{"id": "17966", "url": "https://cs.wikipedia.org/wiki?curid=17966", "title": "Modalismus", "text": "Modalismus\n\nModalismus či modalistický monarchianismus označuje teologický názor, považovaný za jednu z variant monarchianismu, který označuje slovem „Bůh“ (řecky θεός \"theos\") pouze osobu Otce. V protikladu k dynamickému monarchianismu se pokouší modalismus hovořit též o plném božství Syna. \n\nMezi nejstarší modalisty 2. a 3. století patří Noetus a Praxeas, kteří ztotožňují Otce a Syna. Tento názor vedl k označení modalismu jako patripassianismu (odkaz na utrpení Otce). Modalisté se domnívali, že Otec se stal člověkem, narodil se z Panny, trpěl na kříži a zemřel. Praxeas pak rozlišuje mezi Otcem a Synem v tom smyslu, že Otec vyjadřuje Ježíšovo božství a Syn jeho lidství. V tomto smyslu Otec trpěl s lidským Ježíšem.\n\n"}
{"id": "17971", "url": "https://cs.wikipedia.org/wiki?curid=17971", "title": "Sabellianismus", "text": "Sabellianismus\n\nSabellianismus představuje jednu z podob modalismu, teologický názor, který na začátku 3. století šířil především Sabellius v Římě.\n\nSabellius učil, že existují božské monády, které se zjevují jako Otec, Syn a Duch Svatý. Bůh se jako Otec zjevuje, když je stvořitel a zákonodárce, jako Syn, když je vykupitel a jako Duch, když daruje milost. To jsou tři \"modi\", které zjevují tutéž a jednu božskou osobu. Logos představoval pro Sabellia a pro Pavla ze Samostaty manifestaci Božího rozumu. Trojice se tedy v Bohu týká pouze vztahů v sobě jediného Boha vůči sobě a vůči světu. Vtělením Bůh přestává být Otcem, nanebevstoupením přestává být Synem.\n\nSabellianismus odsoudila synoda v Římě roku 262.\n\nModalistickou a sabelliánskou nauku vyznávají dnes některé skupiny letničního hnutí. \n\n"}
{"id": "17973", "url": "https://cs.wikipedia.org/wiki?curid=17973", "title": "502", "text": "502\n\n\n"}
{"id": "17974", "url": "https://cs.wikipedia.org/wiki?curid=17974", "title": "Pískoviště", "text": "Pískoviště\n\nPískoviště je mělký, ohraničený prostor, vyplněný pískem, určený pro dětskou hru. Pískoviště jsou základní součástí dětských hřišť. Konstrukce pískoviště je velmi jednoduchá a levná, vyskytují se proto i na dvorcích v obytných lokalitách nebo sídlištích. Pískoviště probouzejí v dětech představivost k budování malých měst nebo hradů z písku a malých báboviček, užíváním různých typů hraček – malých náklaďáků, lopatek, kyblíků – k pohybu písku po ploše, k hloubení děr a k zakopávání věcí. Písek poskytuje prostředek k uplatnění dětských pokusů k fingování průzkumu, konstruování a boření světa v celé třídimenzionální šíři.\n\nJe nutné dbát na čistotu písku a vyměňovat ho. Zvláštní problém představují výkaly a moč domácích zvířat, především psů. Z tohoto důvodu bývají veřejná pískoviště oplocená. Po vstupu ČR do EU vedlo přijetí jejích norem na vybavení a čistotu pískovišť k tomu, že místo úprav, které by si vyžádaly velké náklady, byla pískoviště masově rušena. To bylo předmětem politických sporů.\n\n"}
{"id": "17975", "url": "https://cs.wikipedia.org/wiki?curid=17975", "title": "503", "text": "503\n\n"}
{"id": "17976", "url": "https://cs.wikipedia.org/wiki?curid=17976", "title": "504", "text": "504\n\n"}
{"id": "17977", "url": "https://cs.wikipedia.org/wiki?curid=17977", "title": "505", "text": "505\n\n"}
{"id": "17978", "url": "https://cs.wikipedia.org/wiki?curid=17978", "title": "506", "text": "506\n\n"}
{"id": "17980", "url": "https://cs.wikipedia.org/wiki?curid=17980", "title": "Adopcionismus", "text": "Adopcionismus\n\nAdopcionismus nebo též dynamický monarchianismus je teologický názor, který vychází ze striktního monoteismu.\n\nJežíš Kristus je adopcionisty považován za obyčejného člověka, který byl při svém křtu obdařen Duchem Svatým a adoptován za Božího Syna. Jako biblický podklad pro toto tvrzení slouží pasáže z Mk 1,9-11 a Řím 1,3n.\n\nTento názor vyučoval kolem roku 190 v Římě Theodotus z Byzance a jeho žák Artemon, kteří tvrdili, že jejich učení je v souladu s apoštolskou tradicí. Papež Viktor I. Theodota exkomunikoval a Artemona vypověděl Hippolytus, který též odsoudil jeho spisy.\n\nJe pravděpodobné, že některou z pozdějších podob tohoto učení zastával Pavel ze Samosaty, který popisoval Logos jako Boží rozum, což jej vedlo k tomu, že označoval Logos za soupodstatný s Otcem (srov. homoúsios) a popisoval jej jako nezbytně preexistující. Antiošská synoda roku 268 tuto nauku zakázala, stejně tak jako užití slova \"homoúsios\", soupodstatný. Jako logické vyústění dynamického monarchianismu učil Pavel, že Duch Svatý nemá žádnou vlastní podstatu, ale je pouhým zjevením Otcovy milosti.\n\nMezi dynamické monarchianisty se dnes řadí např. The Way International a unitáři.\n"}
{"id": "17982", "url": "https://cs.wikipedia.org/wiki?curid=17982", "title": "507", "text": "507\n\n\n\n\n"}
{"id": "17983", "url": "https://cs.wikipedia.org/wiki?curid=17983", "title": "508", "text": "508\n\n"}
{"id": "17984", "url": "https://cs.wikipedia.org/wiki?curid=17984", "title": "509", "text": "509\n\n"}
{"id": "17985", "url": "https://cs.wikipedia.org/wiki?curid=17985", "title": "510", "text": "510\n\n"}
{"id": "17986", "url": "https://cs.wikipedia.org/wiki?curid=17986", "title": "864", "text": "864\n\n\n"}
{"id": "17987", "url": "https://cs.wikipedia.org/wiki?curid=17987", "title": "511", "text": "511\n\n\n"}
{"id": "17988", "url": "https://cs.wikipedia.org/wiki?curid=17988", "title": "512", "text": "512\n\n\n"}
{"id": "17989", "url": "https://cs.wikipedia.org/wiki?curid=17989", "title": "513", "text": "513\n\n"}
{"id": "17990", "url": "https://cs.wikipedia.org/wiki?curid=17990", "title": "865", "text": "865\n\n\n\n"}
{"id": "17991", "url": "https://cs.wikipedia.org/wiki?curid=17991", "title": "514", "text": "514\n\n"}
{"id": "17992", "url": "https://cs.wikipedia.org/wiki?curid=17992", "title": "515", "text": "515\n\nHulü Guang, čínský generál\n\n"}
{"id": "17993", "url": "https://cs.wikipedia.org/wiki?curid=17993", "title": "866", "text": "866\n\n\n"}
{"id": "17994", "url": "https://cs.wikipedia.org/wiki?curid=17994", "title": "516", "text": "516\n\n"}
{"id": "17996", "url": "https://cs.wikipedia.org/wiki?curid=17996", "title": "517", "text": "517\n\n"}
{"id": "17997", "url": "https://cs.wikipedia.org/wiki?curid=17997", "title": "518", "text": "518\n\n\n"}
{"id": "17998", "url": "https://cs.wikipedia.org/wiki?curid=17998", "title": "867", "text": "867\n\n\n\n"}
{"id": "17999", "url": "https://cs.wikipedia.org/wiki?curid=17999", "title": "519", "text": "519\n\n"}
{"id": "18000", "url": "https://cs.wikipedia.org/wiki?curid=18000", "title": "520", "text": "520\n\n\n"}
{"id": "18002", "url": "https://cs.wikipedia.org/wiki?curid=18002", "title": "521", "text": "521\n\n\n"}
{"id": "18003", "url": "https://cs.wikipedia.org/wiki?curid=18003", "title": "522", "text": "522\n\n"}
{"id": "18004", "url": "https://cs.wikipedia.org/wiki?curid=18004", "title": "523", "text": "523\n\n\n"}
{"id": "18006", "url": "https://cs.wikipedia.org/wiki?curid=18006", "title": "524", "text": "524\n\n\n"}
{"id": "18007", "url": "https://cs.wikipedia.org/wiki?curid=18007", "title": "525", "text": "525\n\n"}
{"id": "18008", "url": "https://cs.wikipedia.org/wiki?curid=18008", "title": "Pavel ze Samosaty", "text": "Pavel ze Samosaty\n\nPavel ze Samosaty byl v letech 260 až 268 biskupem v Antiochii, teologem, jehož učení bylo církví odsouzeno.\n\nPavel zastával dynamický monarchianismus, který popírá, že v Bohu existují tři osoby. Učil, že Ježíš Kristus byl přijat (adoptován) za Božího syna při svém křtu v Jordánu, ale že jinak zůstal obyčejným člověkem.\n\nPavlovo učení bylo soustavně napadáno a on sám byl nakonec roku 268 odsouzen. Přesto zůstal vzdorobiskupem v Antiochii až do roku 272, neboť byl chráněn svou přítelkyní Zenóbií z Palmyry. Mezi Pavlovy žáky mohl patřit i Areios (Arius) a je často zmiňován jeho vliv na Nestoria.\n\n"}
{"id": "18010", "url": "https://cs.wikipedia.org/wiki?curid=18010", "title": "Pat", "text": "Pat\n\nPat je druh remízy v šachách.\nV šachu pat nastává tehdy, když hráč, který je na tahu, není šachován, ale nemůže udělat žádný tah v souladu s pravidly (žádný z kamenů nemá volné pole k pohybu, případně se nemůže pohnout, protože by tím byl král vystaven do šachu). V takové situaci se tedy nejedná o mat a partie končí remízou.\n\nPat se vyskytuje v dnešních partiích poměrně zřídka. Vzniká jako výsledek vážné chyby soupeře, nebo se používá jako jedna z únikových metod, jak se vyhnout porážce. V takovém případě je obvykle pat vynucený a je výsledkem nějaké promyšlené kombinace. Častěji se vyskytuje v kompozičním šachu.\n\nNa obrázku je na tahu černý. Bílý se v předchozím tahu dopustil vážné chyby a černý nyní nemůže králem nijak táhnout. Jedná se tedy o pat a partie končí nerozhodně, třebaže bílý má proti černému dámu navíc a při správně zvoleném postupu musí bezpečně vyhrát.\n\nNázev \"pat\" se často používá i v přeneseném významu. Označuje stav konfliktu nebo sporu (např. válka nebo politické vyjednávání), ve kterém žádná ze stran není schopna dosáhnout vítězství.\n\n"}
{"id": "18011", "url": "https://cs.wikipedia.org/wiki?curid=18011", "title": "Sabellius", "text": "Sabellius\n\nSabellius byl křesťanský kněz a teolog původem zřejmě z Libye či Egypta. Přišel do Říma a stal se vůdcem zastáncům modalismu, za což jej papež Kalixt I. roku 220 exkomunikoval. \n\nProti obecně přijímané křesťanské nauce o třech osobách v Bohu (Trojice) Sabellius učil, že Bůh je nedělitelný, ale lze mu přiřknout tři základní způsoby či \"modi\" (stvořitel, vykupitel, dárce milosti). Toto učení bývá označováno jako sabellianismus, který byl římskou synodou roku 262 odsouzen jako hereze.\n\n"}
{"id": "18013", "url": "https://cs.wikipedia.org/wiki?curid=18013", "title": "Libanon", "text": "Libanon\n\nLibanon (arabsky لبنان, \"Lubnán\", IPA: [lɪbˈnɛːn]), oficiálním názvem Libanonská republika (arabsky الجمهورية البنانية, \"al-džumhúríja al-Lubnáníja\") je stát (a stejnojmenné pohoří) na Blízkém Východě, při východním pobřeží Středozemního moře. Hraničí na východě se Sýrií, na jihu s Izraelem.\n\nLibanon byl od roku 1516 do roku 1918 součástí Osmanské říše. Roku 1861 Libanon získává autonomii. Během první světové války dochází v roce 1915 k nastolení vojenské diktatury v zemi, a to pod vedením Džamala Paši. Spolu s porážkou centrálních mocností dochází také k rozpadu Osmanské říše.\n\nSpojené království a Francie podepisují tajnou Sykes-Picotovu dohodu, kterou si rozdělují arabské provincie Osmanské říše. Libanon spolu se Sýrií se mají stát sférou vlivu Francie. Na konci první světové války v říjnu roku 1918, po porážce tureckých vojsk, obsazuje Spojené království Libanon. Poté Libanon opouští, přichází Francie a Libanon okupuje (Francie se přitom odvolává na uzavřené Sykes-Picotovy dohody).\n\nSpojené království, Francie a USA navrhují mandátní formu uspořádání země – tento mandát měl zemi připravit na získání nezávislosti. Roku 1920 je tak Libanon prohlášen mandátním územím Společnosti národů. Správa země je svěřena Francii a Libanon se tak stává francouzskou kolonií. Roku 1920 dochází k vyhlášení Velkého Libanonu pod francouzským mandátem.\n\nRoku 1925 je Libanon oddělen od Sýrie. V následujícím roce pak dochází k vyhlášení libanonské ústavy (dochází např. k přejmenování Velkého Libanonu na Libanonskou republiku, Libanon je definován jako stát nezávislý, jednotný apod.). I přesto však nadále zůstává francouzským mandátním územím.\n\nBěhem druhé světové války je Libanon pod dozorem vichistické kolaborantské vlády, avšak již roku 1941 do Libanonu přichází jednotky Spojeného království a Svobodné Francie. Konečně roku 1943 je oficiálně zrušen francouzský mandát a formálně je uznána nezávislost země. Jednotky Francie jsou však zcela staženy až roku 1946, to znamená po konci druhé světové války.\n\nV roce 1943 dochází v zemi k důležité dohodě mezi jejími hlavními představiteli, tzv. Národnímu paktu. Jde o dohodu nepsanou, jejíž součástí je rozdělení moci v zemi mezi hlavní náboženské skupiny – prezidentem se tak stává maronita, premiérem sunnita a předsedou parlamentu šíita.\n\nJako jediná arabská země podepisuje Libanon v roce 1957 Eisenhowerovu doktrínu. Roku 1958 dochází ke spojení sousední Sýrie s Egyptem. Vzniká tak Sjednocená arabská republika. Je výsledkem panarabské vlny, která se tou dobou šíří mezi arabskými zeměmi. Libanonští křesťané se přirozeně obávají možnosti sloučení Libanonu se Sýrii v rámci této Sjednocené arabské republiky. Toto totiž požadují především libanonští muslimové. Vzhledem k této situaci se maronitský prezident Šamún obrací s prosbou o pomoc na USA. Ty vysílají do oblasti své jednotky. Po uklidnění situace je zvolen nový prezident a následně jsou staženy jednotky USA.\n\nS postupným příchodem Palestinců (OOP) do Libanonu (již od roku 1948) dochází mezi nimi a libanonskou armádou ke střetům. OOP také podniká útoky z libanonského území proti Izraeli. Ten provádí odvetné akce, při nichž proniká na libanonské území.\n\nNa vzrůstu napětí měli značný podíl palestinští uprchlíci, kteří do země přišli hlavně po vyhlášení státu Izrael a prvním arabsko-izraelském konfliktu v roce 1948, po šestidenní válce v roce 1967 a v roce 1970, kdy se OOP „přestěhovala“ do Libanonu a na jihu začala budovat stát ve státě.\n\nPalestinci se střetávali s místními obyvateli, kteří se cítili utlačováni (nespokojení byli především křesťané), a tak v polovině sedmdesátých let stáli proti sobě křesťanští falangisté a palestinští uprchlíci spolu se sunnitskými muslimy.\n\nNa počátku války stálo několik konfliktů. První atentát byl spáchán 13. dubna 1975, útok byl namířen na autobus převážející členy křesťanské Falangy. Velitel falangy obvinil z tohoto činu Palestince, a jako odvetu falangisté napadli autobus převážející palestinské dělníky do uprchlického tábora.\n\nNa žádost libanonské vlády do země v dubnu 1976 přicházejí syrské jednotky. Křesťané spolu se syrskou armádou vytlačili palestinské bojovníky na jih země. Příměří ovšem dlouho nevydrželo. Již v roce 1978 vypukají další boje, ale Syřané jsou již na straně Palestinců.\n\nOOP ostřeluje z jihu Libanonu sever Izraele, a tak se do války zapojují i izraelské síly a podporují křesťanské jednotky plukovníka Haddáda. V březnu 1978 překročila, v rámci operace Lítání, izraelská vojska hranice Libanonu a obsadila jih Libanonu. Reagovala tak na opětovné ostřelování severu Izraele. Na základě rezolucí Rady bezpečnosti se v červnu izraelské jednotky stáhly.\n\nLibanon byl fakticky rozdělen na východní část (ovládanou Sýrií), Tripolis, jižní Libanon a východní Bejrút (v rukou muslimů) a západní Bejrút (v rukou křesťanů podporovaných Izraelci).\n\nOd léta 1981 do léta 1982 jsou přítomny mezinárodní jednotky a dochází k relativní stabilizaci. Poté ovšem Palestinci pokračovali v ostřelování Izraele a byla zahájena operace Mír pro Galileu, tj. první libanonská válka. Izraelské jednotky překročily na třech místech hranici s Libanonem a obsadily třetinu Libanonu. Pak obklíčili i Bejrút, protože obklíčení ze strany Izraele trvalo, nejvyšší představitel OOP Jásir Arafat se rozhodl, že Libanon se svými jednotkami opustí a hlavní stan OOP přestěhuje do Tunisu.\n\n16. září 1982 byl spáchán masakr v uprchlických táborech Šabra a Šatíla, kde křesťanští falangisté napadli uprchlické tábory v západním Bejrútu. Reagovali tak na atentát spáchaný na velitele Falangy Bašíra Džamáíla. Falangisté napadli Palestince na území kontrolovaném Izraelem, aniž by proti tomu izraelští vojáci zasáhli. Celou záležitost v Izraeli prošetřovala Kahanova komise.\n\nPokračovala i jednání o příměří a 17. května 1983 Libanon, Izrael a USA podepsaly dohodu o izraelském stažení, které bylo podmíněno odchodem syrských jednotek ze země, což ovšem Sýrie odmítla. Přesto se izraelské jednotky postupně do roku 1985 stáhly. Izrael zasahoval do války jen podporou křesťanských jednotek generála Aúna, který v roce 1989 zahájil boj za vyhnání syrských jednotek ze země. Po krátkém úspěchu byl Aún obklíčen Syřany a musel uprchnout na francouzské velvyslanectví.\n\nObčanskou válku ukončila Taífská dohoda. Byl to dokument přijatý libanonskými poslanci v říjnu 1989 na zasedání v saúdskoarabském Taífu. Byla přijata tzv. Charta národního usmíření – ústavní a správní reforma, jež poněkud omezila privilegované postavení maronitů v zemi, dohoda o vládě národní jednoty a legalizace pobytu syrských jednotek v Libanonu. Taifská dohoda ukončila patnáctiletou občanskou válku v Libanonu.\n\nV roce 1990 začíná poválečná obnova země (jih je přesto nadále okupován Izraelem, na zbylém území se nachází 40 000 syrských vojáků, Sýrie má zajištěnu politickou nadvládu). V květnu 1992 vedly sociální nepokoje vyvolané tíživou hospodářskou situací k odstoupení vlády a následným parlamentním volbám v srpnu 1992. V nich zvítězila prosyrská většina. Je ustavena vláda Rafíka Harírího, jež prosazuje ekonomickou obnovu země. S tím roste také zadlužování. Po celá devadesátá léta pokračují útoky Hizballáhu na Izrael z jižní části Libanonu, na něž reaguje Izrael odvetnými útoky.\nAž v květnu 2000 ukončuje Izrael okupaci jižního Libanonu a naplňuje rezoluci Rady bezpečnosti OSN č. 425 stažením svých vojsk. Po stažení Izraele převzaly milice Hizballáhu moc v oblasti farem Šibáa.\n\nOd roku 2001 křesťanská komunita s různě dlouhými přestávkami protestuje proti přítomnosti syrských jednotek a proti vměšování Sýrie do vnitřních záležitostí Libanonu. Konečně v červnu 2001 stahuje také Sýrie svá vojska z Bejrútu a okolí a vyhovuje požadavkům Libanonců. Syrská vojska a zpravodajské služby začínají opouštět území Libanonu.\n\n14. února 2005 je proveden atentát na bývalého libanonského premiéra Harírího, který představuje symbol poválečné obnovy Libanonu i jeho ekonomické liberální politiky. Tento akt vyvolává vlnu protisyrských demonstrací, které se už tentokrát neomezují pouze na křesťanskou komunitu. Je to počátek tzv. cedrové revoluce. 26. 4. 2005 je dokončeno stahování syrských vojsk z Libanonu. Syrskému stažení předcházel intenzivní tlak jak ze strany mezinárodního společenství, tak od libanonské opozice, která otevřeně obvinila Damašek z podílu na únorovém atentátu. Sýrie sice popírá, že by s vraždou měla cokoliv společného, většina Libanonců je však přesvědčena o opaku.\n\n12. července 2006 dochází ke konfliktu na libanonské hranici. Jedná se o ozbrojenou akci Hizballáhu – raketový útok na město Šlomi, při níž je 8 vojáků zabito a 2 uneseni. Libanon požaduje jejich propuštění a Hizballáh požaduje propuštění svých zajatců v Libanonu. Také OSN vybízí k propuštění a vybízí také vládu Libanonu ke zlepšení kontroly nad jižním územím. Spory se vedou o to, zda byli zajati na izraelském nebo libanonském území.\n\nIzrael zahajuje letecké útoky, přestože Kofi Annan vybízí ke zdrženlivosti a vysílá sbor 3 vyjednávačů. Útoky přesto pokračují. OSN vyzývá k ukončení konfliktu a 16. 7. přijíždí do Bejrútu hlavní vyjednávač OSN Vijay Nambiar, aby vyjádřil solidaritu a podporu libanonské vládě. Je zničena infrastruktura a trvá vojenská blokáda Libanonu. Humanitární podmínky se nadále zhoršují a OSN není schopná pomáhat. Kofi Annan navrhuje opatření k zastavení krveprolití. 25. 7. umírají 4 příslušníci mírové mise UNIFIL při útoku na pozorovatelské mise OSN. Pozice UNIFIL se stávají terčem útoků z obou stran. 30. 7. je proveden nálet na město Kana, při němž přijde o život přes 50 lidí, převážně dětí. OSN posílá humanitární konvoje, přes 800 tisíc osob je vysídleno, 100 tisíc utíká do Sýrie. OSN prodlužuje mandát mise UNIFIL o 1 měsíc do 31. srpna 2006. Útoky pokračují i 2 týdny v srpnu. 11. srpna přijímá RB OSN rezoluci č. 1701. 14. srpna dochází k zastavení vojenských útoků a je udržováno příměří. Izraelská armáda se stahuje za modrou linii a libanonští vojáci se rozmisťují po celém jižním území. V sídle OSN v New Yorku probíhají jednání a jednotky UNIFIL jsou rozšířeny ze 2000 příslušníků na cca 15 000.\n\nLibanon je malá hornatá země ležící ve východním středomoří (pobřežní hranice je dlouhá 225 km). Ačkoliv se země nachází u moře a nedaleko je syrská poušť, v libanonském pohoří jsou v zimě vhodné podmínky pro lyžování, hlavně díky až 3000 m vysokým horám. Tento hornatý pás se dělí na pohoří Libanon a Antilibanon. První z nich leží rovnoběžně s pobřežím v celé jeho délce. Antilibanon se táhne podél hranice se Sýrií. Zasněžené hory daly zemi také jméno (aramejské slovo \"laban\" znamená \"„bílý“\"). V pohořích Libanon a Antilibanon, rozdělených údolím Bikáa se vyskytují vzácné a chráněné zbytky cedrových lesů. Libanonu se říká \"země cedrů\" a cedr je zobrazen na státní vlajce. Více než polovina území je položena výše než 1000 m n. m. (AFRISOU,Bajer)\n\n\nDalší sídla: Baalbek, Džizín, Džubajl, al-Hirmíl, Mardžajún, al-Miná, Nabatíja, az-Zahrání.\n\nLibanon je republika v čele s prezidentem, sídlícím v hlavním městě Bejrút.\n\nLibanon je parlamentní republika – politické strany organizované většinou na konfesním principu. Platí ústava z 23. 6. 1926 (nejstarší bez přerušení platná ústava v arabském světě). V roce 1990 byla doplněna Taífskou dohodou, která zaručila rovnoprávnost muslimů a křesťanů ve vládě (např. počet křesel v Národním shromáždění byl z původních 99 upraven na 128, z čehož 64 křesel bylo přiděleno muslimům a zbývajících 64 křesťanům). V zemi se tak praktikuje tzv. politický konfesionalismus, který rozděluje politické mandáty rovnoměrně podle náboženství.\n\nZákonodárnou moc představuje jednokomorové Národního shromáždění (\"Assemblee Nationale\" – francouzsky, \"Madžlis al-Nuwab\" – arabsky) se 128 křesly. Volby do Národního shromáždění se konají jednou za čtyři roky, avšak poslední se konaly v roce 2009. Poslanci si poté svůj mandát prodloužili až do roku 2014, jelikož se nedokázali shodnout na novém volebním zákoně. Avšak po neúspěšné volbě prezidenta v roce 2014 si poslanci podruhé prodloužili svůj mandát až do května 2017. I přes následné schválení nového volebního zákona odložil prezident Michel Aoun volby na květen 2018, čímž poslancům potřetí prodloužil mandát. Rozestup mezi volbami tak bude 8 let, což znamená že současní poslanci v Národním shromáždění strávili o jeden mandát více.\n\nV samotném Národním shromáždění jsou v současnosti poslanci z 20 stran a k tomu 7 nezávislých. Až na Pokrokovou socialistickou stranu jsou však všechny tyto strany součástí buďto Aliance 8. března (antisionistická a prosyrská politická koalice, jejími členy je např. Hizballáh, Volné vlastenecké hnutí nebo Amal), nebo Aliance 14. března (protisyrská a nacionalistická aliance v čele s Hnutím budoucnosti. Další členské strany jsou např. Katáib, Libanonské síly a další).\n\nNejsilnější stranou je v současnosti převážně muslimské liberální Hnutí budoucnosti vedené Saadem Harírím, synem zesnulého Rafíka Harírího. Hnutí budoucnosti je následované křesťanským Volným vlasteneckým hnutím, a šíitskými hnutími Amal a Hizballáh. Významnou moc má v parlamentu i strana Katáib nebo Libanonské síly. Symbolickou moc má i strana Baas nebo Syrská sociálně nacionální strana.\n\nVláda Libanonu má 30 členů a je vedená předsedou vlády (ten musí být sunnitský muslim), kterým je v současnosti lídr Hnutí budoucnosti Saad Harírí. Ve vládě se nachází 10 stran. Stejně jako v parlamentu je vláda rozdělena mezi křesťany a muslimy. V současnosti má nejvíce míst ve vládě Volné vlastenecké hnutí (8), nasledované Hnutím budoucnosti (7). Hizballáh má v současnosti ve vládě 2 své členy, kteří jsou ministry průmyslu a sportu a mládeže.\n\nLibanon se člení na 6 provincií (arabsky مُحَافَظَة \"muḥāfaẓat,\" plurál محافظات \"muḥāfaẓāt).\"\n\n\nV občanské válce z let 1975–1990 ztratil Libanon mnoho ze svého bohatství. Dříve se mu přezdívalo \"„Středomořské Švýcarsko“,\" ale dnes je situace jiná. V 90. letech ustálil ekonomickou i politickou situaci Rafík Harírí (který byl roku 2005 zavražděn). Libanon vykazuje velikou míru zadlužení – 170 % HDP. Ekonomika dnes roste tempem 4 % a HDP na osobu dosahuje 10 000 USD (2013), což ji řadí mezi ty silnější v regionu, přibližně na úroveň Turecka. Ekonomika je však stále ohrožována nestabilitou, jak vnitřní, tak i vnější. Až 8% obyvatel žije v extrémní chudobě. I přes nestabilitu a minulost země je Libanon nejvyspělejší arabskou zemí vyjma ropných velmocí v Perském zálivu.\n\nZemědělství zaměstnává okolo 15 % obyvatel. Pěstuje se vinná réva, rajčata, olivy či citrusy. Během války se rozvinulo pěstování opia a marihuany. Chová se především drůbež, méně už kozy či ovce.\n\nTěží se stavební hmoty. Většina energie pochází ze spalování ropy. Vyrábí se cement, oděvy a šperky. Silnice mají většinou pevný povrch, ale během války nebyly udržované. Železnice byla válkou kompletně vyřazena z provozu. Mezinárodní letiště je v Bejrútu.\n\nVyváží se hlavně potraviny a zemědělské výrobky (pomeranče, olivy, tabák), dováží se stavebniny (pro obnovu), stroje a spotřební zboží, částečně také elektrická energie. Ze Sýrie se dováží ropa. Hlavní obchodní kontakty jsou s Francií, Německem, Itálií a Sýrií.\n\nOdhaduje se, že v Libanonu žije 4,1 mil. obyvatel, z toho je 95 % Arabů. Existují také nejpočetnější arménská a jiné menšiny. 60 % Libanonců jsou muslimové a 40 % křesťané, hlavně maronité. Při posledním sčítání lidu v roce 1932 bylo křesťanů 55 %. Porodnost muslimů je vyšší od 19. století. Gramotných je 89 % obyvatel země. Úředním jazykem je arabština, většina nápisů ve městech je ale pro jistotu ještě anglicky nebo francouzsky.\n\nV Libanonu žije 3,8 mil. obyvatel, z toho je 95 % Arabů, 4 % Arménů, 1 % jsou Palestinci, Turkmeni aj. Šedesát procent Libanonců jsou muslimové a 40 % křesťané, toto je stále udávané oficiální rozdělení, které vychází ze situace při vzniku státu; nyní je ve skutečnosti muslimů 70 %, možná i více; křesťanů asi 30 %. Přesná čísla nejsou známá kvůli nepřehledné situaci a občanským válkám. Ve skutečnosti je však Palestinců až 12 %, nemají zde ovšem přiznané občanství, mnoho z nich nemá ani pas, nemohou proto vycestovat ze země pryč. Podle údajů UNRWA bylo v prosinci roku 2003 v Libanonu více než 390 000 palestinských uprchlíků. Pokud jde o Armény, tak jejich počet se v Libanonu zvýšil především z důvodu arménské genocidy v Turecku v roce 1915. Mimo to je zde i určité procento Syřanů a Kurdů (dohromady však pouze 3 %). V případě Syřanů se jedná zejména o sezónní pracovní migraci. Z dalších důležitých menšin jsou to i Egypťané, kterých bylo v roce 2003 na 45 tisíc, dále pak několik desítek tisíc občanů Srí Lanky, Filipín a Malajsie, kteří do Libanonu přicházejí rovněž za prací.\n\nK muslimům (60 %) se řadí Šíité (32 %), Sunnité (21 %), Drúzové (7 %), dále Alavité (Nusairové, náboženství starší než islám, přijali šíitský islám, ale i prvky z křesťanství, žijí i v Sýrii), Ismailité (šíitská sekta)\n\nKe křesťanům (39 %) největší skupina Maronitská katolická církev, dále Římští katolíci, Řečtí katolíci, Řecká pravoslavná, Arménská apoštolská církev, Syrská pravoslavná, aj.\n\nOstatní náboženství včetně asi 1000 židů tvoří zbylé 1% obyvatel.\n\nPoznámka: oficiálně uznávaných je 17 náboženských sekt\nGramotných je 89 % obyvatel země.\n\nOsídleno je zejména pobřeží a pohoří Libanon kolem Bejrútu (90 % obyvatelstva žije ve městech nebo v jejich okolí). Významná zahraniční diaspora přesahující 12 mil. Libanonců (dle některých údajů až 15 mil.) v zahraničí. Emigrace proběhla v několika vlnách, v současnosti probíhá další její významná fáze. Podle závěru studií UNPF a ministerstva sociálních záležitostí se odhaduje, že v letech 2000 a 2002 emigrovalo mezi 8 až 15 tis. Libanonců měsíčně a tento trend pokračoval i v roce 2003. Jedná se hlavně o muže – křesťany – mezi 25 a 35 lety. Důvodem je nejistá situace v regionu, vědomí ekonomické krize v zemi a nezaměstnanost, což je varující zejména u mladých absolventů vysokých škol\n\nKonkrétní demografická data:\nPočet obyvatel ve městech (2004): 90 % (dle „Emerging Lebanon 2005“)\n\nPalestinci jsou dodnes libanonským bolavým místem, někteří z nich zde žijí padesát let a mnoho se jich v Libanonu narodilo, jejich přítomnost však snáší většina Libanonců velmi těžce, jsou omezováni řadou vyhlášek a nařízení, žijí v uprchlických táborech a jsou do značné míry závislí na darech od Spojených národů. Vedle počtu uprchlíků žijících v zemi je také důležitá početní velikost populace země, která uprchlíky přijímá a v Libanonu je uprchlíkem každý desátý člověk (v Jordánsku každý pátý). Data z roku 2000 potvrzují, že uprchlíci tvoří významný podíl celkové populace v Súdánu a pak v Jordánsku, Libanonu, Sýrii a v Pásmu Gazy.\n\nUprchlíci před syrskou občanskou válkou jsou pro Libanon dalším obrovským problémem. V polovině roku 2014 bylo v Libanonu přes 1,1 milionu syrských uprchlíků, což byla čtvrtina populace a podle OSN by tento poměr mohl brzy vzrůst na třetinu celkové populace. To představuje pro malý Libanon velkou ekonomickou zátěž.\n\nOdhady náboženského a etnonáboženského složení země se značně rozcházejí, z obav důsledků zveřejnění výsledků nebylo od 30. let 20. století provedeno žádné sčítání lidu. Situace je navíc komplikována značnou diasporou (tvoří ji především křesťané) a množstvím uprchlíků a migrantů v zemi, zejména dřívějších z Palestiny a novějších ze Sýrie, kteří v Libanonu bez postavení občana žijí.\n\n\n\n"}
{"id": "18014", "url": "https://cs.wikipedia.org/wiki?curid=18014", "title": "526", "text": "526\n\n\n\n"}
{"id": "18015", "url": "https://cs.wikipedia.org/wiki?curid=18015", "title": "527", "text": "527\n\n\n"}
{"id": "18016", "url": "https://cs.wikipedia.org/wiki?curid=18016", "title": "528", "text": "528\n\n"}
{"id": "18018", "url": "https://cs.wikipedia.org/wiki?curid=18018", "title": "529", "text": "529\n\n\n"}
{"id": "18020", "url": "https://cs.wikipedia.org/wiki?curid=18020", "title": "530", "text": "530\n\n"}
{"id": "18021", "url": "https://cs.wikipedia.org/wiki?curid=18021", "title": "531", "text": "531\n\n\n\n"}
{"id": "18022", "url": "https://cs.wikipedia.org/wiki?curid=18022", "title": "532", "text": "532\n\nPovstání Níká v hlavním městě Byzantské říše Konstantinopoli (nebo také Cařihrad/Istanbul)\n\n\n\n"}
{"id": "18023", "url": "https://cs.wikipedia.org/wiki?curid=18023", "title": "533", "text": "533\n\n\n"}
{"id": "18024", "url": "https://cs.wikipedia.org/wiki?curid=18024", "title": "534", "text": "534\n\n\n"}
{"id": "18025", "url": "https://cs.wikipedia.org/wiki?curid=18025", "title": "535", "text": "535\n\n"}
{"id": "18026", "url": "https://cs.wikipedia.org/wiki?curid=18026", "title": "536", "text": "536\n\n\n"}
{"id": "18027", "url": "https://cs.wikipedia.org/wiki?curid=18027", "title": "537", "text": "537\n\n\n"}
{"id": "18028", "url": "https://cs.wikipedia.org/wiki?curid=18028", "title": "538", "text": "538\n\n\n"}
{"id": "18029", "url": "https://cs.wikipedia.org/wiki?curid=18029", "title": "539", "text": "539\n\n\n\n"}
{"id": "18030", "url": "https://cs.wikipedia.org/wiki?curid=18030", "title": "540", "text": "540\n\nV tomto roce se pravděpodobně narodil papež Řehoř I. Veliký\n\nSvatý Medard\n\n"}
{"id": "18031", "url": "https://cs.wikipedia.org/wiki?curid=18031", "title": "Somálsko", "text": "Somálsko\n\nSomálsko (somálsky \"Soomaaliya\", arabsky الصومال – \"aṣ-Ṣūmāl;\" úředně Somálská federativní republika) je východoafrická země na Somálském poloostrově zvaném Africký roh. Sousedními státy jsou Etiopie na západě, Džibutsko na severozápadě a Keňa na jihozápadě. Z východu zemi omývá Indický oceán a ze severu Adenský záliv.\n\nSomálsko bylo obýváno různými etnickými skupinami, z nichž nejpočetnější byly Somálské kmeny, které se v oblasti usadily již před 3500 lety. Kolem roku 800 n. l. pronikl do oblasti islám. V pozdním středověku vznikaly ze somálských měst městské státy a království, z nichž nejvýznamnějším byl Adalský sultanát. Etiopsko-somálské války z 15. století značně otočily vývoj Somálska ve Východní Africe. Etiopané byli poraženi somálským sultánem Ahmadem Gureyem z Adalu, a skončila tak etiopská okupace Somálska, která trvala celé století a začala krátká okupace Etiopie. Etiopii přišla na pomoc portugalská vojska, která zničila téměř celou armádu Adalského sultanátu (v bojích zemřel i sultán Ahmad Gurey). Krátce po smrti svého sultána se Adalský sultanát zhroutil. V pozdější době vznikaly další sultanáty, následníci městských států, jako sultanát Geledi a sultanát Hobyo.\n\nSomálsko získalo nezávislost v roce 1960, předtím bylo rozděleno do dvou kolonií, britské a italské. V roce 1969 se vojenským převratem dostal k moci diktátor Muhammad Siad Barre, který pak zůstal u moci dalších 22 let, do roku 1992. Po válce s Etiopií v roce 1978 se začaly objevovat první opoziční skupiny. V čele jedné z nich, \"Hnutí za spásu Somálska\" (SSDF), stál pozdější prozatímní prezident, Abdullahi Yusuf Ahmed.\n\nBarre byl svržen v roce 1991, vítězní polní velitelé se pak ale pustili do sebe navzájem a začala občanská válka v Somálsku, která si vyžádala statisíce obětí a která dodnes neskončila. Situaci se snažila uklidnit OSN vysláním mezinárodních sil koncem roku 1993. Situace však zůstala nestabilní, síly byly během roku 1995 kompletně staženy za pomoci americké armády (která byla součástí těchto sil).\n\nV  letech 1997–2000 byl prezidentem Přechodné národní vlády Somálska Abdiqasim Salad Hassan. Přechodná vláda měla pod kontrolou jen části hlavního města Mogadišo, zbytek země zůstával v rukách polních velitelů. 15. října 1999 Xasana vystřídal Cabdullaahi Yuusuf Axmed, zvolený přechodným exilovým parlamentem v keňském Nairobi. I jeho vláda zůstala slabá a nepodařilo se jí získat skutečnou kontrolu nad Somálskem.\n\nNa severozápadě se mezitím odtrhlo území zvané Somaliland, které vyhlásilo nezávislost a udržuje si politickou stabilitu, nezávislost však nebyla mezinárodně uznána. Další území, Puntland, na samé špičce Afrického rohu, vyhlásilo „dočasnou nezávislost“ s úmyslem vrátit se jako autonomní území, až bude fungovat centrální vláda. Na jihozápadě Somálska byl ustaven stát Jubaland, který rovněž vyhlásil nezávislost, vzápětí byl však pohlcen větším celkem Jihozápadní Somálsko, který se později dostal pod kontrolu Přechodné vlády.\nVlna tsunami v roce 2004 zasáhla i Somálsko a pravděpodobně způsobila šíření nebezpečného toxického odpadu zde umístěného, což pravděpodobně způsobuje zdravotní problémy obyvatel. Celkový rozsah katastrofy nebylo vzhledem k nestabilní situaci možné zjistit.\n\nV roce 2006 začal posilovat Svaz islámských soudů, který ovládl většinu jihozápadu země včetně Mogadiša a začal vést rozhovory s Přechodnou vládou o budoucím uspořádání země. Ty skončily neúspěšně a mezi oběma stranami se rozhořel vojenský konflikt. V konfliktu se na straně Přechodné vlády začala aktivně angažovat armáda Etiopie, což znamenalo zvrat v konfliktu. Svaz opustil Mogadišo a postupně byl donucen k ústupu ze všech větších měst na jihu země a přešel na partyzánský boj. Od 8. ledna 2007 se bojů proti Svazu účastní i americká armáda, která svaz podezřívá ze spolupráce s teroristickou sítí Al-Kájda.\n\nV letech 2010 až 2012, kdy východní Afriku zasáhla obří vlna sucha, zemřelo v Somálsku během hladomoru až 260 000 lidí.\n\nIslamistická teroristická skupina Aš-Šabáb, která má wahhábistické kořeny a usiluje o vytvoření islámského státu v Somálsku, byla postupně vytlačena z velkých měst na venkov, odkud podniká pravidelné útoky v Somálsku i v sousední Keni. Skupina se zformovala původně jako militantní křídlo Svazu islámských soudů.\n\n8. února 2017 byl somálským prezidentem zvolen Mohamed Abdullahi Farmajo, bývalý premiér. Studoval v USA a vedle somálského má i americké občanství.\n\n18 regionů (jednotné číslo gobolka)\n\nVliv neexistence centrální vlády na hospodářství je nejasný, země stále patří mezi nejchudší státy světa s odhadovaným HDP 600 $ ročně na obyvatele. Nejvýznamnějším sektorem hospodářství zůstává zemědělství. Zásoby ropy v Puntlandu zůstávají kvůli nestabilní situaci nevyužité, nerozvíjí se silniční infrastruktura. Elektřinu dodávají jednotliví majitelé naftových generátorů. Prudký rozvoj zaznamenávají telekomunikace, letecká doprava či bankovnictví. Z nelegálních aktivit je nejdůležitější pirátství. Mořští lupiči se už několikrát snažili přesvědčit svět, že jejich nájezdy jsou jen „odpovědí“ na vylupování tamních rybných lovišť flotilami z celého světa a na aktivity „odpadkové mafie“ z Evropy, která shazuje nebezpečný odpad do nechráněných somálských vod. Od léta 2013 začali somálští piráti chránit lodě, které nelegálně loví v somálských vodách. Piráti, kteří operují u břehů afrického Somálska, v letech 2005 až 2012 na výkupném za zajaté posádky a lodi získali 413 milionů amerických dolarů.\n\nPočet obyvatel je těžké odhadovat, poslední sčítání proběhlo v roce 1975 a tehdy žilo v Somálsku 3.3 milionů lidí. CIA Factbook odhaduje 8 863 338, jiné odhady udávají až 15 miliónů. Asi 60 % obyvatel není trvale usazeno a kočuje. Dalších 25 % jsou usedlí zemědělci žijící hlavně v jižní části země v okolí řek Džuba a Šebeli. Zbylých 15 % žije ve městech, hlavně v Mogadišu. Občanská válka vyhnala do okolních států i celého světa asi 1 milion obyvatel. V Keni v táboře Dadaab žije více než 500 000 somálských uprchlíků.\n\nZdravotní péče je na nízké úrovni, kojenecká úmrtnost dosahuje 10 %, 5 let se nedožije 25% dětí. Průměrná délka života je asi 48 let. Naopak v porovnání s okolními státy je velmi nízká rozšířenost viru HIV (asi 2% populace).\n\nSoukromé školství nahradilo předválečné nekvalitní státní školství, 80 % obyvatel zůstává negramotných.\n\nEtničtí Somálci tvoří 85% obyvatel a dělí se na mnoho skupin a klanů. Nejpočetnější menšinou jsou somálští Bantuové, kteří jsou potomci otroků. Evropané opustili Somálsko po získání nezávislosti, ale ještě v roce 1960 žilo v Mogadišu asi 10 000 Italů.\n\nDrtivá většina obyvatel jsou sunnitští muslimové. Žije zde i nepatrná menšina křesťanů. V zemi je mj. římskokatolická Diecéze Mogadišo - v r. 2013 zde žila jen stovka římskokatolíků. Apoštolským administrátorem diecéze je Giorgio Bertin OFM (františkán - z Itálie, nar.1946), biskup diecéze v sousedním Džibutsku(2013 měla 5.000 věřících). V létě 2016 znovu vysvětil malý kostelík ve městě Hargeisa v tzv. Somalilandu - na severu Somálska.\n\nJediná oblast, která se dá bezpečně navštívit, je Somaliland - neuznaný stát, který se od většinového Somálska odtrhl v roce 1991 a velmi rychle vytvořil vládní struktury. Ostatní části Somálska byly turismem nezasažené až do roku 2012, kdy místní agentury začaly organizovat zájezdy pro jednotlivce a malé skupiny, hlavně do hlavního města Mogadiša. V roce 2018 město Mogadišo a oblasti Puntland a Jubbaland navštívil slovenský dobrodruh Peter Gregor po téměř 30-leté občanské válce v zemi.\n\n"}
{"id": "18034", "url": "https://cs.wikipedia.org/wiki?curid=18034", "title": "541", "text": "541\n\n\n"}
{"id": "18035", "url": "https://cs.wikipedia.org/wiki?curid=18035", "title": "542", "text": "542\n\n"}
{"id": "18036", "url": "https://cs.wikipedia.org/wiki?curid=18036", "title": "543", "text": "543\n\n\n"}
{"id": "18037", "url": "https://cs.wikipedia.org/wiki?curid=18037", "title": "544", "text": "544\n\n"}
{"id": "18038", "url": "https://cs.wikipedia.org/wiki?curid=18038", "title": "545", "text": "545\n\n"}
{"id": "18039", "url": "https://cs.wikipedia.org/wiki?curid=18039", "title": "546", "text": "546\n\n"}
{"id": "18040", "url": "https://cs.wikipedia.org/wiki?curid=18040", "title": "547", "text": "547\n\n\n\n"}
{"id": "18041", "url": "https://cs.wikipedia.org/wiki?curid=18041", "title": "548", "text": "548\n\n\n\n"}
{"id": "18042", "url": "https://cs.wikipedia.org/wiki?curid=18042", "title": "549", "text": "549\n\n"}
{"id": "18043", "url": "https://cs.wikipedia.org/wiki?curid=18043", "title": "550", "text": "550\n\n\n\n"}
{"id": "18045", "url": "https://cs.wikipedia.org/wiki?curid=18045", "title": "551", "text": "551\n\n\n"}
{"id": "18046", "url": "https://cs.wikipedia.org/wiki?curid=18046", "title": "552", "text": "552\n\n"}
{"id": "18047", "url": "https://cs.wikipedia.org/wiki?curid=18047", "title": "553", "text": "553\n\n\n"}
{"id": "18048", "url": "https://cs.wikipedia.org/wiki?curid=18048", "title": "554", "text": "554\n\nV bitvě u Casilina se byzantskému vojevůdci, Narsovi, podařilo zničit franskou armádou.\n\n\n\n"}
{"id": "18049", "url": "https://cs.wikipedia.org/wiki?curid=18049", "title": "555", "text": "555\n\n\n\n"}
{"id": "18050", "url": "https://cs.wikipedia.org/wiki?curid=18050", "title": "556", "text": "556\n\n"}
{"id": "18051", "url": "https://cs.wikipedia.org/wiki?curid=18051", "title": "557", "text": "557\n\n\n\n"}
{"id": "18052", "url": "https://cs.wikipedia.org/wiki?curid=18052", "title": "558", "text": "558\n\n\n13. prosince – Childebert I. – franský král\n\n"}
