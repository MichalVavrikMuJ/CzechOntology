{"id": "35390", "url": "https://cs.wikipedia.org/wiki?curid=35390", "title": "Jan Matura", "text": "Jan Matura\n\nJan Matura (* 29. ledna 1980 Český Krumlov) je bývalý český skokan na lyžích a sdruženář.\n\nNa počátku kariéry se věnoval především severské kombinaci. V roce 1996 vystartoval poprvé na Mistrovství světa juniorů, kde skončil na čtvrtém místě v soutěži družstev. Do seniorských světových soutěží nahlédl hned o rok později v roce 1997, kdy se jako sedmnáctiletý dostal do českého sdruženářského týmu na mistrovství světa v Trondheimu, kde český tým skončil na čtvrtém místě. Na Zimních olympijských hrách 1998 v japonském Naganu byl v soutěži jednotlivců na 35. místě, ve družstvech pak na místě osmém. Častěji se začal prosazovat až o rok později. V roce 1999 skončil devátý v závodě světového poháru v německém Schonachu, ještě v roce 2000 v Berchtesgadenu skončil třetí v letní části série světového poháru, avšak tento výkon již nikdy nepřekonal. Jan Matura měl vždy výrazně lepší skokanskou část a v běžecké části se většinou propadal ve výsledkové listině. Poslední velký sdruženářský závod absolvoval v roce 2001 na mistrovství světa v Lahti, kde skončil na 44. místě. Poté přešel mezi skokany-specialisty.\n\nPrvní velkou premiéru mezi skokany si odbyl už v březnu 1997 v Trondheimu. Na mistrovství světa na velkém můstku tehdy obsadil 39. místo. Další samostatný skokanský závod absolvoval až na sklonku roku 2001. V „druholigovém“ Kontinentálním poháru získal nejdříve nebodované 45. místo, avšak již dva dny poté obsadil čtvrtou pozici a zanedlouho si odbyl premiéru i ve Světovém poháru. Na bodované umístění ovšem ještě dlouho nestačil. V roce 2002 vyhrál mistrovství ČR na velkém můstku, zúčastnil se také ZOH 2002 (střední můstek – 47. místo, velký můstek – 37. místo, družstva – 12. místo). Na mistrovství světa v roce 2003 dosáhl na 20. (velký můstek) a 28. (střední můstek) místo. V posledním závodě sezony 2003 získal i první body do Světového poháru (24. místo v letech v Planici).\n\nPříchod nového reprezentačního trenéra Vasji Bajce v sezóně 2005 prospěla nejen Jakubu Jandovi, ale začala pozitivně ovlivňovat i Maturovu výkonnost. Častěji se dostával mezi nejlepší třicítku skokanů. V Sapporu dosáhl svého dosavadního maxima: 11. místa. V celkovém hodnocení Světového poháru skončil na 44. příčce. V následující letní Grand Prix obsadil čtvrté místo v Courchevelu, v polovině závodů skončil „na pódiu“ (tj. do šestého místa) a celkově obsadil šestou příčku.\n\nZačátkem sezóny 2006 měl kolísající výkonnost. Na domácí půdě se umístil na solidním 14. a 15. místě, avšak na Turné čtyř můstků dokázal bodovat pouze v jednom závodě. V japonském Sapporu, kde tradičně chyběla velká část skokanské špičky, se prvně v kariéře dostal do první desítky a skončil devátý. Na olympiádu v Turíně odjížděl jako česká dvojka za Jakubem Jandou a 21. a 22. místem splnil očekávání (české družstvo skončilo deváté). Pár dní poté vyhrál mistrovství ČR. Ve Světovém poháru obsadil konečné 34. místo.\n\nPo vzestupu v předchozích 3 sezónách přišla stagnace. Nejlepší výsledek Matura zaznamenal na mamutím můstku ve Vikersundu (19. místo). Bodovat dokázal pouze v dalších 3 závodech. Na Mistrovství světa v Sapporu nastoupil do týmového závodu, kde Češi obsadili 9. příčku.\n\nSezóna 2008 přinesla mírné zlepšení. Nejlépe se Maturovi dařilo na domácí půdě v Liberci, kde si doskočil pro 15. místo. Kromě tohoto výsledku Matura několikrát úspěšně atakoval bodované umístění, ale výraznějšího výkonu už nedosáhl. V posledním závodě sezóny byl Matura součástí týmu, který získal 5. místo v týmovém závodě na můstku Letalnica.\n\nVětšinu následující sezóny Matura strávil v Kontinentálním poháru. Dvakrát se podíval na stupně vítězů, 3. místo získal v Braunlage a 2. místo v Zakopanem. Maximem ve Světovém poháru bylo 23. místo ve švýcarském Engelbergu.\n\nSezóna 2010 byla podobná těm předchozím. Jedno umístění v elitní dvacítce Světového poháru (16. místo v Klingenthalu). Velice dobrých umístění Matura dosáhl v Kontinentálním poháru ve slovinské Kranji (4. a 9. místo), ale hlavně v Brotterode, kde v prvním závodě skončil 5. a ve druhém dokonce zvítězil. Na Mistrovství světa v letech skončil v týmové soutěži pátý.\n\nSezóna roku 2011 byla pro Maturu úspěšná. V lednu na domácí půdě v Harrachově skončil jedenáctý a dvacátý. Poté v Sapporu, kde chyběla část světové špičky, získal 10. a 4. místo. V posledním závodě sezóny, kam se kvalifikovalo 30 nejlepších v sezóně, skončil Matura na 13. místě a zakončil tak svoji nejlepší sezónu na celkovém 27. místě ve Světovém poháru.\n\nV lednu 2013 vyhrál závod Světového poháru v japonském Sapporu, když svými skoky 132 m a 135 m (249,5 bodů) porazil druhého Nora Toma Hildeho rozdílem sedmi desetin bodu. O den později úspěch zopakoval po vyrovnaných skocích 132,5 m a 133 m.\n\nStartoval také na ZOH 2014. Na středním můstku skončil ma 23. příčce, na velkém můstku byl osmnáctý a s českým týmem obsadil v závodě družstev sedmé místo.\n\nV květnu 2017 ohlásil ukončení své sportovní kariéry.\n\n\n"}
{"id": "35392", "url": "https://cs.wikipedia.org/wiki?curid=35392", "title": "Leontios", "text": "Leontios\n\nLeontios († 705), původem z Isaurie, byl byzantský císař vládnoucí v letech 695 – 698. Jeho vláda je významná především z toho důvodu, že během ní ovládli Arabové Kartágo, což prakticky zpečetilo osud byzantských severoafrických držav.\n\nLeontios, který se osvědčil jako vojevůdce za vlády Konstantina IV. Pogonata i jeho syna Justiniána II., zastával před svým prohlášením za císaře řadu vysokých úřadů a roku 695 byl jmenován stratégem thematu Hellas. V této funkci se postavil do čela revolty proti nepopulárnímu Justiniánovu režimu, oslabenému porážkou ve válce s chalífou Abdulmalikem (bitva u Sebastopole roku 693).\n\nRevolta, zorganizovaná za podpory strany modrých i konstantinopolského patriarchy Kallinika, skončila úspěšně a jejím výsledkem bylo Justiniánovo zohavení a poslání do exilu. To, že císař nebyl popraven, souviselo s dlouhou vládou herakleiovské dynastie v Byzanci a s tím spojeným respektem, který si u obyvatelstva získala. Leontiovi se však později jeho „shovívavost“ vymstila.\n\nNejvětším problémem, jemuž říše v té době čelila, byl nový nápor arabské expanze, především v severní Africe. Abdulmalikovy oddíly zde postupně obsadily většinu byzantských držav včetně Kartága, a přestože Leontios získal za pomoci loďstva kartaginský přístav přechodně nazpět, jeho jednotky nebyly natolik silné, aby dokázaly své pozice udržet. Kartágo se tak dostalo roku 697 definitivně do rukou Arabů.\n\nPorážka v Africe vedla k pádu Leontiova režimu. Při návratu z tažení vojáci revoltovali, prohlásili za císaře vojevůdce Tiberia Apsimara a po krátké občanské válce Leontia svrhli. Leontios pak strávil celkem sedm let v klášteře, než byl na rozkaz Justinána II., který se opět zmocnil trůnu, roku 705 popraven.\n\n\n"}
{"id": "35393", "url": "https://cs.wikipedia.org/wiki?curid=35393", "title": "Mánes", "text": "Mánes\n\nMánes může být:\n\n\n"}
{"id": "35395", "url": "https://cs.wikipedia.org/wiki?curid=35395", "title": "Pačlavice", "text": "Pačlavice\n\nPačlavice jsou obec ve Zlínském kraji, 17 km jihozápadně od Kroměříže. Obec zaujímá rozlohu 15,47 km² (z toho vlastní Pačlavice jako místní část 5,46 km²) a čítá obyvatel. PSČ je 768 34.\n\nVes, doložená poprvé k roku 1131 (\"Pacezlauicih\", „v Pačeslavicích“), byla 26. února 1538 povýšena králem Ferdinandem I. na žádost Viléma Prusinovského z Víckova na městečko. Zároveň mu byl dán znak. V nové době se městečko znaku vzdalo a na razítku mělo obraz Madony (počátek 20. století) a po roce 1918 bylo dokonce razítko bez znamení. Přesto znakem Pačlavic zůstává nadále znak podle privilegia z roku 1538, dvě plužní krojidla v červeném poli.\n\nV roce 1841 věnovala hraběnka Ernestina z Arenbergu panství Pačlavice Kongregaci Milosrdných sester svatého Vincence de Paul.\n\nK roku 1848 panství Pačlavice, kraj Hradišťský. V latinských textech \"Paceslawici\"; v německých \"Patzeslawitz\".\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\"(Údaje z roku 2001)\"\n\n"}
{"id": "35396", "url": "https://cs.wikipedia.org/wiki?curid=35396", "title": "Lokomotiva 498.0", "text": "Lokomotiva 498.0\n\nLokomotiva 498.0 zvaná „albatros“ je první poválečnou rychlíkovou lokomotivou v Československu. Konstrukčně navazuje na řadu 486.0 ze třicátých let a její výroba proběhla v letech 1946–47 ve Škodových závodech v Plzni (ale pod rokem výroby 1947). 40 vyrobených kusů bylo určeno především pro těžké rychlíky na hlavních tratích jako náhrada starší řady 387.0.\n\nDíky elektrifikaci tratí a výrobě navazující řady 498.1 po roce 1955 byly lokomotivy z elitních výkonů stahovány a odcházely na méně důležité výkony. Dosluhovaly v sedmdesátých letech na osobních vlacích v Děčíně, Táboře a dalších lokalitách. Jako poslední byly zrušeny lokomotivy 498.001 a 022 v červnu 1976. Druhá jmenovaná byla převezena do železničního skanzenu v České Třebové a zachována do současnosti jako historická.\n\nJiž v roce 1926 byly ve Škodě vyrobeny první moderní rychlíkové lokomotivy řady 387.0. V době výroby přinesly velký přínos v provozu a nahradily staré rakouské lokomotivy, s rostoucí hmotností rychlíků ve třicátých letech ale jejich výkon a skutečnost, že měly pouze tři spřažená dvojkolí, komplikovala zajištění spolehlivého provozu těchto vlaků. Roku 1932 podávají Československé státní dráhy ve Škodových závodech i ČKD poptávku na vývoj a výrobu nových rychlíkových lokomotiv, které již mají mít čtyři spřažená dvojkolí, vyšší výkon a konstrukci moderního typu. Nová řada byla označena 486.0 a vyrobena mezi lety 1933–1938. Jejích 9 kusů sice řadu 387.0 na nejtěžších vlacích vystřídalo, pro plnou obměnu to však nestačilo.\n\nPoté přišla druhá světová válka, která vývoj rychlíkových lokomotiv zastavila a oba výrobci se soustředili na výrobu lokomotiv nákladních a také zbraní. Myšlenka výroby nových strojů, které by doplnily starší 486.0, přišla opět krátce po skončení války. Nebylo na co čekat a bylo jasné, že lokomotivy by měly být dodány co nejdříve, jelikož situace začínala být neudržitelná a po ztrátě některých lokomotiv během války bylo nutné zajistit spolehlivý a rychlý provoz. V létě 1945 započalo na Ministerstvu železnic projednávání výroby nových lokomotiv a jako nejvhodnější varianta byla shledána úprava stávající řady 486.0.\n\nDne 6. října 1945 tak ČSD podaly ve Škodových závodech objednávku č. 18.162/45 - II/6 na 40 lokomotiv uspořádání 2’ D 1‘, vycházejících z řady 486.0 s drobnými změnami a vylepšeními. Bylo jim přiděleno označení řadou 498.0 a lokomotivka ihned začala s konstrukčními pracemi; v tovární dokumentaci jsou lokomotivy označeny typem 31Lo5 (v návaznosti na řadu 486.0 – 31Lo1-4). Za jednu lokomotivu si továrna naúčtovala částku 3 987 965 Kčs včetně tendru řady 935.0. Díky zkrácení termínů dodávek byla první lokomotiva 498.001 výrobně dokončena již na konci roku 1946 a 5. prosince se konala její zkušební jízda. Po záběhových zkouškách převzaly ČSD lokomotivu dne 18. prosince 1946 do výtopny Praha Masarykovo nádraží. Technicko-policejní jízdu na trati Praha – Česká Třebová vykonala až dodatečně a její datum zní 18. února 1947. Zbytek lokomotiv byl postupně dokončován a testován v první polovině roku následujícího a poslední stroj 498.040 byl převzat 28. června 1947. Při zkušebních jízdách dosahovaly lokomotivy běžně rychlosti až 135 km/h. Přes tyto vyjmenované skutečnosti byly všechny lokomotivy opatřeny rokem výroby 1947 (často se nesprávně uvádí rok výroby 1946–47, případně dokonce 1945–47). Celá řada byla po dodání zařazena do výtopny na Masarykově nádraží.\n\nAčkoliv šlo o jednorázovou sérii, vzájemně se některé lokomotivy mezi sebou lišily – prvních 34 strojů vyjelo z výroby s malými usměrňovacími plechy, poslední stroje čísel 035–040 obdržely plechy velké, prodloužené směrem dopředu. V průběhu let byly tyto komponenty průběžně měněny, a tak některé starší stroje později dostaly větší variantu.\n\nUž krátce po zařazení do provozu si lokomotivy vysloužily přezdívku, která jim zůstala prakticky po celý provozní život – „albatros“. Jejím původem je především fakt, že z výroby byly všechny lokomotivy lakovány do elegantní modrobílé kombinace, doplněné červenými koly a pojezdem, symbolizující tedy české národní barvy. Jejím autorem je akademický malíř Vilém Kreibich. V pozdním období provozu byly některé lokomotivy natírány do jiných odstínů (například černé), ale bílé detaily a zbytek barev obvykle zůstával stejný.\n\nJak již bylo zmíněno, z výroby převzala všechny lokomotivy výtopna Praha Masarykovo nádraží (později přejmenovaná na Prahu střed). Jelikož ale bylo jejich využití nutné i jinde, krátce nato část lokomotiv odcházela do výtopen Přerov a Bratislava, aby nahradila řadu 387.0 na jejích výkonech. Toto rozložení zůstalo prakticky beze změn zachováno i po celá padesátá léta. Lokomotivy sloužily v rychlíkové dopravě především na hlavních tratích Praha – Česká Třebová – Brno – Bratislava, Brno – Přerov – Bohumín a Bratislava – Žilina společně se staršími řadami 387.0 a 486.0, které ale obvykle vozily pouze lehčí nebo méně důležité vlaky. \n\nUž v této době byly zrušeny dva stroje – jako první se 498.019 nad ránem 1. října 1950 v čele R 10 mezi Březovou nad Svitavou a Hradcem nad Svitavou srazila s lokomotivou řady 555.1 a pro těžké poškození rámu ji již nebylo možné opravit. Zrušena byla v roce 1952. Podobně dopadla lokomotiva čísla 024, která se roku 1957 v Chocni srazila se strojem 414.412 a krátce nato byla zrušena. \n\nLokomotiva 498.033 se účastnila tragické nehody v Šakvicích v prosinci 1953, při které narazila zezadu do osobního vlaku. Byla sice poškozena, zrušení ji ale minulo a po opravě se vrátila následujícího roku opět do provozu.\n\nBěhem druhé poloviny padesátých let a počátku nové dekády nabrala elektrifikace železnic v Československu rychlý spád a nová trakce se začala rozšiřovat na stále více hlavních tratí. Jednou z prvních byla trať Praha – Česká Třebová, otevřená pro elektrický provoz v listopadu 1957. Pražské lokomotivy tak pomalu ztrácely své hlavní působiště a byly proto přesouvány jinam. V letech 1958–1960 odešly první stroje do Plzně, kde sloužily především na trati do Prahy, méně také do Domažlic a německého Furth im Wald. Další lokomotivy se dostaly do depa Děčín s určením pro trať do Kralup nad Vltavou a dále do Prahy jako náhrada dosluhujících „mikád“ řady 387.0. Zbytek skončil v Táboře, kde zajišťoval provoz zejména na trati do Českých Budějovic.\n\nV Bratislavě byla řada 498.0 postupně vytlačena modernější řadou 498.1, vhodnější na nejtěžší vlaky. Obdobně dopadly přerovské stroje, kterým zbyly pouze podřadné výkony jako byly zastávkové osobní vlaky na hlavních tratích. Také byly příležitostně nasazovány na nákladní expresy, dokud tyto výkony nepřevzala například řada E 499.1 nebo střídavé S 499.0.\n\nNa konci šedesátých let začalo postupné rušení i řady 498.0, která se stala po příchodu nových motorových i elektrických lokomotiv jednou z nadbytečných. Jako první byla takto zrušena táborská lokomotiva 498.003, a to dne 30. ledna 1969. Rušení dále pokračovalo a během několika let byl počet provozních lokomotiv zredukován na méně než polovinu. Některé stroje končily jako stabilní vytápěcí kotle a sloužily tak ještě další léta; i tyto stroje ale byly většinou brzy zlikvidovány. \n\nPoslední dvojicí nasazovanou na vlaky se staly stroje čísel 001 a 022 z depa Děčín. Obě lokomotivy byly v posledním období provozu využívány na osobní vlaky na pražské trati, kde nahrazovaly poruchové „brejlovce“ řady T 478.3. Od roku 1974 již byly po boku dalších odstaveny a vyjížděly velmi sporadicky. Společně byly zrušeny ke dni 17. června 1976; zatímco první jmenovaná skončila podobně jako předešlé ve šrotu, číslo 022 bylo vybráno pro zachování do železničního skanzenu v České Třebové.\n\nDo současnosti se ze čtyřiceti vyrobených kusů dochovaly dvě lokomotivy čísel 014 a 022. Ačkoliv ani jedna z nich není provozuschopná, jsou v majetku ČD a NTM a názornou ukázkou československé lokomotivní školy prvních poválečných let.\n\nMéně známou je lokomotiva 498.014, sloužící po předání z Masarykova nádraží od roku 1948 v Bratislavě. Po deseti letech přešla do Plzně, kde zůstala jako provozní až do svého zrušení v roce 1973 a poté skončila jako vytápěcí kotel pod číslem K 585. O tři roky později ale bylo rozhodnuto o jejím předání Národnímu technickému muzeu a dostala se do jejího depozitáře v Čelákovicích. Zde stále zůstává v nekompletním stavu, o její opravě se ale díky mnohým technickým komplikacím neuvažuje.\n\nDruhou a poslední existující je lokomotiva 498.022, dodaná na Masarykovo nádraží dne 29. března 1947. Během necelých tří desítek let provozu vystřídala depa v Přerově, Bratislavě, Bohumíně a poslední roky sloužila v Děčíně. Zde také v roce 1974 dojezdila a přestože byl její kotel ještě způsobilý, už do provozu nezasáhla. V červnu 1976 byla zrušena a převezena do České Třebové pro připravovaný železniční skanzen. Až do roku 1981 zde pod širým nebem chátrala; tehdy o ni projevil zájem spolek železničních fandů z depa v Praze-Libni a byla sem přesunuta za účelem opravy a opětovného zprovoznění. Po pěti letech úsilí a mnoha tisících hodin práce lokomotiva na jaře 1986 znovu vyjela a 1. června absolvovala novou technicko-bezpečnostní zkoušku. Od tohoto data zůstala po čtvrtstoletí provozní historickou lokomotivou a odvezla mnoho nostalgických vlaků. V rámci historických jízd zavítala i do více evropských států – roku 1989 se objevila v Amsterdamu na oslavách 150 let železnic v Nizozemsku nebo v roce 2007 navštívila výročí 120 let Gotthardské dráhy ve Švýcarsku. V provozním stavu zůstala až do prosince 2011, kdy skončila způsobilost kotle a lokomotiva byla odstavena. Po delší době došlo k rozpojení lokomotivy a tenderu. Lokomotiva je v současnosti uchována v DHV Lužná u Rakovníka. \n\n"}
{"id": "35397", "url": "https://cs.wikipedia.org/wiki?curid=35397", "title": "GP2 Series v roce 2005", "text": "GP2 Series v roce 2005\n\nGP2 Series v roce 2005 byla první sezónou závodní série GP2 Series, která vznikla přejmenováním Formule 3000. Začala v italské Imole dne 23. dubna a skončila v Manáma v Bahrajnu dne 30. září. V sezóně zvítězil německý závodník Nico Rosberg před Finem Heikki Kovalainenem.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "35398", "url": "https://cs.wikipedia.org/wiki?curid=35398", "title": "Vilém Kreibich", "text": "Vilém Kreibich\n\nVilém Kreibich (6. ledna 1884 Zdice – 27. listopadu 1955 Praha) byl český akademický malíř a designér. Své dětství strávil v železničářském prostředí, což ovlivnilo jeho pozdější tvorbu. Po studiích se věnoval především malbě obrazů zachycujících parní lokomotivy a železniční provoz, ale navrhoval též propagační plakáty. Od přelomu dvacátých a třicátých let 20. století začal spolupracovat se Škodou Plzeň, výrobcem parních lokomotiv. Navrhoval úpravy vzhledu těchto strojů a posléze vytvářel celkovou vizuální podobu lokomotivní produkce společnosti. Jeho grafická díla jsou jak ve vlastnictví pražské Národní galerie, tak v majetku soukromých sběratelů.\n\nNarodil se ve Zdicích, v domě čp. 152, do rodiny duchcovského rodáka Josefa, železničního strojvedoucího u České západní dráhy, a Josefy, jež pocházela z Prahy. Pokřtěn byl ve zdickém kostele Narození Panny Marie 23. ledna 1884 farářem Maxmiliánem Vodrážkou a při obřadu Vilém současně získal i své druhé křestní jméno Josef. V mládí navštěvoval obecnou školu ve svém rodném městysi a posléze pražskou akademii výtvarných umění. Na ní byl jeho učitelem profesor Hanuš Schwaiger. Ten kladl důraz na techniku malby a patřil mezi tehdejší nejlepší pedagogy na škole. Studia na akademii ukončil roku 1907. Vedle pražských studií se vzdělával také ve Vídni. Následně se věnoval malbě obrazů zachycujících především parní lokomotivy a železniční provoz. Dne 29. dubna 1911 se v Košířích oženil s Vilémou Tesařovou. Na konci dvacátých let 20. století se seznámil s inženýrem Vlastimilem Marešem, jenž v roce 1928 přešel z ostravského oddělení Československých státních drah (ČSD) do oddělení konstrukce železničních vozidel pražského Ministerstva železnic. Spolu začali upravovat vzhled československých parních lokomotiv vyráběných v plzeňské Škodovce. Prvním výsledkem jejich spolupráce bylo umístění velkého firemního znaku na usměrňovací plechy v přední části lokomotivy řady 387.0 (zvané též \"Mikádo\"). Navrhovali také změnit do té doby používané zbarvení lokomotiv z černé na tmavě zelenou.\nPrvní lokomotivou, která vzešla ze spolupráce Kreibicha s Marešem, byla horská rychlíková řada 486.0 (zvaná také \"Zelený Anton\"). Kreibich u ní navrhl tmavozelené zbarvení stroje doplněné lesklými pásy z mosazi na kotli a do červena vyvedenými koly. Toto rozložení barev pak nesly všechny rychlíkové lokomotivy vyrobené před druhou světovou válkou, které jezdily v síti ČSD. Svého vrcholu ale dosáhl Kreibich až po válce. Při návrhu nové rychlíkové lokomotivy řady 498.0 (\"Albatros\") nejprve navrhl její vzhled a až poté konstruktéři jeho představy realizovali. Do té doby byl běžný postup opačný, kdy tedy výtvarníci mohli až hotový stroj pouze barevně upravovat. Navrhl také vzhled technicky modernizovaného typu tohoto stroje, a sice řady 498.1. Souběžně s tím Kreibich přepracoval vzhled i barevné schéma československých rychlíkových lokomotiv, kterým sice zůstala červeně zbarvená kola, ale celkové zelené zbarvení strojů nahradila modř. Jeho spolupráce s výrobcem parních lokomotiv skončila s utlumováním jejich produkce, k čemuž došlo roku 1958. Zemřel ve věku 71 let v Praze. Pohřben byl na tamním hřbitově na Malvazinkách, avšak v roce 1976 došlo ke zrušení jeho hrobu a kremaci ostatků, které se v něm nacházely.\n\nVe své tvorbě se věnoval figurálním a portrétovým dílům, ale především tematice nádraží, dolů či průmyslových podniků. Ovlivnilo ho dětství strávené v drážní rodině i v městysi, jenž tehdy tvořil významný železniční uzel. U Zdic se nacházely i doly na železnou rudu, které ho pravděpodobně také v jeho díle inspirovaly. Na své nejstarší známé kresbě rychlíkové lokomotivy zachytil roku 1901 stroj řady 275.0. Následně jeho grafický projev profilovalo studium na akademii, ale jeho tehdejší tvorba není známá. Po škole vytvořil roku 1908 obraz \"Brněnský rychlík\", na němž je patrný secesní vliv inspirovaný školními studii. Obraz vznikal podle Kreibichem pořízené fotografie. To mu umožnilo přesně zpracovat jednotlivé detaily zobrazované lokomotivy. Stejný postup volil i při své další tvorbě.\n\nPo škole hledal po dobu dvaceti let vhodný způsob výtvarného zachycení parních lokomotiv a pronikal také do jejich technických zákonitostí a detailů. Během druhé dekády 20. století se věnoval malbě průmyslových areálů (například obraz velkých dílen plzeňské Škodovky z let 1915 a 1916), ale vytvořil i svůj jediný známý akt (1919). Tuto tvorbu vystřídaly v dalších letech nádražní scény malované v ponurých (hnědých) odstínech. Vedle toho ale namaloval roku 1923 i obraz Kristiána Hynka, rektora bratislavské Univerzity Komenského. Koncem dvacátých let 20. století, poté, co navázal spolupráci s plzeňskou Škodovkou, se změnilo i výtvarné pojetí jeho obrazů. Ve své následné tvorbě zachycoval zimní motivy s lokomotivami, u nichž dbal na vykreslení jejich detailů, například páry, horkého vzduchu či kouře. V té době se také spolu s jiným předním grafikem Vilémem Rotterem věnoval návrhu reklamních plakátů a prospektů pro mladoboleslavskou automobilku Škoda.\n\nSvou tvorbu vystavoval Kreibich například v Praze u Topiče či Rubeše, ale také ve zlínském Baťově salónu. Po Kreibichově smrti bylo možné jeho tvorbu zhlédnout na výstavách konaných například v Praze, Ostravě nebo Čelákovicích. Některá jeho díla jsou ve vlastnictví Národní galerie Praha, ale většina se nachází v soukromých sbírkách.\n\nPříklady tvorby:\n\n"}
{"id": "35401", "url": "https://cs.wikipedia.org/wiki?curid=35401", "title": "Karol Sidon", "text": "Karol Sidon\n\nKarol Sidon (hebrejským jménem Efrajim ben Alexander, heb. , * 9. srpna 1942 Praha) je vrchní zemský a bývalý vrchní pražský rabín, dramatik, spisovatel, scenárista, náboženský myslitel, bývalý chartista a disident židovského původu. Některé povídky psal pod pseudonymem \"Chaim Cigan.\"\n\nNarodil se v Praze z době Protektorátu Čechy a Morava v tzv. smíšeném manželství. Jeho židovský otec Alexander Sidon pocházel z Trnavy, kde byl prvním rabínem po dlouhém vypovězení židů z města od roku 1856 jeho prastrýc rabi Šimon Sidon. Vzdálenějším příbuzným byl rabi Josef Chaim Sonnenfeld. Alexander byl roku 1944 zatčen a vězněn Gestapem v Pečkárně, na Pankráci a v terezínské Malé pevnosti, kde byl téhož roku umučen. Karol byl poté skrýván na venkově do konce okupace. Matka ho vychovávala sama až do roku 1948, kdy se znovu provdala za Žida. Jeho nevlastní otec opakovaně utekl z terezínského ghetta, kladenských dolů, z Varšavy, z Treblinky a naposledy ze sovětského gulagu.\n\nPo maturitě na JSŠ (1960) vystudoval dramaturgii a scenáristiku na FAMU. Poté krátce pracoval v Československém rozhlase, do roku 1968 byl dramaturgem Krátkého filmu ve studiu Jiřího Trnky. V letech 1968–1969 byl redaktorem \"Literárních listů\" a \"Listů\". Roku 1968 obdržela jeho rozhlasová hra \"Dvojí zákon\" státní cenu k 50. výročí založení republiky.\n\nDo roku 1970 publikoval autobiograficky laděné knihy, které se staly kultovní pro tehdejší mladou generaci, \"Sen o mém otci\" a \"Sen o mně \"a scenáristicky spolupracoval s režisérem Jurajem Jakubiskem. Od roku 1970 pracoval jako ineditní autor manuálně a jako prodavač tisku, po podpisu Charty 77 byl propuštěn a následně byl zaměstnán jako topič.\n\nRoku 1978 obdržel exilovou cenu J. Koláře za román \"Boží osten\", který vyšel v samizdatové edici Petlice, kde vydal i svůj románový esej \"Evangelium podle Josefa Flavia\" a neuvedené divadelní hry.\n\nOsud obou otců přispěl k tomu, že se Karol, pojmenovaný po svém strýci z otcovy strany, cítil být Židem a v dospělosti (1978) přijal židovskou víru.\n\nV roce 1983 byl nucen pod nátlakem StB (viz akce \"Pavouk\") emigrovat do Německa, kde v Heidelbergu studoval judaistiku. S německým prostředím se nikdy nesžil a prakticky v Německu přestal publikovat.\n\nRabínská studia dokončil v Izraeli. Studoval v institutu Harry Fischel (Mechon Ari'el) v Jeruzalémě, kde studovalo mnoho ortodoxních rabínů, kteří potom působili v diaspoře\". \"Roku 1992 se stal po rezignovaném Danielu Mayerovi pražským a zemským rabínem. Jeho inaugurace v Praze se zúčastnil i zakladatel Mechon Ari'el, rabín Še'ar Jašuv Kohen, od kterého rabi Sidon obdržel smichu (rabínský titul).\n\nZa svého učitele považuje Sidon rabi Uziho Kalchheima, blahé paměti, který se zabýval upevněním pout Izraele s židovstvím východní Evropy, především v České republice. Pražská midraša \"Tiferet Uzi\" byla založena a pojmenována na jeho památku a rodina Kalchheimova jí věnovala mnoho knih. Rabi Menachem Kalchheim, syn rabi Uziho Kalchheima, byl v roce 2004 jmenován zástupcem vrchního rabína České republiky a působil zde do roku 2006.\n\nRabimu Sidonovi se podařilo v Praze obnovit židovskou ortodoxní komunitu. Na pomoc si zval mnoho mladých rabínských rodin z Izraele, aby v nich měli hlavně mladí lidé vzor. Ve své funkci se zasadil o založení Lauderových škol (po více než půl století byla otevřena v roce 1997 židovská základní škola, kterou pojmenoval \"Gur arje\", a gymnázium \"Or chadaš\"), stavbu mikve, zřízení midraši \"Tiferet Uzi\", bejt dinu či košer obchodu a certifikátu.\n\nRoku 2012 vydalo nakladatelství Federace židovských obcí v České republice Sefer s. r. o. jeho překlad Tóry pod názvem Pět knih Mojžíšových, čímž se zasloužil o intelektuální obnovu českého židovstva. Překlad je zajímavý hned z několika hledisek. Je to teprve druhý židovský překlad do češtiny, je dvojjazyčný (pravá strana hebrejsky, levá česky), vyvázán po pravé straně (jak je zvykem u hebrejských knih) a je přeložený víceméně doslovně. To může zejména u jmen působit neznalým čtenářům potíže, na druhou stranu je to však velmi výhodné pro ty, kteří neumí hebrejsky, ale chtějí znát výslovnost daných jmen a pojmů (např. Abrahám je přeložen jako \"Avraham\", Izák jako \"Jicchak\", či Rebeka jako \"Rivka\").\n\nPražský arcibiskup Dominik Duka překlad rabína Sidona přijal positivně a s povděkem.\n\nV roce 2016 se po čtvrté oženil, vzal si svoji studentku Ojuncacral Tuju (nar. 1986). Má dvě dcery, spisovatelku a překladatelku Kateřinu Sidonovou (nar. 1964) a herečku v Divadle Na zábradlí Magdalénu Sidonovou (nar. 1970) a dva syny, Eliáše Sidona (nar. 1978) a herce Daniela Sidona (nar. 1986).\n\nDo literatury vstupuje zralými autobiografickými prózami Sen o mém otci a Sen o mně, v nichž zachycuje tápání na cestě od dětství k dospělosti. Neúprosně otevřená zpověď je mučivou kafkovskou sebeanalýzou, existenciálním hledáním identity, zápasem anděla s ďáblem, dobra se zlem v sobě, vytrvalým tázáním, kdo jsem v konfrontaci s druhými. Nemilosrdné zkoumání vlastní i cizí duše přináší poznání o malosti, živočišnosti a trapnosti člověka. Odhalování bližních vede k pocitu provinění, že je nesoudí správně, že jim ubližuje. Sklon k sebetrýznivému zkoumání, příznačný pro většinu našich i světových židovských autorů, je charakteristický pro Sidonovu tvorbu. Hledání sebe v druhých je dokonce i v osobité interpretaci Ježíše v eseji Evangelium podle Josefa Flavia; do fiktivního obrazu Ježíše promítá obecně lidské vlastnostní problémy. Zde uvedl doslova:\n\nO Panně Marii:\n\n(strana 107) \"...židé tvrdili, že jeho (Ježíšova) matka dítě počala v nemanželském styku.\" Potom cituje z talmudu \"...a kurví se s nějakým Tesařem.\"\n\n(strana 109) \"Marie byla zřejmě chudými rodiči provdána za vojáka Pandiru. (...) Marie svého manžela nemilovala (...) a zamilovala se za to do Josefa, tesaře.\n\nVoják, když se vrátil z nějakého tažení, nalezl ji těhotnou (...) a protože ho Marie již asi omrzela, vyhnal ji a od té doby žila mladá žena s Josefem, který si ji vzal.\n\nJako první se jim narodil nemanželský chlapec, kterému dala jméno Ježíš, znamenající osvoboditel. vždyť skutečně byl osvoboditel m své matky z nešťastného svazku s prvním manželem.\"\n\nO Ježíšovi\n\n(strana 110) \"(Ježíš) byl dítě cizoložství...\n\n... nesl v sobě jednak pýchu i hanbu. Na povrch se choval jako nafoukaný a pyšný kluk (...) a zapomenutým kamenem byl jeho komplex méněcennosti (...) měl sklony k šílenství.\"\n\nVe volné románové trilogii Boží osten nejsou jednotlivé díly propojeny syžetem, ani postavami, společná je však podstata problémů a otázek, na něž hledá odpověď. I zde stejně jako v příznaně autobiografických prózách píše Sidon o sobě, vnitřním sváru člověka a jeho rozpolcené duši. Hamletovsky rozdvojení hrdinové trpí pocitem existenciální nejistoty, v rozmanitých dějových proměnách a modelových mezních situacích stále hledají své místo v narušených vztazích odcizeného světa. Milenecký nebo manželský trojúhelník je podstatným tématem celé trilogie. Protagonisté jsou traumatizováni pudovosti, živočišností erotiky, láskou a žárlivostí. Ničí se tím, že se vciťují do života druhých (vše chápat znamená i odpouštět), ale to narušuje jejich identitu, zvyšuje nerozhodnost, vede k převaze přemýšlení nad jednáním, k pasivitě a schizofrennímu rozpadu osobnosti.  \n\nNovela Brány mrazu je rovněž meditací nad smyslem života, hledáním východiska z prázdnoty tohota světa na prahu smrti, ale milost a vykoupení zůstávají nejisté. Ještě více než dříve se tu zabývá židovskou problematikou, pocitem viny. Realita, podvědomí a snění se v Sidonově tvorbě mísí a prolínají a to vytváří zvláštní vnitřní napětí jeho svébytného stylu.   \n\nAni v dramatické tvorbě neopouští traumatizující vidění světa. Jeho rozhlasové hry byly v době normalizace zakázány a některé dokonce smazány, a z divadelních her byla před rokem 1990 uvedena krátkodobě jen hra Latríny (prem. 1972) a vzápětí zakázána. Veršovaný Labyrint (podtitul: \"cirkus podle Komenského\"), kde je v kulisách třicetileté války předveden až panoptikální mumraj světa lhostejný k lidskému utrpení, stejně jako Shapira (prem. 1990), hra o obtížném hledání pravdy, o člověku, o nepochopení a samotě, byly uvedeny po revoluci. Podobný osud postihl i rozhlasovou hru Třináct oken\".\"   \n\nV celém svém díle medituje nad podstatou lidské existence a identity, snaží se pochopit člověka v jeho zranitelnosti, samotě a pomíjejícnosti, v jeho metafyzických pochybách. \n\nRoku 2014 vyšel pod pseudonymem \"Chaim Cigan\" první díl jeho románové tetralogie na pomezí sci-fi a vážné literatury Kde lišky dávají dobrou noc, jíž se po mnoha letech vrátil k beletrii. Po prvním dílu Altschulova metoda následovaly Piano live (2015), Puzzle (2016) a Outsider (2017). Všechny díly tetralogie, stejně jako knížka pro dospělé děti Malý pan Talisman (2015) o židovském Supermanovi, vydalo nakladatelství Torst.   \n\nSidonovy věroučné práce vycházejí na pokračování v měsíčníku pražské židovské obce Obecní noviny a jeho příspěvky lze najít i v časopise Roš chodeš a v Židovské ročence (např. povídku Mimozemšťan). Z tohoto hlediska je nesporně nejdůležitější jeho český překlad Pěti knih Mojžíšových, který vydalo nakladatelství Sefer. Významná je i další překladatelská činnost. Přeložil Novou pražskou pesachovou Hagadu, sidur (dosud nevydaný překlad modlitební knihy) nebo machzor na vysoké svátky.   \n\nV průběhu dvaceti let s ním napsal Karel Hvížďala tři knihy rozhovorů, které vyšly souborně roku 2014.   \n\nV roce 2015 byl hostem 16. ročníku Měsíce autorského čtení.   \n\n\n\n\nPodle jeho scénářů natočil Juraj Jakubisko v roce 1969 filmy \"Zběhové a poutníci\" (scénář k třetí povídce Poutníci)\",\" \"Ptáčkové, siroty a blázni a Nashledanou v pekle, přátelé! \"Pro Čs. televizi adaptoval díla Ivana Sergejeviče Turgeněva (\"Otcové a děti\", 1971, r. Eva Sadková) a Nikolaje Gavriloviče Černyševského (\"Co dělat\", 1972, r. Jiří Bělka). Televizní hra \"Adam a Gabriel\" (1972, režie Jaroslav Balík) byla uvedena v Itálii.\n\nScénář TV film:\n\nSpekulovalo se, zda napsal román \"Altschulova metoda\" vydaný pod pseudonymem \"Chaim Cigan\". Později to v televizi sám také přiznal.\n\nGerta Vrbová (roz. Sidonová) je sestřenicí Karola Sidona (její tatínek Max Sidon byl bratrem Alexandra Sidona). V českém překladu vyšly její vzpomínky Komu věřit a koho oklamat, které popisují dramatické události mezi lety 1939 a 1945. Jejím manželem byl Rudolf Vrba, známý především tím, že byl jedním z pěti Židů, kterým se podařilo utéci z koncentračního tábora a předat informace Spojencům, napsal o tom v knize Utekl jsem z Osvětimi.\n\nBratr Julius Sidon byl zachráněn Wintonovým vlakem.\n\nPro černé divadlo Jiřího Srnce napsal Legendy staré matky Prahy.\n\n\n"}
{"id": "35402", "url": "https://cs.wikipedia.org/wiki?curid=35402", "title": "Bloguje.cz", "text": "Bloguje.cz\n\nBloguje.cz byl český systém pro založení vlastního webového deníčku – blogu. \n\nBlogovací služba vznikla na jaře 2003 a byla spuštěna v květnu téhož roku. Programátorem služby byl Martin Malý, který na svém weblogu používá přezdívku Arthur Dent. Systém byl původně hostován na serveru Lukáše Vičánka (41200). Na vývoji se kromě Martina Malého podíleli i další lidé, např. Libor Krayzel (eLKa) udělal první design, Robert Madaj (Rony) přeložil rozhraní do slovenštiny a přispěl mnoha cennými radami a nápady.\n\nNázev domény „bloguje.cz“ navrhl Lukáš Vičánek a byl vybrán víceméně z nouze, protože původně uvažované názvy (blog.cz, blogy.cz, weblogy.cz) již byly registrovány. Prvním weblogem byl Hub. Systém začal být velmi vyhledávaným a využívaným. Pro generování příspěvků využívá statické HTML soubory. Tento způsob byl zvolen proto, že již od začátku funguje generování obsahu a jeho přenášení pomocí FTP na cizí servery. FTP přenos však už v současnosti není příliš podporován -- jako náhradu nabízí Bloguje.cz možnost přesměrovat na blog po dohodě s administrátorem vlastní doménu.\n\nKoncem října roku 2003 vstupuje do projektu společnost LAAR, a. s., která nabídla hosting a zavázala se službu udržovat v provozu minimálně po dobu tří let. Původní programátor Martin Malý pracoval jako administrátor a hlavní vývojář Bloguje.cz coby zaměstnanec společnosti LAAR, a. s. do srpna 2007, kdy jeho funkci převzala Helena Trmotová, vystupující pod přezdívkou hekko.\n\n15.5.2012 oznámil provozovatel systému Jakub Lešikar z LAAR, a.s., že ke dni 30.6.2012 služba končí. Na internetu se rozpoutala debata a snaha o jeho podporu. Jedním z prvních byl i bývalý majitel Martin Malý, který byl ochoten službu převzít a na svém blogu učinil veřejnou nabídku na převzetí systému. S investicí půl milionu korun chtěl Bloguje.cz revitalizovat i Michal Kubíček z PRONETmedia. Provozovatel na nabídky nereagoval a pouze vzkázal, že na svém rozhodnutí nic nemění.\n\nBloguje.cz poskytoval uživatelům služby standardního redakčního systému (CMS). Blogger si mohl zvolit čas a datum publikování příspěvku, zařazení do rubriky, komentáře, hodnocení článků, ankety, trackback, možnost generování deníčku na jiný server než bloguje.cz, omezení přístupu pro vybrané čtenáře, vkládání obrázků a podobně.\n\nNěkteré vlastnosti byly na Bloguje.cz unikátní nebo s nimi server přišel jako jeden z prvních.\n\n\n\n\n"}
{"id": "35407", "url": "https://cs.wikipedia.org/wiki?curid=35407", "title": "Ostrůvek (přírodní rezervace)", "text": "Ostrůvek (přírodní rezervace)\n\nPřírodní rezervace Ostrůvek byla vyhlášena v roce 1973 ev. č. 575, nachází se asi 2 km severozápadně od osady Ostrůvek (dříve Inselthal) v CHKO Český les v okrese Tachov.\n\nPředmětem ochrany je podhorský smíšený prales. Rezervace je jen velmi obtížně přístupná.\n\nJedná se o oblast se smíšeným podhorským lesem a převládajícím bukem. Porost má pralesovitý charakter s velmi starými mohutnými stromy a se značnou příměsí smrku a jedle. Řídké bylinné patro obsahuje typická rostlinná společenstva, vyskytuje se zde i chráněná plavuň pučivá. Rezervace se rozkládá na svahu kopce, ze stran a ze shora je obklopena smrkovým lesem a v údolí na ni navazují podmáčené mlaziny.\n"}
{"id": "35408", "url": "https://cs.wikipedia.org/wiki?curid=35408", "title": "Křížový kámen", "text": "Křížový kámen\n\nKřížový kámen je přírodní rezervace vyhlášená v roce 1973 (ev. č. 589) v CHKO Český les. Nachází se v katastrálním území Pavlův Studenec 1 obce Lesná v okrese Tachov, u státní hranice asi pět kilometrů západně od osady Ostrůvek, asi tři čtvrtě kilometru západně od bývalé osady Skláře a necelé dva kilometry západně od bývalé vesnice Zlatý Potok. Správa AOPK Plzeň. K rezervaci se lze dostat po zelené turistické trase z Ostrůvku.\n\nRezervace chrání přirozenou podmáčenou horskou smrčinu na rašeliništi. Lesní porost je tvořen převážně smrkem různého stáří s příměsí buku, jeřábu a jedle.\n\n"}
{"id": "35409", "url": "https://cs.wikipedia.org/wiki?curid=35409", "title": "Farské bažiny", "text": "Farské bažiny\n\nFarské bažiny jsou přírodní rezervací ev.č. 582, nacházející se v okresu Tachov, jihozápadně od obce Lesná, CHKO Český les. Správa AOPK Plzeň. Toto území bylo vyhlášeno přírodní rezervací v roce 1997 okresním úřadem Tachov. Rozloha činí zhruba 66,67 ha. Hlavním přemětem ochrany je rašeliniště vrchovištního typu, charakteristické svou diverzifikací trávového bylinného a stromového patra, s původními porosty borovice blatky (\"Pinus uncinata subsp. uliginosa, resp. Pinus rotundata\").\n\nPřírodní rezervace Farské bažiny se nachází v Plzeňském kraji, okrese Tachov, k.ú. Jedlina, přibližně 4 km jihozápadně od obce Lesná, s nadmořskou výškou 725 - 748 metrů. Území zaujímá plochu zhruba 66,67 ha. \n\nCelá oblast spadala pod vlastnictví statku Lesná od 2. poloviny 16. století. Z hlediska lesního hospodářství jsou známy smrk ztepilý (\"Picea abies\") a borovice blatka (\"Pinus uncinata subsp. uliginosa, resp. Pinus rotundata\") jako dominující dřeviny až do 19. století. Bližší informace ohledně lesního hospodaření jsou však zaznamenány až v roce 1862,kdy započala inventarizace v tomto odvětví. V roce 1933 se pak statek Lesná stává vlastníctvím Dr. Hanuše Jana Schirdinga. V té době došlo ke změně lesní struktury, kde plocha začala nabírat spíše hospodářského účelu a smrk zaujímal zhruba 80% z celkového dřevinového zastoupení. V roce 1945 následovala konfiskace majetku i jeho přilehlých území dle dekretu č. 12. Začaly se řešit hlavní problémy oblasti, hmyzí škůdce lýkožrout smrkový (\"Ips typographus\") nebo potenciální změna hydrologických poměrů právě v lokalitě Farské bažiny. Z těchto důvodů již nebylo vhodné řídit se péčí dle lesního hospodářství. Lokalita byla vyhlášena státní přírodní rezervací v roce 1973 ministerstvem kultury České socialistické republiky. V roce 1997 došlo k přehlášení na přírodní rezervaci nařízením okresního úřadu Tachov. Poslední větší zásahy byly započaty pouze z důvodu oplocení borovice blatky jako ochranný prvek před škůdci.\n\nLokalitu řadíme do biogeografického regionu Český les a podcelku Přimdský les. Jedná se o vrchovinu slouženou z migmatických rul moldanubika a proterozoika a z granitů rozvadovského masivu. Z regionálně geologického hlediska do oblasti zasahuje rozvadovský žulový masiv. Půda je silně podmáčená a chudá na minerály, poměrně kyselá, pH dosahuje hodnoty kolem 4. Je zde poměrně velká rašelinová vrstva. Oblast je prameništěm hraničního potoka, tekoucího do Falce v Bavorsku. Lokálně se můžeme setkat s močálovými plochami v přírodní rezervaci.\n\nCelé území je členěno na několik menších podjednotek s typickými znaky. Ve střední části se nachází rašeliništní lesní porost s borovicí blatkou. V okolním lemovém pásu jsou podmáčené smrčiny, na něž navazuje buková smrčina. V severní části přírodní rezervace pak smrková bučina. Zajímavostí je vyšší stáří porostu borovice blatky oproti okolním smrčinám, které jsou věkově monotónní. Typickým zástupcem celé oblasti je borovice blatka (\"Pinus uncinata subsp. uliginosa, resp. Pinus rotundata\"), díky níž došlo k ochraně území Farských bažin. Z dřevinového patra pak dále smrk ztepilý (\"Picea abies\"), bříza bělokorá (\"Betula pendula\"), buk lesní (\"Fagus sylvatica\") nebo borovice lesní (\"Pinus sylvestris\"). Bylinné patro je plně rozvinuto pouze v blatkovém porostu nebo na otevřených močálech, neboť pokles hladiny vody v této lokalitě a s tím spojené postupné vysušování krajiny nebo evaporizace nálety smrku brání v rozvoji. Mezi zástupce bylinného patra rašeliniště pak můžeme jmenovat šichu černou (\"Empetrum nigrum\"), vlochyni bahenní (\"Vaccinium uliginosum Linné\"), klikvu bahenní (\"Vaccinium oxycoccos L.\") nebo rojovník bahenní (\"Rhododendron tomentosum syn. Ledum palustre\"). Křovinné patro zde není plně vyvinuto.\n\nVzhledem k zachovalosti území je zde přítomnost vzácnějších druhů tvořící typická společenstva pro rašeliništní a lesní ekosystém. Zajímavým příkladem je výskyt tzv. reliktních pavouků díky arachnologickým výzkumům prováděných v roce 2002. V oblasti můžeme pozorovat dále rašeliništní vážky lesklice severské (\"Somatochlora arctica\") nebo nově se objevující vzácný dutinový pták, datlík tříprstý (\"Picoides tridactylus\"). Mezi další ptačí zástupce pak patří jestřáb lesní (\"Accipiter gentilis\"), kulíšek nejmenší (\"Glaucidium passerinum\") nebo tetřívek obecný (\"Lyrurus tetrix\"). Z plazů vyskytující se často v této lokalitě můžeme jmenovat ještěrku živorodou (\"Zootoca vivipara\"], typický zástupce obojživelníků pak například skokan hnědý (\"Rana temporaria\") \n\nHlavním předmětem ochrany území je rašeliniště vrchovištního typu s největším porostem borovice blatky (\"Pinus uncinata subsp. uliginosa, resp. Pinus rotundata\") v Českém lese, jejíž areál je oproti jiným konkurenčním druhům velmi malý. Snadné křížení tohoto druhu borovice s borovicí lesní (\"Pinus sylvestris\"), se kterou je vzhledově snadno zaměnitelná, je dalším důvodem ochrany za účelem druhového zachování zmiňované ohrožené dřeviny. Optimálním managementem by mělo být zlepšení stavů porostu borovice blatky, minimalizace výskytu konkurenčního druhu borovice, snížení výkyvů vodního režimu oblasti díky odstranění náletových smrčin a zachování tak přirozeného rašeliništního poměru.\n\nNa severním okraji rezervace se nachází značená turistická trasa. Hranici území pak lemuje cyklotrasa 2171, vedoucí z Rendezvousu do osady Ostrůvek. Další cyklotrasa 2138 nacházející se při jihovýchodní hranici lokality Farské bažiny spojuje osady Lesná a Rendezvous. V roce 2015 byla umístěna v blízkosti hranice přírodní rezervace informační tabule, kde se turisté seznámí se zajímavostmi a pravidly chování v rezervaci. Lokalita je klidná, turisticky nevytížená. \n"}
{"id": "35410", "url": "https://cs.wikipedia.org/wiki?curid=35410", "title": "Podkovák", "text": "Podkovák\n\nPřírodní rezervace Podkovák je maloplošným zvláště chráněným územím nacházejícím se na jihozápadním svahu vrchu Podkovák přibližně 2,5 km od obce Lesná v Kateřinské kotlině, okres Tachov. Územně spadá do katastrální oblasti téže obce. Rezervace byla vyhlášena roku 1973 , ev. č. 588, přehlášena byla roku 1997. Je součástí CHKO Český les vyhlášené roku 2005 a součástí geomorfologického celku Český les. Území je spravováno AOPK Plzeň, Správou CHKO Český les, krajským střediskem Plzeň. Důvodem ochrany je jedinečnost území díky přítomnosti rašeliništního biotopu dříve typického pro tuto oblast Českého lesa.\n\nRezervaci protíná cesta, která je napojena na dříve modrou, v současnosti žlutou turistickou značku vedoucí z Lesné směrem na jih.\n\nPřírodní rezervace se nachází na území CHKO Český les v Kateřinské kotlině jihozápadně od obce Lesná v nadmořské výšce 705 až 710 m n. m. Podkovák zaujímá území o rozloze 5,63 ha, ke které je navíc přidružena rozsáhlejší oblast ochranného pásma činící celkovou výměru 19,45 ha v pásu 100 m od hranice PR. Rezervací v půli prochází účelová lesní komunikace se zpevněným povrchem.\n\nV oblasti převládají projevy oceánského klimatu nad kontinentálními. Velký vliv na charakter klimatu má nadmořská výška, členitost reliéfu a charakter aktivního povrchu. PR Podkovák lze zařadit do klimatické oblasti chladné až mírně teplé. Převažující vítr je západní.\n\nPR Podkovák náleží do regionálně-geologické jednotky Rozvadovský masiv, který je součástí Barrandienu. Masiv je vklíněn mezi oblasti spadající do moldanubika Českého lesa, jenž je součástí regionálně-geologické jednotky Český masiv. Horninové podloží žulové z drobnozrnné až středně zrnité muskoviticko-biotitické žuly okraje rozvadovského žulového masivu z období paleozoika až proterozoika. K metamorfóze a zvrásnění došlo v průběhu kadomského geotektonického cyklu na konci starohor. Horninové komplexy byly pak znovu přeměněny v průběhu variského vrásnění. Rašeliniště leží v mělké sníženině poloroviny jihozápadně od Pustého vrchu (745 m n. m.) a svým vznikem spadá do čtvrtohorní periody holocén – pleistocén.\n\nOblast je součástí geomorfologického celku Český les, který spadá do šumavské soustavy a provincie Česká vysočina. Český les se vyznačuje především klenbovou a kernou členitou vrchovinou, méně pak hornatinou. Typickými povrchovými tvary jsou zaoblené hřbety a kratší ploché vyvýšeniny strukturně tektonického původu. Geomorfologickým podcelkem na jehož území se rezervace nachází je Přimdský les. Ten tvoří střední část Českého lesa a je typický členitou vrchovinou se strukturními hřbety a častými klenbovými vrchy.\n\nV rezervaci pramení Lesní potok, který je pravostranným přítokem Kateřinského potoka. Je zde poměrně vysoký úhrn srážek (průměrný roční úhrn činí 800 mm), což spolu s nepropustností podloží má určující dopad na celou lokalitu a je to hlavní důvod vzniku zdejšího vrchovištního rašeliniště. Na západě Čech se nachází hlavní evropské rozvodí mezi Labem a Dunají, do kterého odtéká Kateřinský potok.\n\nNa území rašeliniště se vytvořila organozem (typická glejová), která je po stranách lemována glejem organozemním a glejem typickým (Varieta zbahnělým) s charakterem kyselého až silně kyselého prostředí. V blízkém okolí leží typické kambické podzoly se znaky oglejení, které charakteristicky vznikají pod lesními porosty. Vlivem dešťových srážek a kyselého nadložního humusu došlo k migraci sesquioxidů ze svrchního horizontu do spodní části horizontu. Působením tohoto procesu se v horizontu vyvinul eluviální – ochuzený podzolový horizont.\n\nLokalita je významná především z botanického hlediska. Nachází se zde mnoho vzácných a chráněných druhů rostlin.\n\nBorovice blatka (\"Pinus rotundata\") – C3 je jedním ze dvou základních druhů agregátu \"Pinus mugo\", které se vyskytují na území ČR. Je charakteristická vysokou ekologickou specializací a zároveň nejmenším areálem rozšíření v rámci svého agregátu. Její areál rozšíření se táhne na sever od Alp s těžištěm výskytu v jižních a jihozápadních Čechách. Nejseverněji ojediněle sahá až do střední části Krušných hor a nejzápadněji sahá do oblasti německého Schwarzwaldu. Je specializována zejména na přechodová rašeliniště v kopcovinném až podhorském výškovém stupni. Vytváří typické blatko-rojovníkové porosty.\n\nTypickými druhy rašelinišť, které zde nalezneme, jsou běžně se vyskytující na kyselé půdy vázané brusnice vlochyně (\"Vaccinium uliginosum),\" b. borůvka (\"V. myrtillus\"), b. brusinka (\"V. vitis-idaea\") či vřes obecný (\"Calluna vulgaris\"). Zejména ve východní části rezervace je řídce roztroušena vzácná kyhanka sivolistá (\"Andromeda polifolia\"). V podrostu blatkového boru lze nalézt chráněnou klikvu bahenní (\"Oxycoccus palustris\") C3, šichu černou (\"Empetrum nigrum\"), či ohrožený rojovník bahenní (\"Ledum palustre\"). V severní části rezervace na výslunných místech a v bylinném podrostu lemujícím lesní komunikaci se ojediněle trsovitě vyskytuje ohrožená prha arnika (Arnica montana) a v SZ části rezervace řídce roste ve světlinách rohozcové smrčiny chráněný prstnatec Fuchsův pravý (\"Dactylorhiza fuchsii\" subsp. \"fuchsii\"), jehož ochrana je zajištěna i v rámci úmluvy CITES. Význačným druhem vázaným na rašeliniště je rovněž chráněný suchopýr pochvatý (\"Eriophorum vaginatum\"). \n\nDobré klimatické a atmosférické podmínky umožňují růst i některým druhům lišejníků, jakými jsou dutohlávka třásnitá (\"Cladonia fimbriata\") a \"Cladonia chlorophaea\". Zároveň se v rezervaci okolo drobných zrašelinělých tůněk nachází některé masožravé rostliny, které jsou charakteristicky vázané na zdejší půdy chudé na živiny. Takovou je například tučnice obecná z čeledi bublinatkovité (\"Lentibulariaceae)\" a další typická masožravá rostlinou rosnatka okrouhlolistá (\"Drosera rotundifolia\"), která má listy na líci pokryté lepkavými načervenalými chloupky, kterých používá při lapení a rozložení hmyzí kořisti.\n\nZastoupení živočichů, zejména obratlovců, není v rezervaci tak bohaté a vzácné, jako je tomu v případě rostlin. Lokalita je významná zejména z arachnologického hlediska. Vyskytují se zde vzácné druhy pavouků, kteří se dostatečně specializovali na ztížené podmínky rašelinišť. Druhy, které jsou vázané na rašeliniště, se nazývají tyrfobionti a jsou často glaciálního původu. V hojném počtu se zde vyskytuje vzácný druh pavouka \"Hahnia montana\", který je typickým rašeliništním a mokřadním druhem a tato lokalita je po Mezilesních slatích na Šumavě jedinou další oblastí, kde byl na území ČR zaznamenán. Ze zástupců slíďákovitých je zde častý slíďák vlhkomilný (\"Pirata hygrophilus\"), slíďák rašeliništní (\"P. uliginosus\") a slíďák rašelinný (\"Pardosa sphagnicola\"). Z řádu brouků zde byl nalezen vzácný horský střevlík \"Harpalus solitaris\". Početně je zde zastoupen i dvoukřídlí hmyz.  \n\nNa přelomu 70. a 80. let 20. století byl prováděn rozsáhlý vertebratologický výzkum v rámci vypracování inventarizačních seznamů. Oblast neskýtá příliš vhodné stanoviště zejména pro obojživelníky a plazi. Z těchto skupin zde byli nalezeni skokan hnědý (\"Rana temporaria\"), čolek horský (\"Ichthyosaura alpestris\"), ropucha obecná (\"Bufo bufo\") a pravidelně se zde vyskytující ještěrka živorodá (\"Zootoca vivipara\"), vzácněji zmije obecná (\"Vipera berus\"). \n\nZástupci avifauny se zde vyskytují hojněji. Blatkový porost skýtá vhodné stanoviště pro druhy, kterým vyhovuje spíše řidší a prosvětlenější porost, jelikož je tvořen stromy vysokými a se silnými kmeny a s bohatým podrostem mladých blatek a smrků. Vedle druhů typických pro vysoké lesní porosty se zde vyskytují i druhy pasek. Oproti smrkovým společenstvům je tedy avifauna blatkového porostu rozmanitější. Mezi druhy vysokého lesa, které se zde vyskytují, patří: pěnkava obecná, drozd zpěvný, králíček obecný, sýkora uhelníček; a mezi druhy pasek: budníček větší, pěvuška modrá, či linduška lesní. Ptactvo blatkových porostů se vyznačuje větší stabilitou a vitalitou společenstev oproti společenstvům obývajícím umělé smrkové porosty. Od roku 2002 jsou v rezervaci ojediněle nacházeny pobytové znaky vysoce ohroženého tetřeva hlušce (\"Tetrao urogalus\"), který je typickým obyvatelem přirozených jehličnatých a smíšených lesů vyšších nadmořských výšek. Předpokládá se, že se jedná o jedince pocházející z oblasti Čerchova, kde byly na přelomu tisíciletí v rámci záchranného programu uměle vysazeni jedinci. Další možnou lokalitou, ze které se mohou tetřevi šířit, je Slavkovský les, kde se nachází malá přirozená populace tetřevů. PR Podkovák je tak nejsevernější částí Českého lesa, kde byly zaznamenány znaky pobytu tetřeva hlušce. Ještě v roce 2007 byl v rezervaci na sněhu pravidelně nacházen tetřeví trus.\n\nZe savců zde byl zaznamenán výskyt běžných druhů hlodavců: norníka rudého (\"Clethrionomys glereolus\"), myšice křovinné (\"Apodemus sylvaticus\"), a ojediněle se zde vyskytuje i rejsek malý (\"Sorex minutus\"), který je specializován na rašeliniště a podmáčené louky, a ojediněle i podobně specializovaný rejsec vodní (\"Neomys fodiens\"). Velcí savci jsou zde reprezentování jelenem lesním (\"Cervus elaphus\"). \n\n Hlavním důvodem ochrany je rašeliniště vrchovištního typu s typickým porostem borovice blatky (\"Pinus rotundata\"). Dalšími zájmovými předměty ochrany jsou i typické druhy rostlin a živočichů vázané na tento typ biotopu. Rašeliniště jsou v pohoří Českého lesa typickým krajinným prvkem, ale mnohými lidskými zásahy bylo jejich rozšíření sníženo. Z tohoto důvodu rezervace představuje jeden z mála ostrůvků původního biotopu s typickou vegetací, která nebyla nahrazena silně obhospodařovanými smrkovými monokulturami, jako je tomu v blízkém okolí. Je zde do velké míry zachován původní souvislý porost vzácné borovice blatky, který je jen místy narušován smrkovými porosty. Dnes se oblast řadí do lesa přírodě blízkému a spadá do kategorie lesa ochranného. Díky podmínkám biotopu zahrnujícím podmáčenou a kyselou málo úživnou půdu nebyla lokalita příliš vystavena lidskému zájmu a proto se zachovala do takové podoby, v jaké se dnes nachází. \n\nRašeliniště vytvářejí velmi specifické podmínky pro život. Druhy, které se zde vyskytují, se na tyto podmínky museli výrazně adaptovat a často jsou tak specializovaní, že se nikde jinde než na rašeliništích vyskytovat nemohou. Zcela nevhodným stanovištěm jsou rašeliniště pro mnohonožky či měkkýše. Naopak se zde daří mnoha druhům pavouků, brouků a hmyzu. Vznik rašeliniště je podmíněn specifickými geologickými, klimatickými a hydrologickými podmínkami. Rašeliniště zde mohla vzniknout díky kombinaci vysokého úhrnu srážek a špatně propustného podloží. Specifickými podmínky zde jsou vysoká hladinou spodní vody, která souvisí s nedostatkem kyslíku v půdě, nedostatek živin, vysoká kyselost prostředí a krátká vegetační sezóna. Rašeliniště jsou ukázkou mokřadů severského typu a vyznačují se postupným hromaděním odumřelé biomasy za vzniku rašeliny. Určující pro vznik rašeliny je přítomnost charakteristických mechorostů, zejména rašeliníků. Uvnitř lístků rašeliníku se nachází specifické nezelené buňky hyalocysty, které jsou schopné dobře nasávat a zadržovat vodu. Spolu s vodou nasávají i živiny a zároveň do prostředí vylučují huminové kyseliny, které snižují pH prostředí a jejich vysoký obsah má vliv na organoleptické vlastnosti vody. Ve spodní části nahromaděné biomasy rašeliniště není přítomen vzduch, tudíž zde dochází k anaerobnímu rozkladu biomasy. Ve sloučeninách se tak zvyšuje množství uhlíku. Rašelinná vrstva narůstá poměrně pomalu a to o 1-2 mm za rok. Rašeliniště se významně podílí na vodním režimu, jelikož jsou schopna zadržovat velké množství vody. Jsou tak významnou zásobárnou vody v krajině. Ovšem v současnosti jsou vlivem lidských zásahů do krajiny, které mají vliv na vodní režim, silně ohroženými biotopy.\n\nVelká pozornost je soustředěna na možné nežádoucí změny v hydrologickém režimu rezervace a odvodňování porostů v jejím ochranném pásmu. V rámci plánu péče by měla být zpracována studie zkoumající vodní poměry a možné nežádoucí vlivy, které by na vodní režim mohly působit. Vodní režim zde mohou ovlivnit i změny provedené v širokém okolí lokality PR Podkovák. Další ohrožení představuje expanze smrkových porostů. V minulých letech byly z tohoto důvodu prováděny umělé zásahy do smrkových porostů pro zlepšení stavu populace blatky. Šíření smrku zamezovalo přirozenému zmlazování borovice blatky. V současnosti se do obnovy porostu nijak nezasahuje a nechává se zmlazování přirozený průběh. Současně se v rámci ochrany sleduje stav populace borovice blatky, její zmlazení, prosychání, expanze smrku a vodní režim oblasti. Pouze v případě potřeby se přistupuje k přiměřenému zásahu. V roce 1992 došlo v blízkém okolí ke zprůchodnění starých melioračních kanálů, ale negativní vliv na hydrologický režim nebyl prokázán.\n\nDalším negativním vlivem působícím na blatkové porosty je okus spárkatou zvěří. V 80.letech 20.stol. byla východní část rezervace oplocena pro ochranu blatkového zmlazení před okusem jelení zvěří a v současnosti se oplocení ponechává pouze v případě nutnosti. V některých částech rezervace bylo oplocení zlikvidováno či nahrazeno oplocením novým. V části rezervace byl porost blatky prosvětlen a v daném místě prosvětlení byla odkryvem svrchního rašelinného pokryvu zhotovena nevelká tůňka. Vybudována zde byla pro podporu druhů organismů, které jsou vázané na světliny, vodní prostředí a břehové porosty (rosnatka okrouhlolistá, skokan ostronosý, užovka obojková). Opatření bylo jedním z mnoha dalších, které byly provedeny v rámci realizace naučné stezky Podkovák. \n\nOblast rezervace byla v minulosti zasažena i kalamitou způsobenou expanzí lýkožrouta smrkového. V současnosti se ve více přístupných částech rezervace provádí občasná kůrovcová těžba v rámci lesního hospodářství a mechanická asanace napadených stromů, která nijak nenarušuje půdní kryt a není v rozporu se zájmy ochrany přírody.\n\nRezervace je atraktivní lokalitou, která stojí za navštívení. Protíná ji žlutá turistická stezka, která navazuje na zelenou trasu vedoucí od obce Lesná. Lokalita je vhodná jak pro pěší turistiku, tak i cykloturistiku (spíše se střední náročností pro cyklisty). Nejlepším výchozím bodem je obec Lesná, kde se lze vydat po komunikaci vedoucí z Lesné na Starou Knížecí Huť a držet se zeleného turistického značení. K rezervaci je možné se dostat blíže pomocí automobilu, kterým se lze vydat po výše zmíněné komunikaci a přibližně po 2,5 km auto ponechat u odbočky k rezervaci. Do rezervace dále vede lesní komunikace, která je pro motorová vozidla bez povolení neprůjezdná, ale vede po ní pěší trasa značená žlutou turistickou značkou, která návštěvníky dovede přímo do srdce rezervace. Cyklisté se mohou vydat k rezervaci po komunikaci s označením cyklotrasy CT 2138 a poté se držet žlutých turistických značek. \n\nHlavním lákadlem pro návštěvníky je naučná stezka Podkovák, která byla otevřena teprve v roce 2009 zřizovateli AOPK ČR a CHKO Český les. Nachází se asi 1 km jižně od komunikace spojující obci Lesná a Starou Knížecí Huť. Stezka je dlouhá okolo 400 m a návštěvníky seznamuje se vznikem rašeliniště a jeho typickými rostlinnými (kyhanka sivolistá, šicha černá, suchopýr pochvatý aj.) a živočišnými obyvateli (ještěrka živorodá, tetřev hlušec). Rašeliniště je pro návštěvníky zpřístupněno povalovým chodníkem, který se vine porostem borovice blatky a pro rašeliniště charakteristickým rostlinným podrostem. Součástí stezky je odpočinkový altán a na konci vyhlídková plošina, která umožňuje výhled na vodní plochy a vzácné druhy rostlin. Chodník i pěšina jsou bezbariérové. Jedna z informačních tabulí, které se v těsné blízkosti NS Podkovák je součástí NS Lesná, jež byla zřízena Lesy ČR. Lokalita stojí za navštívení po celý rok, jelikož jednotlivá roční období vytváří vždy charakteristickou atmosféru.\n\nMezi obcí Lesná a PR Podkovák se nachází naučná stezka Vodní svět, která návštěvníky seznamuje se životem tamní populace bobrů evropských a dalších vodomilných živočichů a rostlin nacházejících se v oblasti. Stezka je dlouhá necelé 2 km, tudíž je náročností vhodná téměř pro každého. \n\nVe vzdálenosti přibližně 3,5 km od rezervace a 3 km od obce Lesná se nachází podobná přírodní rezervace Farské bažiny, která má oproti PR Podkovák větší rozlohu a tudíž i mnohé další zajímavosti ke zhlédnutí. Rovněž se zde nachází rašeliniště vrchovištního typu, ale kromě typických rašeliništních biotopů je zde zastoupena i plocha pokryta porosty smrku na vlhkých a podmáčených stanovištích. Název lokality rovněž napovídá, že oblast je celkově silně podmáčená, na což jsou vázané typické druhy rostlin. Můžete zde vidět jak charakteristické stromové porosty (smrk, borovice blatka, modřín a bříza), tak i travinné bylinné patro.  \n"}
{"id": "35411", "url": "https://cs.wikipedia.org/wiki?curid=35411", "title": "Prameniště Kateřinského potoka", "text": "Prameniště Kateřinského potoka\n\nPřírodní památka Prameniště Kateřinského potoka byla vyhlášena v roce 1990 ev. č. 1275, nachází se asi 2 km jihovýchodně od obce Lesná v přírodním parku Český les okres Tachov. Správa AOPK Plzeň. Podél přírodní památky vede polní cesta.\n\nPředmětem ochrany je prameništní rašeliniště s vysokou hladinou spodní vody. Vyskytují se zde vysokostébelné louky s trvale zvýšenou vlhkostí. Lokality s tímto rostlinným společenstvem byly silně redukovány melioracemi a proto se jedná o vzácná společenstva.\n"}
{"id": "35412", "url": "https://cs.wikipedia.org/wiki?curid=35412", "title": "Velká Nová Ulice", "text": "Velká Nová Ulice\n\nVelká Nová Ulice, od roku 1919 Velká Nová Ulice a Červená (německy \"Große Neugaße\"), byla do 60. let 20. století městská čtvrť a katastrální území v Brně.\n\nÚzemí Velké Nové ulice zahrnovalo zástavbu podél ulice Lidická (původně se rovněž nazývala Velká nová ulice \"Große Neugaße\"). Jeho součástí byla východní část moderního katastrálního území Veveří, západní část moderního katastrálního území Černá Pole (území, které je součástí městské části Brno-střed a v letech 1879-1939 i několik domů poblíž vyústění ulice Schodová do ulice Drobného v městské části Brno-sever), většina moderního katastrálního území Ponava, malá část moderního katastru Králova Pole a jihovýchodní část moderního katastru Žabovřesek.\n\nNa jihozápadě sousedila na ulici Kounicova s Malou Novou Ulicí; na západě na ulici Veveří s Křížovou; na severu s Královým Polem; na východě na ulici Drobného a Traubova s Dolním a Horním Cejlem; na jihu pak s Josefovem, Na Hrází a Příkopem a Městem Brnem. Součástí Velké Nové Ulice byla dělnická kolonie Červená Ulice.\n\nVelká Nová ulice jako celek zanikla ve druhé polovině 60. let 20. století, kdy bylo její území při druhé katastrální reformě Brna rozděleno mezi katastrální území Lužánky, Žabovřesky \"(část území na severozápadě)\", Královo Pole \"(část území na severu)\", Ponava \"(velká část území severně od Lužánek)\" a Veveří \"(malá část na západě)\". 1. července 1979 pak došlo k novému přerozdělení území bývalé Velké Nové ulice, kdy bylo katastrální území Lužánky zrušeno a jeho část východně od středu ulice Lidická stala součástí katastrálního území Černá Pole, zatímco území západně od středu ulice Lidická spolu s částí katastrálního území Ponava připadlo katastrálnímu území Veveří; zároveň došlo k přesunu některých bloků mezi Ponavou a Veveří, a přesunu území mezi ulicemi Tábor, Šumavská, Kounicova a Chodská z katastru Žabovřesek do katastru Ponavy.\n\n"}
{"id": "35427", "url": "https://cs.wikipedia.org/wiki?curid=35427", "title": "Závojenka olovová", "text": "Závojenka olovová\n\nZávojenka olovová (\"Entoloma sinuatum\" (Bull.) P. Kumm., 1871) je značně jedovatá houba z čeledi závojenkovitých.\n\n\n\nV Česku roste nehojně, zejména v teplejších oblastech a místy zcela chybí. Objevuje se roztroušeně ve skupinách nebo jednotlivě v červnu až září v listnatých lesích pod duby, habry a buky, na hrázích rybníků. Upřednostňuje vápencové podklady.\n\nJe to silně jedovatá houba. Obsahuje dosud neznámý jed, který působí velice rychle, do dvou hodin po jídle se objevuje zvracení a další příznaky otravy, jež postihuje zažívací ústrojí. Jsou známa i ojedinělá úmrtí.\n\nPozor na možnost záměny za mladé plodnice jedlého hřibu dubového rostoucí ve stejných místech a velmi podobné. Dále je možná záměna za všechny světle zbarvené jedlé houby, rostoucí mimo les, jako je závojenka podtrnka, čirůvka májovka, žampion polní, žampion ovčí.\n\n"}
{"id": "35439", "url": "https://cs.wikipedia.org/wiki?curid=35439", "title": "Lokomotiva 498.1", "text": "Lokomotiva 498.1\n\nLokomotiva 498.1 přezdívaná Albatros jednička nebo jedničkový albatros je pokračováním úspěšných albatrosů řady 498.0. Pro potřeby vzrůstající dopravy vyrobily Škodovy závody v Plzni pro Československé státní dráhy v roce 1954 15 kusů těchto lokomotiv. Za účelem zvýšení výkonu byl dosazen nový kotel z nákladních lokomotiv řady 556.0 a použity další moderní prvky – měly valivá ložiska na dvojkolích i ojnicích, nový typ ventilového regulátoru, mechanický přikladač uhlí a řadu dalších zlepšení. Díky těmto doplňkům a technickým řešením lokomotiva řady 498.1 představuje vrchol nejen československé produkce parních lokomotiv.\n\nS 556.0 tvoří evropskou spičku ve své třídě.např. mechanický přikladač se vyskytoval v Evropě jen ve Francii a v Československu, přičemž Francie přikladače dovážela z USA.\n\nOd počátku provozu byly lokomotivy využívány především na nejtěžších rychlících na hlavní trati Praha – Bratislava, do jejich elektrifikace také Bratislava – Košice či Žilina – Bohumín. Právě nástup nové elektrické a také motorové trakce způsobil od konce 60. let postupný útlum provozu i řady 498.1, která se tak dostala i do Plzně s určením pro pražskou trať. Zde lokomotivy sloužily až do roku 1975, zatímco na Slovensku byly vyřazeny již o dva roky dříve. Zcela poslední lokomotiva 498.103 byla nasazována v Domažlicích až do podzimu roku 1976. \n\nStroj 498.106 je držitelem oficiálně platného rychlostního rekordu československých parních lokomotiv, jehož dosáhl na zkušebním okruhu v Cerhenicích dne 27. srpna 1964 hodnotou 162 km/h. Tato lokomotiva byla zachována a v současné době je deponována v depozitáři Národního technického muzea v Chomutově. Další lokomotiva 498.104 je provozuschopná v majetku Múzejno-dokumentačného centra ŽSR a v péči Albatros klubu v Bratislavě.\n\nPo 2. světové válce byl především park lokomotiv pro rychlou osobní dopravu u ČSD zastaralý a pro spolehlivé zajištění provozu málo početný. Nejkritičtější nedostatek strojů byl vyřešen objednávkou řady 498.0, která byla vyrobena v roce 1947 a v počtu 40 kusů doplnila předválečné řady 387.0 a 486.0 (a také 399.0 původně určené pro litevské dráhy). V době výroby šlo o nejvýkonnější rychlíkové lokomotivy v Československu, pro nejtěžší vlaky však díky stále se zvyšujícím zátěžím nestačily. Už krátce po jejich vyrobení tak začaly ČSD uvažovat o dodávce dalších lokomotiv s ještě vyšším výkonem a moderními prvky. Také se začala opožďovat plánovaná elektrifikace důležitých hlavních tratí, nedostatek lokomotiv byl proto čím dál naléhavější.\n\nPo zpracování požadovaných technických parametrů zadaly ČSD ve Škodovce objednávkou č. 52538/45-521 dne 5. prosince 1949 výrobu 15 lokomotiv, vycházejících z řady 498.0 a disponujících vyšším výkonem pro vozbu těžkých rychlíků a expresů. Přestože v plzeňském závodě mezitím započaly konstrukční práce, přehodnotily železnice ještě své nároky a na základě dodatku k objednávce, podaného v prosinci 1950, požadovaly novější typ kotle a další vylepšení. Počítalo se s označením nových lokomotiv čísly 498.041–055, navazujícími na dříve dodané stroje. \n\nV původní objednávce se počítalo s dodáním lokomotiv v roce 1952, po změně priorit však dostala přednost výroba nákladních lokomotiv řady 556.0 (jedním z důvodů bylo také zajištění přepravy armády) a termín dodání nových strojů pro rychlíkovou dopravu se neustále odsouval. Konstrukce lokomotivy byla proto znovu přepracována a řešena s pomocí výkonného kotle použitého právě z řady 556.0. \n\nDráhy se dočkaly teprve v roce 1954, kdy byla zahájena výroba lokomotiv již pod změněným označením novou řadou 498.1. Opět byla použita modrobílá barevná kombinace s červeným pojezdem, ale s jinými odstíny. I tentokrát ji navrhl akademický malíř Vilém Kreibich a v návaznosti na starší „nulkové albatrosy“ se lokomotivám začalo přezdívat albatrosy „jedničkové“.\n\nPrvní lokomotiva 498.101 byla depem Praha střed (dříve Masarykovo) převzata 31. října téhož roku a po vykonání nezbytných zkoušek zařazena do provozu. Podobně jako výchozí řada 498.0, i tyto lokomotivy vykonávaly většinu zkušebních jízd na hlavní trati Praha – Česká Třebová, přičemž špičkových rychlostí kolem 135 km/h dosahovaly v úseku Pardubice – Choceň. Během následujících osmi měsíců bylo vyrobeno zbývajících 14 lokomotiv; poslední 498.115 převzal objednavatel 1. 7. 1955. Cena za jednu lokomotivu činila 841 000 Kčs, za nově vyrobený tendr řady 935.2 pak 283 200 Kčs (obojí po měnové reformě – například cena řady 498.0 činila ještě téměř 4 miliony Kčs včetně tendru). Všechny nové lokomotivy přebíralo nejprve depo Praha střed a teprve po zkouškách odešlo 7 kusů do depa Žilina; zbylých osm zůstalo v Praze.\n\nNové lokomotivy nastoupily do dopravy nejtěžších rychlíků na síti ČSD, jejichž hmotnosti nezřídka dosahovaly i více než 700 tun. Z Prahy vyjížděly především na vlacích do Bratislavy, kde zčásti nahradily řadu 498.0, v Žilině byly určeny pro rychlíky do Košic. Zde však pobyly pouze krátce a díky otevření části hlavní trati Žilina – Košice pro elektrický provoz odešly tři stroje do Přerova. Během dalších let se dislokace lokomotiv průběžně měnila, až se všech 15 vyrobených exemplářů sešlo v roce 1960 v RD Bratislava.\n\nV Bratislavě byly lokomotivy nasazovány přednostně do dopravy mezinárodních rychlíků z Prahy přes Českou Třebovou a Brno až po maďarskou hranici, kam zajížděly do Komáromu a Štúrova. Postupující elektrifikace v Čechách jejich vozební rameno zkrátila až do České Třebové; zde přebíraly tyto vlaky od nových elektrických lokomotiv (řady E 499.0, E 499.1). Kromě osobních vlaků vozily po stejné trase také nákladní expresy, naložené především zbožím pro rychlé doručení a také poštovními zásilkami. Snaha využít nové lokomotivy maximálně efektivně vedla ke zvyšování proběhů a díky tomu denně najezdily v čelech vlaků až 700 km; za měsíc dosahovala čísla hodnot i přes 20 000 kilometrů.\n\nŠpičkové období provozu lokomotivy zažívaly po větší část šedesátých let; zavádění střídavé trakční soustavy ale způsobilo, že začaly zvolna přicházet o své výkony. V roce 1967 byl zahájen elektrický provoz v Bratislavě a během několika následujících let se elektrická trakce rozšířila na podstatnou část hlavního tahu z Brna až do Budapešti. Roku 1969 přišel zlom – na větší část rychlíků byly zaturnusovány nové „laminátky“ řad S 499.0 a 1 a řadě 498.1 zbyly pouze doplňkové výkony. Situaci částečně vyřešilo předání dvou strojů do depa Leopoldov, které je nasadilo na trati Bratislava – Púchov. Další stroje získala služebna v Nových Zámcích pro dopravu sezonních expresů Nord-Orient, Favorit nebo Bathory. Začínalo ale být jasné, že doba největší slávy „jedničkových albatrosů“ pomalu končí.\n\nRoku 1963 byl slavnostně otevřen nový železniční zkušební okruh v Cerhenicích, jenž měl sloužit jako základna pro zkoušky a vývoj nových typů lokomotiv i vozů. Neexistovaly však žádné lokomotivy, schopné dopravovat testované stroje vysokými rychlostmi. Jako nejvhodnější se jevila právě řada 498.1, která měla být schopna jezdit rychlostí okolo 140 km/h, a tak od února 1964 zapůjčovalo bratislavské depo vždy jeden stroj pro zkoušky. Během roku zde pobývaly 498.106 a 115, určené pro rychlostní testy nových rychlíkových vozů z vagónky v Győru. Oba stroje již v prvních týdnech testování překonaly metu 150 km/h a zkoušky pokračovaly i přes léto. 498.115 jela s 8 vozovou soupravou (340tun) rychlostí 151 km/h. Oficiální rekordní rychlosti 162 km/h dosáhla lokomotiva 498.106 dne 27. srpna, obsluhována strojvedoucím Róbertem Procházkou a topičem Miloslavem Houbou. Málo známou skutečností je, že při dalších jízdách s druhým strojem bylo 8. září dosaženo rychlosti přibližně 167–168 km/h, ale došlo k závadě a tato hodnota nebyla oficiálně potvrzena. Sám strojvedoucí Procházka později přiznal, že lokomotiva mohla sama atakovat i rychlost 175 km/h. Další zkoušky už však poté neproběhly, a tak nebyla tato cifra ověřena.\n\nVzhledem k faktu že průměr spřažených dvojkolí činí u řady 498.1 „pouze“ 1 830 mm, bylo díky těmto rychlostem dosaženo světově unikátní pístové rychlosti i vyšších otáček kol a lokomotivy tyto zkoušky přestály bez větších závad. Také nebyly na výkony na rozdíl od rekordních strojů typu lokomotivy Mallard nijak zvláštně připravovány, proto jsou naměřené hodnoty stále obdivuhodné.\n\nPo odchodu z Bratislavy začaly i lokomotivy řady 498.1 přecházet na výkony, na které zpočátku nebyly vůbec určeny. První tři vyrobené lokomotivy byly na podzim 1970 předány do Plzně s určením pro pražskou a také domažlickou trať. Později je doplnily další stroje a společně vozily prestižní dálkové vlaky v čele s pařížským „Západním expresem“. I tato epizoda ale netrvala příliš dlouho. Díky dodávkám nových „brejlovců“ řady T 478.3 z ČKD přestala být i řada 498.1 potřebná a během roku 1973 byly všechny lokomotivy odstaveny. Část z nich skončila v kovošrotech nebo jako stabilní vytápěcí kotle, jen některé ještě zůstaly v záloze díky stále platným kotelním prohlídkám.\n\nÚplný konec to však neznamenalo – díky vysoké poruchovosti motorových lokomotiv došla situace v létě 1974 do takového stavu, že bylo nutné některé plzeňské stroje opět oživit a nasadit do provozu. Během roku následujícího vystavovalo západočeské depo své stroje i na expres Norimberk – Praha právě místo „brejlovců“. Naposledy se tak stalo 5. července, kdy vlak Ex 459 vezl stroj 498.103. Shodou okolností právě tento stroj zůstal v Plzni jako jediný nasazovaný a na podzim byl předán do strojové stanice Domažlice pro vedení osobních vlaků na plzeňské trati. Svůj poslední rok si odsloužil zde a v polovině října 1976 byl definitivně odstaven. Stejně jako několik dalších lokomotiv ale ještě zrušen nebyl, v záloze zůstal až do roku 1979, na vlaku však už nevyjel. Poslední stroje řady 498.1 byly administrativně zrušeny v prosinci 1979.\n\nJiž od roku 1973 byla „rekordní“ lokomotiva 498.106 určena pro zachování jako provozní exponát Národního technického muzea. Po svém vyřazení z provozu byla proto odeslána do ŽOS České Velenice, kde postoupila hlavní opravu. Oprava byla dokončena na sklonku léta 1978 a poté byla lokomotiva ještě používána na osobních vlacích Brno – Přerov, aby se tak stala poslední parní lokomotivou v pravidelné službě. Muzeum lokomotivu převzalo v roce 1980 a byla stále deponována v Brně pro různé historické a výroční jízdy. V roce 2003 stroji propadla způsobilost kotle a byl proto odstaven. Později byl přesunut do depozitáře NTM v Chomutově, kde zůstává do současnosti.\n\nKromě této lokomotivy se podařilo zachránit i stroj 498.104, zrušený v březnu 1979 v Bratislavě. Následně putoval do sbírek Povážského muzea v Žilině a poté do nově vzniklého Múzejno – dokumentačného centra zpět do Bratislavy. Zde se jej po roce 1989 ujal místní Albatros klub a provedl náročnou opravu, vedoucí až ke zprovoznění. Od března 1994 byl veden jako provozní muzejní stroj. V letech 2005–2009 prošel po propadnutí kotle další opravou a byl opět prohlášen za provozuschopný. V depu Bratislava hlavné je deponován stále a používán k historickým jízdám a setkáním nejen na Slovensku, ale i v zahraničí.\n\nTřetím a posledním přeživším strojem je lokomotiva 498.112. Po vyřazení roku 1978 skončila jako vytápěcí kotel na dole Antonín Uxa v Tlučné, odkud byla odkoupena jako zdroj náhradních dílů pro 498.106. Dnes je uchovávána v muzeu ČD v Lužné u Rakovníka.\n\n"}
{"id": "35442", "url": "https://cs.wikipedia.org/wiki?curid=35442", "title": "Homo habilis", "text": "Homo habilis\n\nČlověk zručný (\"Homo habilis\") je jedna z linií rodu \"Homo\" a hypotetický předchůdce dnešního člověka, který žil v době nejstaršího paleolitu před 2,3 - 1,4 miliony let na území východní Afriky. Jeho pojmenování vychází z dokladů, dle kterých na rozdíl od australopithéků dokázal nejen používat, ale i vyrábět primitivní nástroje. \"Homo habilis\" je spojován s kamennou industrií kultury oldovan.\n\nO původu existují různé hypotézy. Uvažuje se o vývoji z některé z větví. Nověji i o původu z člověka východoafrického \"(Homo rudolfensis)\". Člověk zručný je považován za předka člověka dělného \"(Homo ergaster)\", jehož linie dále pokračovala v člověka vzpřímeného \"(Homo erectus)\", nicméně nálezy z roku 2000 tuto teorii zpochybňují. Nyní se předpokládá, že může jít o jediný druh a to o Homo erectus.\n\nCo se týče fyzického vzhledu, byl člověk zručný ze všech známých druhů člověka nejméně podobný dnešnímu člověku (snad s výjimkou člověka východoafrického). Pohyboval se již vzpřímeně po dvou končetinách. Jeho výška se pohybovala mezi 120 a 140 cm, hmotnost mezi 30 a 40 kg. Pravděpodobně měl v poměru k tělu příliš dlouhé paže, ale zásadním rysem byla již existující opozice palce vůči ostatním prstům, což umožňovalo práci s nástroji. Pro jeho lebku bylo typické ploché čelo, výrazné nadočnicové oblouky a masivní dolní čelist bez brady. Kapacita lebky byla 590 - 690 cm³.\nVzhledem k tomu, že nebylo přesně definováno, čím se člověk liší od ostatních tvorů, existují spory, zda \"Homo habilis\" vůbec patří do rodu člověk.\n\nČlověk zručný byl původně považován za lovce a aktivního predátora. Oproti této do značné míry idealizované podobě vystoupily hypotézy, že člověk zručný se spíše živil likvidací zbytků úlovků velkých šelem té doby. V tom případě nástroje používal hlavně k porcování zdechlin. Určitě však je prokázáno, že patřil do jídelníčku velkých šelem jako např. \"Dinofelis barlowi\" - kočkovité šelmy podobné leopardovi. Bylo nalezeno několik lebek s typickými dvěma otvory v týlu, které vznikly, když šelma táhla svou kořist do bezpečí. Tato šelma měla ve zvyku se se svou kořistí před obtížnými mrchožrouty uchylovat do korun stromů a odtud někdy ohlodané kosti propadly skrze kořenový systém do podzemních jeskyň, kde byly po milionech let objeveny.\n\nNadále pokračuje diskuse, jestli a do jaké míry dokázal ovládat oheň, jestli pohřbíval své mrtvé, jestli a jak fungovala spolupráce během lovu a v neposlední řadě, jestli užíval jazyk či dorozumívací gesta.\n\nNejstarší nálezy člověka zručného jsou spojovány se jménem Louise Leakeyho a jeho objevy ve východní Africe v Tanzanii v roce 1964. Spolu s P. Tobiasem a J. Napierem objevili a zdokumentovali části celkem sedmi jedinců. Zatím nejstarší známé pozůstatky byly objeveny v Kada Gona v Etiopii v 70. letech 20. století. Vědci podle nalezených kostí zjistili, že tento člověk žil asi před 2,3 - 1,4 miliony lety.\n\n"}
{"id": "35447", "url": "https://cs.wikipedia.org/wiki?curid=35447", "title": "Derogace", "text": "Derogace\n\nDerogace znamená zrušení právního předpisu nebo jeho části. Jsou-li zrušena jen některá ustanovení právního předpisu, zůstává nadále platným, neboť jejich vypuštěním je pouze novelizován. Ustanovení, které ruší právní předpis, celý nebo častěji jen jeho část, se nazývá \"derogační klauzule\". Zpravidla je umístěna na konci nového právního předpisu.\n\nZrušení prostřednictvím derogační klauzule je výslovné, a to buď explicitní („ruší se zákon č. 12/1980 Sb.“) nebo implicitní („ruší se všechny dosavadní předpisy o státní arbitráži“). Derogace však může být provedena i mlčky, odporují-li si ustanovení několika právních předpisů navzájem (v tomto smyslu se někdy u nového zákona hovoří o obrogaci). Zda k takové situaci v určitém konkrétním případě skutečně došlo, se určuje podle kolizních pravidel: \"lex posterior derogat priori\" (pozdější zákon ruší dřívější), \"lex specialis derogat generali\" (zvláštní zákon ruší obecný), příp. také \"lex superior derogat inferiori\" (zákon vyšší právní síly ruší nižší).\n\nKlasické římské právo ovšem chápalo derogaci jen jako částečné zrušení zákona a vedle ní rozlišovalo abrogaci, jíž se rozumělo jeho úplné zrušení (bez náhrady), nahrazení starého práva novým. Abrogaci a derogaci lze rozlišovat i podle významu oněch slov v latině: abrogace bude úplné, absolutní zrušení („smrt“ normy), zatímco derogace bude pouhá neúčinnost normy v určitém kontextu („spánek normy“) – např. zvláštní norma „ruší“ obecnou – ve skutečnosti ji samozřejmě neruší, pouze se ve speciálních případech použije místo ní.\n\nV zájmu právní jistoty by se měly právní předpisy vždy zrušovat explicitně, jinak mohou vznikat spory, zda určitá právní norma je nebo není součástí právního řádu (k tomu došlo např. u zákona o prvorepublikovém Nejvyšším správním soudu, který byl sice implicitně zrušen zákonem o státní prokuratuře, ale nebylo jasné, zda se derogace týká i části upravující řešení kompetenčních sporů).\n\n\n"}
{"id": "35450", "url": "https://cs.wikipedia.org/wiki?curid=35450", "title": "Lokomotiva SBB E 3/3 (hybridní)", "text": "Lokomotiva SBB E 3/3 (hybridní)\n\nParní lokomotiva Lokomotiva E 3/3 (hybridní), nazývaná Tauchsieder (česky ponorný ohřívač) vznikla přestavbou klasické parní lokomotivy E 3/3 na lokomotivu hybridní, která pro vyvíjení páry používala hlavně elektrickou energii, tepelná energie získávaná z uhlí byla využívána pouze pro krátkodobý provoz na úsecích bez trolejového vedení nebo při výpadku elektrické energie. Tímto se lokomotiva přesunula ze skupiny nezávislé trakce hnacích vozidel do skupiny na trakci závislé. Tuto přestavbu si vynutil nedostatek uhlí a jeho cena v období 2. světové války ve Švýcarsku.\n\nV průběhu druhé světové války, v letech 1942–1943 byly dvě klasické parní lokomotivy výrobních čísel 8521 a 8522 řady E 3/3 přestavěny na elektrický provoz s elektrickými vyvíječi páry s možností záložního vyvíjení páry získávané z tepla při pálení dřevěného uhlí. Důvodem byla ekonomika provozu, kdy byl nedostatek uhlí (dovážené z Německa) a jeho cena byla vyšší než náklady spojené s přestavbou a elektrickým provozem těchto strojů, zejména, mělo-li Švýcarsko vlastní zdroje elektrické energie z vodních elektráren. Stroje použité pro přestavbu původně vyrobila společnost \"Lokomotiv- und Maschinenfabrik Winterthur (SLM)\" v roce 1913 a byly v provozu u SBB. Projekt pochází z konstrukční kanceláře AG Brown, elektrickou výzbroj dodala společnost Brown, Boveri & Cie. (BBC) v Badenu (Aargau) a úpravy byly provedeny v dílnách SBB Yverdon v letech 1942–1943.\n\nTechnické řešení bylo založeno na náhradě tepla ze spalovaného uhlí za teplo získávané z topných těles – elektrických parních výparníků napájených přes dva transformátory z trolejového vedení. Použití transformátorů si vyžádala i bezpečnostní opatření a tak trolejové napájení 15 kV / 16,7 Hz bylo transformováno na 20 V. Celkový výkon vyvíječů páry byl 480 kW (2×240 kW) při proudu 12 kA. Vyvíječe byly umístěny přímo v kotli a připojeny k transformátorům, umístěným po stranách lokomotivy před kabinou, přes průchody v bočnicích. Oběh vody byl nucený pomocí čerpadla, které ji odebíralo z nejnižšího místa kotle a vhánělo do vyvíječů. Oběh vody byl 5 l/s pro vyrobení 300 kg páry za hodinu o tlaku 12 atmosfér. K řízení množství vyvíjené páry bylo používáno vstřikovačů. Toto řešení však neumožňovalo provoz mimo koleje bez trakčního vedení. Z tohoto důvodu byl ve službě udržován i malý oheň v topeništi na dřevěné uhlí, který v případě potřeby umožnil provoz bez trakčního vedení po dobu 20 minut. Pro napájení oběhového čerpadla, osvětlení a řídících obvodů byla použita akumulátorová baterie dobíjená z usměrňovače na jednom z transformátorů.\n\nCelá instalace úpravy pro elektrický provoz zvýšila hmotnost lokomotivy o 7 tun, tedy celková hmotnost se zvýšila na 42 tun. Tato změna si zároveň vyžádala i výměnu pružin v pojezdu.\n\nVyhřátí (vytopení) lokomotivy do provozního stavu z elektrických vyvíječů páry trvalo pouze 1 hodinu.\n\nŠvýcarské značení lokomotiv nemá přímé označení (znak) pro hybridní lokomotivy nebo parní lokomotivy s elektrickým generátorem páry. Parní lokomotivy normálně rozchodné železnice mají pouze první písmeno podle provozní rychlosti (tato E). Pro rozlišení od uhelné lokomotivy, uvádí některé zdroje označení E(e) 3/3, kde e znamená elektrickou trakci a uvedení v () závorce znamená zástupný znak parní trakce.\n\nInstalací elektrických vyvíječů páry byla zjednodušena i obsluha a stroje mohly být obsluhovány pouze strojvedoucím. Náklady na přestavbu jednoho stroje byl 100.000 CHF. Úspora uhlí činila 700–1200 kg/den, v průměru téměř 300 tun/rok. Obě lokomotivy, Zollikofen (8521) a Brig (8522) byly u SBB v provozu ještě v letech 1963–1964 a pak vyřazeny ze služby.\n\nStroj 8522 po roce 1964 převzala ST (Sursee-Triengen Bahn), kde byla až do roku 1972. Posléze převzal tuto lokomotivu Klub parní železnice v Bernu (DBB) a provedl zpětnou přestavbu do původního stavu. V roce 1987 se lokomotiva vrátila do ST a je používána k vedení historických vlaků. V roce 2008 byla provedena výměna kotle ze stroje 8483.\n\n\n\n"}
{"id": "35453", "url": "https://cs.wikipedia.org/wiki?curid=35453", "title": "Békéscsaba", "text": "Békéscsaba\n\nBékéscsaba (, , ) je město v Maďarsku, v jihovýchodní části země. Žije zde obyvatel. \n\nOblast dnešní Békéscsaby byla osídlená již od dávnověku. Nejdříve zde žili Keltové, potom Hunové. Po obsazení maďary zde bylo už několik vesnic. Obec Csaba je doložená poprvé z 30. let 14. století; její název je tureckého původu. Když Osmanská říše dobyla tehdejší Uherské království, město nebylo poničeno, zánik mu hrozil až v době, kdy Turci ustupovali na jih.\n\nPřestože v roce 1715 byla označovaná jako opuštěné místo, již o několik let později o ní existují zápisy o daních. Nové město pravděpodobně založil János György Harruckern, který tak využil boje proti Turkům, probíhající v několika předcházejících letech. Do roku 1847 už byla \"Csaba\" jedním z dvaceti největších měst v Uhersku, přesto stále připomínala vesnici – ulice byly blátivé, domy přeplněné. Železnici sem zavedli v roce 1858, vznikly tak nové továrny a domy.\n\nPo 1. světové válce, v letech 1919 a 1920 byla Békéscsaba obsazena rumunským vojskem. Protože Maďaři ztratili po smlouvách z Trianonu a Saint-Germainu Arad a Nagyvárad, pro celou tuto oblast význam města vzrostl. Přesto ale v meziválečném období bylo sužováno chudobou, nezaměstnaností a v roce 1925 ho poničila i povodeň.\n\nV době německé okupace byli místní Židé poslání do koncentračního tábora v Osvětimi, celkem to bylo 3000 lidí. Rudá armáda ho obsadila 6. října 1944. Po vzniku socialistického Maďarska se stalo centrem potravinářského průmyslu.\n\n\n"}
{"id": "35455", "url": "https://cs.wikipedia.org/wiki?curid=35455", "title": "Moustérien", "text": "Moustérien\n\nMoustérien je kamenná industrie středního paleolitu, která byla rozšířená v Evropě, na Předním východě a v severní Africe. Nejstarší moustérien na Moravě začal někdy před 220 000 lety a skončil před 40 000 lety. Název je odvozen podle lokality Le Moustier v Dordogne ve Francii. Je spojována s archaickými sapienty Homo sapiens, později s klasickými neandertálci. Na Předním východě i Homo sapiens sapiens.\n\nTypické tvary zahrnují drasadla, škrabadla, rydla, ale i pěstní klíny. Pokračuje dále levalloiská technika, i když její vliv je menší než v acheuléenu, který moustérien bezprostředně předcházel.\n\nVe střední Evropě se rozlišují lokální variace této industrie typ Rheindahlen, typ Ehringsdorf a typ Bečov.\nNa Moravě k ní patří nálezy z lokalit Šipka a Švédův stůl. Z jeskyně Šipka pochází slavná čelist dítěte neandertálce, kterou zde na konci 19. století objevil Karel Jaroslav Maška.\n\n"}
{"id": "35457", "url": "https://cs.wikipedia.org/wiki?curid=35457", "title": "Šok", "text": "Šok\n\nŠok obecně označuje extrémní, nekontrolovanou reakci na neočekávanou událost. Dále, podle různých odvětví a oborů, může znamenat:\n\n\n\n\n\n\nShock je anglický výraz pro šok, výslovnost je podobná.\n\n\n"}
{"id": "35463", "url": "https://cs.wikipedia.org/wiki?curid=35463", "title": "Kolovrat", "text": "Kolovrat\n\nKolovrat je zařízení ke spřádání rostlinných i živočišných textilních vláken.\nVynálezce kolovratu není známý, poprvé byl použit pravděpodobně v Indii někdy mezi 6. a 11. stoletím a do Evropy se dostal ve 13. století. \n\nPohyb pedálu \"(f)\" se přenáší na klikovou hřídel \"(d)\" s hnacím kolem \"(c)\". Otáčky hnacího kola se přenášejí na přeslen \"(r)\" (na vřetenu \"(x)\") a \"(u)\" (na cívce \"(b)\"). Na vřetenu je pevně nasazeno dvouramenné křídlo \"(a)\" s vodiči niti \"(i).\" Obsluha kolovratu uvádí šlapáním na pedál do pohybu křídlo a cívku a při tom drží v ruce chomáč vláken, ze kterého přidává pramínky na konec niti. Otáčkami vřetene se nit zakrucuje a zároveň navíjí na cívku. \n\nMaximální výrobní výkon dosažitelný s kolovratem se udává s 350 metry příze za hodinu .\n\nPodle některých historiků byl kolovrat vynalezen v Číně už v období mezi 3. a 5. stoletím před n.l. V roce 1313 n.l. tam byl známý kolovrat s více vřeteny, poháněný vodním kolem. Stroj se měl evtl. používat ke skaní, z pozdější doby se o něm však nic neví, v historické literatuře se zachoval jen jednoduchý nákres .\n\n\n"}
{"id": "35464", "url": "https://cs.wikipedia.org/wiki?curid=35464", "title": "Kochánovské javory", "text": "Kochánovské javory\n\nKochánovské javory jsou památné stromy v katastrálním území Kochánov II, asi 3 km západně od Hartmanic, při komunikaci, která spojuje samotu Schöpfrův Dvůr a osadu Busil. Tři javory kleny (\"Acer pseudoplatanus\") rostou nedaleko silnice, obvody jejich kmenů měří 220, 245 a 251 cm, koruny stromů dosahují do výšky 20 m (měření 1995). Javory jsou chráněny od roku 1995 jako krajinná dominanta.\n\n"}
{"id": "35465", "url": "https://cs.wikipedia.org/wiki?curid=35465", "title": "Řízení (procesní právo)", "text": "Řízení (procesní právo)\n\nŘízením neboli procesem (angl. \"proceedings\" nebo \"procedure\", něm. \"Prozeß\" nebo \"Verfahren\", fr. \"processus\", \"procès\" nebo \"procédure\") se v právu nazývá formalizovaný postup, kterým orgán veřejné moci jedná s fyzickými nebo právnickými osobami.\n\nČinnost orgánu veřejné moci je podřízena zásadě zákonnosti, proto musí mít každý jednotlivý procesní úkon podklad v zákoně - libovůle ze strany orgánu veřejné moci je nepřípustná. \n\nJednotlivé druhy řízení upravují komplexní procesní předpisy:\n\nZvláštní (ne však komplexní) doplňující procesní úprava je obsažena i v některých dalších zákonech, například zákoně o přestupcích nebo ve stavebním zákoně, azylovém zákoně apod.\n\nZ principu zákonnosti rovněž vyplývá, že ačkoli v řadě zákonů je výslovně stanoveno, že na určité řízení se nepoužije správní řád, takové ustanovení je protiústavní a zřejmě je nelze aplikovat, neboť vyloučením správního řádu se řízení ocitá bez náležitého procesního podkladu (k tomuto stanovisku se ve své judikatuře přiklonil i Ústavní soud).\n\nŘízení je zahajováno buď na návrh nebo z (povinné) iniciativy orgánu veřejné moci a vždy končí pravomocným rozhodnutím; jiný způsob skončení řízení není přípustný.\n\nDalší informace o jednotlivých druzích řízení jsou obsaženy u příslušných procesních předpisů.\n\n"}
{"id": "35467", "url": "https://cs.wikipedia.org/wiki?curid=35467", "title": "PageRank", "text": "PageRank\n\nPageRank je algoritmus pro ohodnocení důležitosti webových stránek, navržený Larry Pagem a Sergeyem Brinem, tvořící základ vyhledávače Google. (Název algoritmu je dvojsmyslný, šlo by ho přeložit jako “stránkové hodnocení” nebo “Pageovo hodnocení”. Podle vyjádření společnosti Google byl algoritmus pojmenován právě po Pageovi.)\n\nAlgoritmus využívá strukturu hypertextových odkazů jako vzájemné “doporučování” stránek, ne nepodobné hodnocení vědeckých prací podle počtu citací. Na rozdíl od sledování počtu citací však dovádí tento princip ještě dál: hodnocení stránky se nepočítá z prostého počtu odkazů, které na ni vedou, ale bere se v úvahu i hodnocení odkazujících stránek, signály ze sociálních sítí apod.\n\nChceme-li tedy spočítat PageRank \"R(a)\" stránky \"a\", můžeme použít vzorec (markovův řetězec)\n\nformula_1\n\nkde formula_2 je množina všech stránek, které odkazují na \"a\", a formula_3 je počet odkazů, které vedou z \"u\". Každá stránka tak své hodnocení v podstatě předává dál skrze odkazy.\n\nHodnoty PageRanku se dají spočítat pomocí přiřazení libovolných hodnot a následným iterováním výpočtu, dokud hodnoty nezačnou konvergovat. Iterační výpočet je tedy přímo mocninnou metodou pro výpočet (levého) vlastního vektoru odpovídajícího dominantnímu vlastnímu číslu stochastické matice incidence grafu, který reprezentuje odkazy na webu.\n\nProblémem při výpočtu PageRanku jsou uzavřené struktury stránek, u nichž vedou odkazy dovnitř, ale už ne ven. Například dvě vzájemně propojené strany, s odkazem vedoucím zvenku na jednu z nich, by při výpočtu PageRank akumulovaly, ale nic by nepouštěly ven (protože není kudy). Tím vzniká jakási past, kterou Page a Brin nazývají \"rank sink\". Rank sinky lze vyřešit přidáním zdroje ranku: výchozí hodnoty, kterou má každá stránka sama od sebe. Pak lze upravený PageRank definovat jako zobrazení, které splňuje rovnici\n\nformula_4\n\nkde formula_5 je kladná konstanta. \n\nV maticovém zápisu zapíšeme uvedenou rovnici jako formula_6\", kde A\" je stochastická incidenční matice, kde na pozici (a,u) je formula_7, vede-li odkaz z u do \"a\", v ostatních případech 0, a \"E\" je matice ze samých jedniček.\n\nVektor PageRanků \"R\" je tedy (levým) vlastním vektorem matice \"A\", vektor \"R<nowiki>'</nowiki>\" matice \"cA+\"(1\"-c\")\"E\". Vlastní vektor je normovaný tak aby formula_8.\n\nJak již bylo zmíněno, PageRank lze spočítat postupnou iterací:\n\nFaktor \"d\" ovlivňuje rychlost konvergence a zachovává celkovou normu výsledku.\n\nTrochu problematické jsou ve výpočtu tzv. visící stránky (dangling nodes). V praxi se často jedná o stránky, ze kterých už žádný odkaz nevede (obrázky jpg, gif, ..., často také dokumenty doc, pdf, ..., atd). Výše uvedená matice \"A\" je právě z důvodů visících stránek trochu poškozena a není stochastická, ale tzv. substochastická. Tento problém se řeší obdobně jako výše zmíněné rank sinky, které, pro změnu, způsobují rozložitelnost matice \"A\". Rozložitelnost i substochasticita negativně ovlivňují proveditelnost výpočtu.\n\nPři výpočtu PageRanku se používá vektor zdroje ranku \"E\". Kromě řešení problému “rank sinks” je to i mocný nástroj k hodnocení stránek z “různých perspektiv” – při použití upraveného vektoru E lze například označit vybranou množinu stránek za důležité pro uživatele, a hodnocení stránek ostatních bude určeno jejich relativním postavením v síti odkazů vůči těmto vybraným stránkám.\n\nTímto způsobem je teoreticky možné vytvořit vyhledávač přizpůsobený pro konkrétního uživatele – stačí zvolit vektor E, který bude vysoko hodnotit třeba obsah složky jeho složky “oblíbené”. Potom například dotaz “baterie” vrátí elektrotechnikovi stránky o elektrickém článku, zatímco fanouškovi vojenství informace o dělostřelbě.\n\nVzhledem k výpočetní náročnosti přepočítávání PageRanku pro každého uživatele zvlášť se tento postup ovšem nepoužívá.\n\n"}
{"id": "35469", "url": "https://cs.wikipedia.org/wiki?curid=35469", "title": "Josefov (okres Hodonín)", "text": "Josefov (okres Hodonín)\n\nJosefov (německy \"Josefsdorf\") je obec v okrese Hodonín v Jihomoravském kraji, 9 km západně od Hodonína v oblasti Podluží. Má rozlohu 7,08 km², 120 domů a žije zde obyvatel. PSČ obce je 696 21. Jde o vinařskou obec ve Slovácké vinařské podoblasti (viniční tratě: Roztrhanské, Kukvička, Homole, Žídliky u Nechor).\n\nNynější ves Josefov byla založena v roce 1782 na území bývalého panského poplužního dvora, postaveného v místech zaniklé vesnice Kukvice, která ležela při potoku Prušánka a patřila k nejstarším osadám na Podluží. Kukvice se poprvé připomínaly v souvislosti s kostelem a farou v Mikulčicích roku 1383. \n\nV letech 1468 až 1470 byla obec vypálena Uhry, znovu pak obnovena před rokem 1528. Kukvice definitivně zanikly za třicetileté války. Na místě kukvického dvora pak vznikla roku 1782 nová ves nazvaná k poctě císaře Josefa II. Josefovem. Obyvatelé nové vsi byli osvobozeni od roboty, což bylo v té době zvláštností.\n\nV počátcích své existence tvořil Josefov s Dolními Bojanovicemi společnou samosprávnou obec. Odloučení obcí se uskutečnilo v roce 1867. V roce 1877 byla přestavěna kaplička do podoby nynějšího kostela, ve stejném roce byla postavena jednotřídní škola. K roku 1880 bylo v obci 42 domů s 249 obyvateli. Významnou událostí v obci bylo zavedení elektrického proudu a osvětlení. \n\nV letech 1954 až 1960 byly vybudovány kanalizace, hřbitov a chodníky. Josefov je tradiční oblastí pěstování vinné révy.\n\nV obci se udržují staré zvyky, jako např. topení smrtnice, což je tradiční vítání jara, a pořádají se zde tradiční Josefovské krojované hody, kterých se pravidelně zúčastňuje kolem 200 krojovaných z okolí.\n\n\n"}
{"id": "35470", "url": "https://cs.wikipedia.org/wiki?curid=35470", "title": "Lokomotiva Kladno", "text": "Lokomotiva Kladno\n\nLokomotiva Kladno (103) patří k první sérii lokomotiv, které si objednala nově dobudovaná Buštěhradská dráha v roce 1855. Jednalo se o lokomotivu zvláštního polotendrového uspořádání podle návrhu Ing. Engertha.\n\nProtože buštěhradská dráha, zabývající se z velké části přepravou uhlí, měla na vlečkách ostré oblouky, potřebovala lokomotivy, které by je byly schopny projet. Proto měla i tato lokomotiva krátký rozvor a její zadní část spočívala posuvně na tendru.\n\nLokomotiva je dodnes součástí expozice Národního technického muzea v Praze na Letné. Jedná se o nejstarší ze tří ve světě dochovaných exemplářů Engerthovy konstrukce.\n"}
{"id": "35471", "url": "https://cs.wikipedia.org/wiki?curid=35471", "title": "Javoříčko", "text": "Javoříčko\n\nNázev Javoříčko má více sídel:\n\n"}
{"id": "35472", "url": "https://cs.wikipedia.org/wiki?curid=35472", "title": "Wilhelm Engerth", "text": "Wilhelm Engerth\n\nWilhelm svobodný pán von Engerth (26. května 1814, Pština, Slezsko, Pruské království – 4. září 1884, Leesdorf u Badenu, Dolní Rakousy, Rakousko-Uhersko) byl rakouský stavitel tratí a konstruktér lokomotiv.\n\nVytvořil konstrukci parní lokomotivy s podpůrným tendrem – jedna z mála zachovaných lokomotiv jeho konstrukce se nachází v Národním technickém muzeu v Praze (Lokomotiva Kladno).\n\nKonstruktérem byl i jeho bratr Eduard Engerth, který vytvořil první horské lokomotivy pro náročnou trať přes Semmering.\n\nNa počest Wilhelma Engertha byl uhelný důl, založený roku 1868 na severozápadním okraji Kladna a činný do roku 1945, pojmenován \"Engerth\". Tento název je dodnes pomístním označením okolní čtvrti.\n"}
{"id": "35473", "url": "https://cs.wikipedia.org/wiki?curid=35473", "title": "Štěpanice", "text": "Štěpanice\n\nNázev Štěpanice má více míst:\n\n\nSlovo Štěpanice se objevuje také v názvu částí obcí:\n"}
{"id": "35474", "url": "https://cs.wikipedia.org/wiki?curid=35474", "title": "Lípa u Chalupských", "text": "Lípa u Chalupských\n\nLípa u Chalupských je památný strom ve vsi Javoříčko, severozápadně od Hartmanic. Lípa malolistá (\"Tilia cordata\") roste na jižním okraji vsi v nadmořské výšce 800 m. Obvod jejího kmene měří 580 cm a koruna stromu dosahuje do výšky 21 m (měření 2000). Lípa je chráněna od roku 1998 pro svůj vzrůst, věk a jako krajinná dominanta.\n\n"}
{"id": "35476", "url": "https://cs.wikipedia.org/wiki?curid=35476", "title": "Lípa u Svaté Anny", "text": "Lípa u Svaté Anny\n\nLípa u Svaté Anny je památný strom u vsi Břežany, severozápadně od Horažďovic. Lípa malolistá (\"Tilia cordata\") roste na východ u vsi u barokní kaple sv. Anny v nadmořské výšce 500 m. Obvod jejího kmene měří 430 cm a koruna stromu dosahuje do výšky 24 m (měření 1992). Lípa je chráněna od roku 1992 pro svůj vzrůst.\n"}
{"id": "35477", "url": "https://cs.wikipedia.org/wiki?curid=35477", "title": "Josefov", "text": "Josefov\n\nNázev Josefov má více sídel:\n\n…obec:\n…část obce:\n…osada:\n\n…další významy:\n\n\n"}
{"id": "35478", "url": "https://cs.wikipedia.org/wiki?curid=35478", "title": "Kladno (rozcestník)", "text": "Kladno (rozcestník)\n\nNázev Kladno má více významů:\n\n\n"}
{"id": "35479", "url": "https://cs.wikipedia.org/wiki?curid=35479", "title": "Karlštejn (rozcestník)", "text": "Karlštejn (rozcestník)\n\nKarlštejn označuje:\n\n\n\n"}
{"id": "35485", "url": "https://cs.wikipedia.org/wiki?curid=35485", "title": "Klenov (Vsetínské vrchy)", "text": "Klenov (Vsetínské vrchy)\n\nKlenov je hřbet nacházející se na severozápadě Vsetínských vrchů, asi 1 kilometr vně hranic CHKO Beskydy, jižně od vodní nádrže Bystřička, na území obce Bystřička (zasahuje též do území obcí Růžďka a Malá Bystřice). Nejvyšší bod hřbetu tvoří vrchol zvaný Zámčisko (678 m n. m.), na němž se nachází zřícenina hradu Klenov.\n\nVrchol kopce a úzký skalnatý pás severně a západně od vrcholu jsou od roku 1999 chráněny jako \"přírodní rezervace Klenov\", tato rezervace má výměru 15,35 ha, ochranné pásmo 15 ha a zasahuje do nadmořské výšky 570 až 678 m.\n\nPod vrcholem Klenov v těsné blízkosti vodní nádrže Bystřička se nachází zchátralá budova hotelu Klenov. Hotel byl v roce 2001 uzavřen z důvodu poškozené jímky. V současné době jsou v budově propadlé stropy a je obývána bezdomovci.\n\nKe Klenovu se váže řada pověstí, některé z nich jsou zachyceny v kronice obce Bystřička. Další zaznamenal ve své knize \"O zbojníkoch a o pokladoch\" výtvarník a spisovatel Jan Kobzáň.\n\n"}
{"id": "35486", "url": "https://cs.wikipedia.org/wiki?curid=35486", "title": "Jarov (okres Plzeň-sever)", "text": "Jarov (okres Plzeň-sever)\n\nJarov je vesnice ve východní části okresu Plzeň-sever, dvanáct kilometrů jižně od Kralovic. Katastrální území obce zaujímá rozlohu 1056,57 ha a PSČ všech adres je 331 51. Obec je součástí Mikroregionu Dolní Střela. Žije v ní obyvatel.\n\nPoprvé je ves písemně zmíněna v potvrzení majetku plaského cisterciáckého kláštera papežem Inocencem IV. z roku 1250. Václav Kočka uvedl, že vsi bylo na počátku 15. století 17 usedlostí, z nichž byly dvě zničeny za husitských válek. Během náboženských válek přešla ves z majetku kláštera do majetku šlechty, počátkem 16. století se nakrátko vrátila do držení kláštera a následně ji vlastnil Albrecht z Gutštejna. V roce 1539 se stala součástí panství Floriána Gryspeka a v držení rodu Gryspeků zůstala až do konfiskace jejich majetku roku 1623 králem Ferdinandem II. V průběhu třicetileté války bylo 10 z 15 usedlostí vypáleno. Ves se vrátila do majetku plaského kláštera, který ji držel až do svého zrušení v roce 1785. Po zrušení kláštera přešlo celé plaské panství pod správu náboženského fondu a v roce 1826 do majetku kancléře Metternicha.\n\nJarov sousedí na severu s Dobříčí, na západě s Kaceřovem, na jihu s Chotinou a na severozápadě s Kaznějovem. Přibližně 1,5 km jzz. od Jarova leží lesní samota Třebekov, nedaleko které se rozkládají zbytky středověkého hospodářského dvora Třebokov.\n\nV třebekovské myslivně se 19. července 1815 narodil František Alexander Heber, badatel českých hradů a spisovatel díla \"Böhmens Burgen, Vesten und Bergschlösser\" (České hrady, tvrze a zámky na vrchách). Sedmi vydanými díly této práce se stal zakladatelem české vědy o hradech (kastellologie). Zemřel na průzkumné cestě 29. července 1849 v Náchodě.\n\n\n\n"}
{"id": "35488", "url": "https://cs.wikipedia.org/wiki?curid=35488", "title": "Koryta (okres Plzeň-sever)", "text": "Koryta (okres Plzeň-sever)\n\nKoryta (dříve Koryto) jsou vesnice ve východní části okresu Plzeň-sever, 8,5 kilometru jižně od Kralovic. V obci žije obyvatel, katastrální území měří 621,34 ha a PSČ všech adres je 331 51.\n\nPůvod názvu lze odvodit od polohy vesnice v blízkosti úžlabiny či koryta potoka, napajedla nebo snad také podle příjmení prvního usedlíka. Jméno vsi se v písemných pramenech objevuje ve tvarech: Corith (1233), v… Corytech (1484), Korytha (1520), na Korytech (1541), koryta (1546) nebo Koryto (1854–1923). Na začátku roku 1924 byla ves přejmenována na Koryta.\n\nPrvní písemná zmínka o vesnici pochází z roku 1233, ale bývá uváděn také rok 1175, kdy byla Koryta darována knížetem Soběslavem II. plaskému klášteru. Požár, který vypukl dne 6. června 1881, zničil takřka celou obec, byla však v krátké době znovu postavena.\n\nKoryta sousedí na severovýchodě s Dolním Hradištěm a na jihu s Dobříčí. Na sever od vsi protéká hlubokým údolím Střela.\n\nSeverně od vesnice se na ostrožně obtékané Střelou nachází pozůstatky korytského hradiště z pozdní doby bronzové.\n\n"}
{"id": "35491", "url": "https://cs.wikipedia.org/wiki?curid=35491", "title": "VHK ROBE Vsetín", "text": "VHK ROBE Vsetín\n\nVHK ROBE Vsetín (celým názvem: Valašský hokejový klub ROBE Vsetín) je český klub ledního hokeje, který sídlí ve Vsetíně ve Zlínském kraji. Hokej se hrál ve Vsetíně již od roku 1904 pod názvem SK Vsetín. Pravidelně se začalo hrát teprve v roce 1938. Svůj poslední název nese od roku 2016. Od sezóny 2017/18 působí v 1. lize, druhé české nejvyšší soutěži ledního hokeje. Klubové barvy jsou zelená a žlutá.\n\nVsetín je se šesti tituly nejúspěšnějším celkem samostatné české nejvyšší soutěže. Také od doby, kdy se v nejvyšší české, respektive československé nejvyšší soutěži ledního hokeje hraje play-off je VHK ROBE Vsetín jediným klubem, který vyhrál titul mistra třikrát (dokonce pětkrát – 1995 až 1999) v řadě za sebou a je tedy doposud posledním držitelem tohoto rekordu. Pětkrát za sebou vyhrát dokázaly před rokem 1985 jen kluby LTC Praha, HC Kometa Brno a HC Dukla Jihlava.\n\nSvé domácí zápasy odehrává na zimním stadionu Na Lapači s kapacitou 5 400 diváků.\n\n\nOrganizovaně se ve Vsetíně bruslilo již od roku 1904, kdy vznikly ledový klub a sportovní klub s 11 oddíly různorodého zaměření. Bruslilo se tehdy v zámecké zahradě, kde byl v roce 1935 také zakoupen příslušný pozemek. Po druhé světové válce se tým pohyboval střídavě od okrskové přes krajskou až po divizní soutěž.\n\nUmělá ledová plocha byla na Lapači dobudována po čtyřech letech v roce 1966. Vsetín zahájil spolupráci s tehdejším TJ Gottwaldov a v roce 1969 poprvé postoupil do druhé celostátní soutěže. Vzhledem k častým reorganizacím systému soutěží ovšem klub částečně též kvůli administrativní stránce věci propadl v 70. letech o dva stupně níže do krajského přeboru Severomoravského kraje. V roce 1979 započala i za těchto podmínek stavba krytého stadiónu. Střecha se nad dosavadní ledovou plochou objevila v roce 1982 a práce byly i díky desetitisícům brigádnických hodin dokončeny o dva roky později. Tímto byl dán poslední impuls k definitivnímu vzestupu. V roce 1987 se Vsetín probojoval do II. národní hokejové ligy a o další čtyři roky později se zde již hrála druhá nejvyšší soutěž. I. národní hokejovou ligu Vsetín vyhrál v roce 1994 a bez porážky prošel i následnou baráži, čímž si vybojoval právo účasti v nejvyšší soutěži.\n\nVsetín vstoupil do nejvyšší soutěže na podzim 1994 v ročníku, v němž až do ledna probíhala výluka v zámořské NHL. Ani nováček soutěže nezahálel a angažoval Josefa Beránka ml., který se nevrátil do domovského Litvínova, protože z něj kdysi neodešel v dobrém. Vsetín se přesto nejprve pohyboval blízko konce tabulky a nechtěně tak naplňoval prognózy z okolí. Celou druhou čtvrtinu soutěže ovšem prošel Vsetín bez porážky a tato jeho série dohromady čítala 12 zápasů. Se začátkem NHL nahradil Beránka v sestavě nejlepší střelec předchozího ročníku švédské ligy Tomáš Sršeň. Stalo se tak v době, kdy již tým v zádech s brankářem Romanem Čechmánkem stoupal nezadržitelně k nečekaným výšinám. Vsetín se jako nováček umístil po základní části na 1. místě a v play off těžil z prozíravého angažování mistra světa z roku 1985 Antonína Stavjani do obrany, Rostislava Vlacha do útoku a dalších již zkušených hráčů. V play off byla nebývalá senzace dokončena, když se Vsetín probojoval do finále, ve kterém ho čekalo derby se Zlínem, jehož dres dříve oblékalo i mnoho vsetínských hokejistů. Ve čtvrtém finálovém zápase série pomohla rozhodnout o titulu mistra extraligy nezamrzlá kaluž vody, z níž puk nejsnáze vylovil Vlach, který po pouhých 18 sekundách ukončil prodloužení.\n\nVsetín se svým úspěchem zviditelnil, což usnadňovalo hledání posil. Mezi nejvýraznější patřili od podzimu 1995 obránce Jiří Veber a v útoku jeho jmenovec Jiří Dopita. Ten přišel do mistrovského týmu s vizitkou muže, který pomohl k prvnímu samostatnému extraligovému titulu družstvu Olomouce. Vsetín na sklonku roku čekala účast v PMEZ, která však ve svém finálovém vyústění v Kolíně nad Rýnem v konkurenci finského Jokeritu Helsinki a švédského HV71 Jönköping nedopadla dobře. V domácí soutěži se ovšem celou sezónu mužstvu dařilo držet v popředí a v play off i tentokrát přišlo správné vyvrcholení v podobě úspěšného finále s Litvínovem. Stavjaňa se dočkal v roce 1996 po jedenácti letech svého druhého titulu mistra světa, který si kromě něho z kádru Vsetína přivezli i Dopita, Veber a Čechmánek. Po sezóně odešel hledat novou motivaci k sousedům do Zlína trenér Horst Valášek. V létě 1996 bylo mužstvo posíleno o reprezentanty z obrany (Bedřich Ščerban) i útoku (Oto Haščák a Tomáš Kapusta) a na druhé straně též o nejlepšího nováčka minulé sezóny Ondřeje Kratěnu z Olomouce. Ještě během podzimu se opět v klubu objevil Beránek. Na evropské scéně se přesto tým tentokrát neprobil ani do závěrečných pohárových bojů. Extraligu Vsetín nicméně opanoval v základní části i v play off, v jehož finále s Vítkovicemi neztratil žádné utkání.\n\nDo následující sezóny se podařilo angažovat i zbývající mladé útočníky, na které byl Kratěna zvyklý, tedy Jana Tomajka a Michala Broše. Kromě nich se v útoku zabydloval i původem českobudějovický reprezentant a mistr světa z roku 1996 Radek Bělohlav. Po dvaceti kolech tým ovšem opustil doposud nenahraditelný kapitán Vlach, který odešel do slovenské Skalice. Kapitánské „C“ od té doby nosil Rus Alexej Jaškin, který byl v klubu od počátku jeho úspěšného tažení extraligou. Byl prvním cizincem, kterému se této cti na českém území dostalo. Nespokojení hráči potom způsobili odchod trenéra Jana Neliby, kterého nahradil asistent Zdislav Tabara. Problémy pronikly až do vrcholných řídících a organizačních složek klubu, když byli z krácení daně obviněni prezident se sportovním manažerem. Ani jeden z nich však odsouzen nebyl. Po sportovní stránce se oddílu dařilo ještě lépe než vloni. V Evropské hokejové lize skončil tentokrát na 3. místě, když se mu opět stal osudným rakouský Feldkirch. Na domácí scéně Vsetín zopakoval vítězství v základní části i v play off, kde ve finále nedal žádnou šanci Třinci. Beránek, Dopita a Čechmánek se navíc v únoru stali v Naganu olympijskými vítězi.\n\nV létě 1998 Vsetín opět posílil, když přivítal do kádru další mistry světa a olympijské vítěze původem kladenské Pavla Pateru a Martina Procházku. Tým z dlouhodoběji zde působících hráčů opustili Rus Andrej Galkin, Kapusta, Beránek a především s kariérou se loučící obránce Stavjaňa. Kapitánem mužstva se stal Dopita. Na mezinárodní scéně tentokrát dal Vsetín přednost pozvání na prestižní Spengler cup ve švýcarském Davosu. Obsadil zde však předposlední místo. V extralize ovšem dominoval, když v základní části v 52 zápasech obdržel pouhých 92 gólů. Cestu za pátým titulem výrazně zbrzdila v semifinále play off Sparta. Rozhodovalo se až v samostatných nájezdech posledního pátého duelu, kde v brankách proti sobě stáli reprezentační brankáři Čechmánek a Milan Hnilička. Rozdílový gól dal vsetínský Sršeň a finále, ve kterém Vsetín po čtyřech letech potkal znovu sousední Zlín, vyznělo již jasným způsobem.\n\nV červnu 1999 tým posílil nejproduktivnější útočník slovenské nejvyšší soutěže Ján Pardavý. Po mnoha letech však převažovaly odchody. Patera a Procházka odešli zkusit štěstí do NHL, Sršeň po mnoha letech do německého Essenu a týden před začátkem nového ročníku extraligy přešli do Sparty Broš s Kratěnou. Pro mnohé překvapivý odchod dvou olomouckých odchovanců měl příčinu v neplnění finančních závazků vedení klubu vůči hráčům. V mužstvu se posléze vystřídalo množství sotva průměrných zahraničních hráčů z Finska a Ruska a situace se vyhrotila v listopadu, kdy vzhledem k dlužným výplatám hrozilo rozprchnutí kádru. Situaci dále komplikovalo množství zranění, které zasáhlo všechny řady v klubu (Čechmánek, Veber dokonce odešel, Tomajko). Po nepodařeném pokusu o stabilní proniknutí do NHL vrátili Patera s Procházkou. V posledních kolech základní části se do sestavy prosadil i patnáctiletý centr Jiří Hudler. Přes tyto složité podmínky se Dopita stal nejlepším střelcem extraligy se 30 góly. Problémy zmítaný tým ve čtvrtfinále play off již tradičně přešel přes České Budějovice a v semifinále si poradil i s Plzní, se kterou měl ze základní části nejhorší možnou bilanci. Finále se Spartou ovšem bylo již nad síly pětinásobného mistra, který tak nezískal právo uchopit nově vyrobenou trofej.\n\nFinanční problémy z minulé sezóny nezmizely a ovlivnily značně léto roku 2000. Dopita kvůli nim prodloužil kontrakt až dva dny před počátkem nového ročníku. V kádru ovšem znovu převažovaly odchody. Definitivně odešli Patera s Procházkou, z útoku zmizeli dále Zbyněk Mařák s Bělohlavem, z obrany Libor Zábranský a především z branky do Philadelphie zamířil Čechmánek. Žádná posila podobná těm z minulých let do kádru nepřibyla, ale zkušený Jaroslav Kameš se v brance uvedl dobře. Nejdůležitějším se ukázalo během sezóny příchod Jiřího Burgra do útoku. V play off nejprve Vsetín opět zdolal Zlín a pak přišly na řadu postupně oba pražské kluby. Finále mělo potřetí za sebou stejné obsazení a bylo ozdobeno Dopitou, který ve třetím zápase série vstřelil v Praze Spartě 4 góly. Vsetín získal 6 titul v 7 sezónách a Dopita prolomil hegemonii krajánků hrajících NHL, kteří v minulých letech pravidelně získávali Zlatou hokejku. Po tomto ocenění ovšem ani on již vábení zámořského angažmá neodolal.\n\nJiž při finálové sérii bylo jasné, že situace před sezónou 2001-02 bude definitivně neudržitelná. Ve vazbě se ocitnul hlavní mecenáš klubu Roman Zubík a do poslední chvíle nebylo jasné, pod jakým vlastníkem a pod čí hlavičkou klub novou sezónu začne. V tomto sporu uspělo občanské sdružení HC Vsetín. V klubu však nezůstal kámen na kameni a kdo nestačil odejít před sezónou, učinil tak během ní. Týkalo se to dokonce i dlouhodobě působícího obránce Jana Srdínka a útočníka Romana Stantiena. Mezi mladíky se vrátil pouze Vlach a do branky přišel zkušený Radovan Biegl. Klub se přesto celou sezónu dokázal udržet na dohled postupové příčce do play off. Nečekaný postup do něj se však zdařil až na jaře 2003. To již v mužstvu nebyl mladý tahoun Hudler, který ale týmu hodně pomohl v první polovině sezóny. Vsetín se musel obejít v této sezóně bez útočníků Vlacha a Ondřeje Veselého, ale zkušenostmi mu vypomáhali v obraně Jaškin a navrátivší se útočník Stantien. Avšak Slavie mířící za mistrovským titulem byla ve čtvrtfinále příliš silným soupeřem.\n\nI na podzim 2003 vstupoval Vsetín do extraligy ještě bez hlavního finančního partnera a pokračoval ve hře především s mladíky, které z branky jistil nejvytíženější brankář soutěže Biegl. Na sklonku roku se podařilo finanční zajištění vyřešit vstupem České spořitelny, což se odrazilo i ve změně barevné kombinace na dresech ze žlutozelené na odstíny modré. V mužstvu se vystřídalo nebývalé množství hráčů, kteří zde odehráli v některých případech i jediné utkání. Ve vyrovnané druhé polovině tabulky se tým pohyboval chvíli u dna tabulky, chvíli zase těsně pod 8. místem. Nakonec ale byl rád, že se sezóna velmi nepovedla Českým Budějovicím. Mužstvu se na rozdíl od předchozího ročníku nepodařilo najít střelce, když pouze ve 4 utkáních z 52 dalo více než 4 góly. V sezóně 2004-05 Vsetín zaostal za většinou ostatních klubů již na počátku, protože neměl prostředky na angažování tolika výrazných posil z NHL. Pomoci mu měla silná vyrovnaná dvojice v brance, kam se vrátil k Bieglovi nový sportovní ředitel Čechmánek. Oba brankáři se však záhy potýkali se zdravotními problémy, což tým v říjnu srazilo dolů. Od listopadu tým, který v obraně stavěl na Rostislavovi Kleslovi z Columbusu a v útoku využil v několika utkáních návratu Hudlera, stoupal tabulkou vzhůru, ale výprodej skoro dvou celých řad před uzávěrkou přestupů znamenal konec všem postupovým nadějím na play off. Ve zlém se klub rozešel se Stantienem. V mužstvu se začali opět střídat různí odložení hráči a poslední kola dohrávali junioři, kteří ve své vlastní soutěži došli k republikovému titulu. Beznadějně poslední v seniorské kategorii zůstala Jihlava, na čemž nic nezměnilo ani osm vsetínských proher v řadě na závěr soutěže.\n\nDne 6. června 2007 rozhodla Asociace profesionálních klubů ledního hokeje, že klubu neudělí licenci a bude z Extraligy vyloučen, z důvodu zadlužení. Arbitrážní komise Českého svazu ledního hokeje dne 20. srpna 2007 potvrdila, že je vyloučení oprávněné.\n\nVsetín odkoupil licenci na 2. ligu od Blanska. Byl zařazen do druholigové skupiny východ pro sezonu 2008/09.\n\nVe své první sezóně obsadil Vsetín po základní části 6. příčku, ačkoliv vstup do ročníku se mu příliš nevyvedl. V první čtvrtině soutěže byla znát absence společné letní přípravy, když se tým skládal až těsně před sezonou. Po základní části následoval hrací systém sudý-lichý, kde se spolu ve vzájemných zápasech utkali soupeři ze sudých a lichých příček – v této části byl Vsetín nejúspěšnějším týmem, když prohrál pouze třikrát. V play-off narazil v předkole na rivala z Nového Jičína, s nímž si poradil 2:0 na zápasy (4:3p, 3:1). Ve čtvrtfinále je čekal Hodonín, jeden z favoritů soutěže a právě tady se odehrálo velké překvapení – vsetínští již byli krok od vyřazení: v prvním zápase podlehli 0:5 a ve druhém prohrávali v poslední třetině o dvě branky, ale během deseti minut dokázal vstřelit 6 gólů a zápas tak otočit. Rozhodující zápas v Hodoníně dospěl až do samostatných nájezdů, v nichž byli úspěšnější hosté a postoupili do semifinále. Tam je čekal nabitý Šumperk a mohlo se konat další překvapení. Vsetín vedl již 2:0 na zápasy, poslední krok ale nezvládl a Šumperk celou sérii otočil. Mezi nejvýraznější osobnosti týmu patřil brankář Lukáš Plšek, matador Josef Štraub či Josef Mikeš.\n\nPřed sezónou 2016/2017 si vsetínský klub vytyčil cíl postupu do 1. české hokejové ligy, který se mu na konci sezóny taky splnil, když v umístění tabulky kvalifikace o 1. ligu získal sice stejný počet bodů s BK Havlíčkův Brod, ale dokázal jej celkově na počet gólů přestřílet. Vsetínský klub tedy bude hrát znovu po 10 letech profesionální hokej v druhé nejvyšší soutěži v ledním hokeji na území České republiky.\n\nZdroj: \n\n\n\nZdroj: \n\n\n\nZdroj: \n\n\n\n\n\nZdroj: \n\n\n"}
{"id": "35494", "url": "https://cs.wikipedia.org/wiki?curid=35494", "title": "Dobříč (okres Plzeň-sever)", "text": "Dobříč (okres Plzeň-sever)\n\nDobříč je vesnice ve východní části okresu Plzeň-sever, 10,5 kilometru jižně od Kralovic. V celé stejnojmenné obci, do které patří i ves Čivice, žije obyvatel, její katastrální území zaujímá 710,96 ha a PSČ všech adres je 330 05. V samotné Dobříči žije okolo 330 obyvatel a její katastrální území zaujímá 311,95 ha. Ves je součástí Mikroregionu Dolní Střela. Vsí protéká Dobříčský potok.\n\nDobříč je poprvé písemně připomínána v potvrzení majetku plaského kláštera papežem Inocencem IV. z roku 1250. Na počátku husitských válek v roce 1420 získali Dobříč spolu s dalšími vesnicemi a městečkem Kralovicemi od krále Zikmunda katoličtí páni bratři Hanuš a Bedřich z Kolovrat na Libštejně a Krašově a do majetku plaského kláštera se navrací až počátkem 16. století.\n\nDobříč sousedí na severu s Koryty, na východě s Čivicemi, na jihovýchodě s Kaceřovem, na jihu s Jarovem a na západě s Oborou.\n\n\n"}
{"id": "35495", "url": "https://cs.wikipedia.org/wiki?curid=35495", "title": "Robčice (Kozojedy)", "text": "Robčice (Kozojedy)\n\nRobčice je vesnice ve východní části okresu Plzeň-sever, část obce Kozojedy, 6 km jižně od Kralovic. Katastrální území měří 278,65 ha a PSČ všech adres je 331 42. V roce 2011 zde trvale žilo 19 obyvatel. Ves je součástí Mikroregionu Dolní Střela.\n\nPrvní písemná zmínka o vesnici pochází z roku 1379.\n\n\nRobčice leží v přírodním parku Horní Berounka nad údolím Berounky, která ves obtéká ze tří stran. Ves sousedí na západě s Břízskem.\n"}
{"id": "35496", "url": "https://cs.wikipedia.org/wiki?curid=35496", "title": "Alfons Mucha", "text": "Alfons Mucha\n\nAlfons Maria Mucha (24. července 1860 Ivančice – 14. července 1939 Praha) byl český malíř, grafik a designér období secese.\n\nNarodil se v Ivančicích na Moravě do rodiny soudního zaměstnance jako čtvrté ze šesti dětí. Studoval v Mnichově a Paříži, kde se následně roku 1887 usadil a pracoval jako ilustrátor a grafik. Na přelomu let 1894 a 1895 se mu naskytla možnost vytvořit plakát k divadelní hře \"Gismonda\" se Sarah Bernhardtovou v hlavní roli, který mu téměř přes noc vynesl celosvětový věhlas a díky němuž se jeho jméno dostalo do popředí francouzské společnosti. Herečka později s Muchou uzavřela smlouvu o spolupráci na dalších šest let a on pro ni a její divadlo vypravoval hry, navrhoval kostýmy a další plakáty. Koncem století se Mucha stal významným a průkopnickým secesním umělcem. Navrhoval a zveřejňoval reklamní plakáty, bohaté ilustrace a řadu dekorativních panelů, tematicky založených na zobrazování přírody. Vytvořil velké množství kreseb, pastelových či akvarelových studií a designových návrhů pro interiéry, užitkové předměty a šperky. Jeho životním dílem je cyklus velkoformátových pláten \"Slovanská epopej\", na kterém pracoval téměř osmnáct let.\n\nMuchův styl byl velmi výrazně ovlivněn symbolismem, sociálními aspekty hnutí \"Arts and Crafts\" a vývojem designu v Anglii. Snažil se zpřístupnit krásu umění pro každou společenskou třídu a vyzdvihovat symboly a dekorativní prvky ve svých dílech. Vyvinul vlastní estetické ideály a originální styl, který je dnes znám jako „styl Mucha“. Jeho práce jsou typické zobrazováním ideálů ženské krásy, Mucha je často vyobrazoval v neurčitých neoklasických róbách obklopených květinami, které někdy vytvářely halové kruhy nad jejich hlavami. Typické je též jeho používání bledých pastelově zbarvených barev.\n\nAlfons Maria Mucha se narodil 24. července 1860 v Ivančicích na jižní Moravě.\n\nJeho otec Ondřej Mucha (1825–1891) pocházel z rodiny vinařů, avšak sám pracoval jako soudní zaměstnanec. S Muchovou matkou Amálií se seznámil na radu její příbuzné potom, co ovdověl se svou první manželkou, s níž měl celkem tři děti: Aloisii, Antonii a Augusta. Amálie (1822–1880), rozená Malá, pocházela z Budišova, kde byl její otec mlynářem. Po matce, rozené Ratkowské, měla Amálie polskou krev a právě příbuzní rodiny Ratkowských mladé Amálii zaopatřili místo vychovatelky u šlechtické rodiny ve Vídni. Potom, co svěřené děti dorostly, se Amálie vrátila zpět domů, kde se v Brně na doporučení své příbuzné seznámila s Ondřejem Muchou. Několik měsíců nato se v roce 1859 vzali a společně odjeli zpět do Ivančic.\n\nTéměř rok po svatbě se jim narodil syn a stejně jako všechny předešlé děti dostal jméno začínající na písmeno A – Alfons. Matka Amálie, která byla mimo jiné velice zbožná, k němu ještě navíc připojila Maria. Po Alfonsovi dále následovaly ještě další dvě děti, sestry Anna a Anděla, takže v malém ivančickém bytě nakonec společně žilo celkem šest dětí, oba rodiče a služebná.\n\nMalířské nadání měl Mucha již od mala, pozoruhodné bylo, že celých šest let předtím, než začal chodit do školy, kreslil výhradně levou rukou. Vyjma kreslení se také jako dítě zajímal o všelijaké řemeslné činnosti. V té době se však ještě více než malování věnoval hudbě. Kromě hry na housle se Mucha, kvůli svému krásnému altu, zabýval i zpěvem.\n\nPo dokončení obecné školy chtěl nastoupit na gymnázium, na to však již jeho rodině nezbývaly peníze, na studia ještě před ním poslali své tři další děti, proto teprve jedenáctiletý Mucha odešel na radu svého učitele hudby, pana Vollbergera, do Brna. Tam se pokoušel získat místo fundatisty u pátera Křížkovského ve Starobrněnském klášteře. Křížkovský byl z Muchy nadšený, avšak mu oznámil, že jednoho fundatistu právě přijal, byl jím Leoš Janáček. Dostal od něj ale doporučení na Jana Nesvadbu, regenschoriho petrovské katedrály, v jejímž sboru nakonec skutečně zůstal. Po několika letech, kdy začal Mucha mutovat, se však musel vzdát své pozice zpěváka a jako náhradu za to hrál při figurálních mších druhé housle.\n\nJako fundatistovi mu byla církví hrazena studia na Slovanském gymnáziu, po jejich dobu bydlel spolu se svým kamarádem ze sboru Julkem Stantejským v Panenské ulici č. 3. Na gymnázium nastoupil 1. října 1872, avšak nevedlo se mu příliš úspěšně. Měl velmi špatný prospěch, druhý a třetí ročník musel dokonce opakovat, což nakonec skončilo tím, že jej v roce 1877 z gymnázia vyhodili, přesněji řečeno mu bylo uděleno „consilium abeundi“.\n\nPo této události se Muchovi zrovna dvakrát nechtělo vrátit se zpět do rodných Ivančic, proto přijal pozvání svého spolubydlícího Julka Stantejského a společně s ním vyrazil navštívit jeho rodinu v Ústí nad Orlicí. Tam svého kamaráda Julek kromě hospody, ve které Mucha kreslil místní obyvatele, zavedl i do nedalekého kostela v Letohradu, v němž se setkal s pracemi Jana Umlaufa, z nichž byl ohromen natolik, že si na tomto zhruba dvoutýdenním pobytu zcela ujasnil, čemu se chce v budoucnu naplno věnovat – malířství.\n\nPo návratu do Ivančic začal Mucha pracovat jako písař u okresního soudu. Mezi tím také v Ivančicích pomáhal řadě vlasteneckých spolků a místnímu kroužku divadelních ochotníků, zejména co se výtvarné činnosti týče, například jim maloval kulisy, plakáty či navrhoval pozvánky. Zároveň si na radu svého bývalého učitele z Brna, profesora Zeleného, podal v roce 1878 přihlášku na pražskou Akademii, avšak neúspěšně, v přijímacím řízení nepostoupil, proto se znovu vrátil k zapisování u soudu. I zde se snažil co nejvíce uplatnit své výtvarné nadání, ve volných chvílích kupříkladu ilustroval stránky knih krásně psanými iniciálami, což se mu ale ve výsledku pořádně vymstilo, protože jej po incidentu, kdy místo toho, aby zapsal iniciály souzených cikánů, všechny nakreslil, vyhodili.\n\nNa řadu tak přišlo hledání si zaměstnání nového. Právě tehdy Mucha v novinách objevil inzerát, ve kterém se psalo, že firma Kautsky-Brioschi-Burghard hledá malíře pro tvorbu divadelních kulis a opon. Na inzerát zareagoval a obratem se mu dostalo kladné odpovědi. Devatenáctiletý Mucha tak na podzim roku 1879 odjel do Vídně.\n\nTehdejší Vídeň zažívala období svého největšího rozmachu, kulturního i hospodářského, což asi nejvíce dokazovala Ringstrasse, okružní třída nově vybudovaná na místě bývalého opevnění. A právě zde, v tomto bujarém velkoměstě, našel Mucha práci, která mu skutečně vyhovovala, jako zaměstnanec divadelní firmy měl navíc volné vstupné na všechna představení. Jeho nadšení nicméně zarazil požár 8. prosince 1881 v jednom z největších divadel, Ringtheater, při němž celá budova shořela a s ní i zhruba čtyři až pět set diváků, kteří se v ní během onoho osudného přestavení nacházeli. Firma Kautsky-Brioschi-Burghard, jejímž bylo divadlo Ringtheater největším odběratelem, se po katastrofě dostala do značné finanční ztráty a byla nucena propustit několik svých zaměstnanců, mezi nimi i tehdy nejmladšího Alfonse Muchu. S pěti zlatými v kapse tak vyrazil zpět na Moravu. Celkově však dala Vídeň Muchovi hodně; nejenže se zde naučil hrát na kytaru, zároveň se mu v divadelních kursech dostalo prvních skutečných základů malířství.\n\nPři své cestě zpět však tentokrát Mucha udělal výjimku a místo toho, aby odjel do svých rodných Ivančic, tak z vídeňského nádraží Františka Josefa vyrazil směrem více na sever, kde ho v jízdním řádu vlaků zaujal název Laa. Do městečka v Dolních Rakousích se tak vypravil, po příjezdu nicméně pocítil spíše zklamání, jeho očekávání se zřejmě nenaplnila, proto si jen nakreslil místní zříceninu a vyrazil dál – do Mikulova. Na další cestu už stejně neměl peníze, proto na mikulovském nádraží vystoupil a šel si prohlédnout město. Tam se ubytoval v hotelu U Lva. Další den ráno šel s onou kresbou zříceniny z Laa za místním knihkupcem, Thierym, který mu za ni dal pět zlatých, což byly tehdy pro Muchu velké peníze. Dal se tak do dalšího kreslení, tentokrát však místních obyvatel, a hned následující den šel s portrétem mladé ženy znovu za Thierym, který jej ihned vystavil ve výkladní skříni. Mucha se těšil na další peníze, když se ale Thiery třetí ani čtvrtý den neozýval, rozhodl se za ním zajít sám. Až u něj Mucha zjistil, jaké pozdvižení jeho obraz způsobil. Namaloval totiž ženu místního lékaře, což by samo o sobě nebylo nic zvláštního, kdyby pod kresbu Thiery nepřidal poznámku s nápisem „Za pět zlatých v hotelu U Lva“. Skandál se podařilo vysvětlit a ve výsledku navíc Muchovi přinesl výhodu – všichni totiž věděli, že se ve městě usadil malíř.\n\nTehdejší Mikulov si Muchův styl dosti oblíbil. Dostával mnoho nabídek práce, i když spíše kaligrafického než malířského charakteru, na tvorbu různých plakátů, oznámení či pozvánek. Vymaloval místní divadlo, ve kterém rovněž občasně působil, na hudebních večerech hrával na housle nebo kytaru a v sezóně byl také často zván na nejrůznější plesy. Díky dostatku práce se jeho poměry zlepšily natolik, že si byl schopný přestěhovat do nového bytu v podniku Badel.\n\nNedlouho poté dostal zakázku od jistého pana Bergera, správce velkostatku hraběte Eduarda Khuen-Belasiho, majitele rozsáhlých pozemků a několika cukrovarů okolo Hrušovan. Berger, který se ve volném čase věnoval řezbářství, po Muchovi chtěl nakreslit ornamenty pro vykládání velké stolní desky. Mucha mu tak něco nakreslil a Berger byl z výsledného díla nadšený, později se rovněž stali dobrými přáteli. Další střet s rodem Khuen-Belasiů nastal u příležitosti šedesátin původního majitele panství, tchána hraběte Khuen-Belasiho, Eduarda Friedricha Kammel von Hardeggera, kdy musel pro úředníky nakreslit blahopřejnou adresu. Netrvalo dlouho a přišla zakázka i od samotného hraběte, který si v lesích nedaleko Hrušovan nechal postavit nový zámek, Emmahof, a po Muchovi chtěl, aby mu tam freskami vyzdobil jídelnu. Ten neváhal a pustil se do práce. Profesor Čadík ve své rukopisné monografii o Alfonsi Muchovi píše, že „(nástěnné malby v Emmahofu) byly první vážnější výtvarné úkoly, před které byl náhle postaven“ a zároveň upozorňuje na skutečnost, že „Muchovými vzory nebyli staří mistři, nýbrž moderní ilustrátoři“. V tomto období také vytvořil kresby jako \"Polednice\", \"Modlitba za dítě\" nebo \"Únos Evropy\", která se jako jediná ze všech zmíněných dochovala.\n\nHraběte Muchova práce zaujala natolik, že se jej po dokončení zakázky na Emmahofu rozhodl i nadále podporovat a stát se jeho mecenášem. I přes nabídku od firmy Kautsky-Brioschi-Burghard, která se postupně vzpamatovala z finančních ztrát, aby se vrátil zpět do Vídně, se Mucha rozhodl přijmout hraběcí pozvání a na přelomu let 1883 a 1884 vyrazil za jeho bratrem Egonem na rodinný hrad Gandegg v Jižním Tyrolsku.\n\nMucha v Tyrolích pobyl zhruba rok a půl. Z té doby se dochovalo několik ilustrací, které připravil do humoristických a divadelních periodik, jakými byli například \"Fantaz\", \"Krokodýl\" či \"Slon\", většinou vydávanými novým manželem sestry Anny, Filipem Kubrem. Hrabě Egon, sám malíř amatér, s Muchou sdílel jeho zálibu v umění a kromě zdí místností hradu mu poskytl i své výtvarné potřeby, často s ním také chodil malovat do plenéru nebo ho brával na lov do okolních hor. A protože v něm viděl potenciál, tak mu na radu profesora Kraye nabídl možnost financování jeho studií v Mnichově. Ještě předtím však stihli vykonat společnou cestu po Itálii.\n\nNa podzim roku 1885 složil Mucha zkoušku z figurálního malířství a byl přijat do předposledního ročníku na Akademii výtvarných umění k učitelům Ludwigu von Löftzovi a Johannu Casparu Herterichovi. Mnichov tehdejší doby byl uměleckým centrem, dalece přesahující rámec střední Evropy, a nejen díky mnichovské škole a ohromným investicím krále Ludvíka II. výtvarně vzkvétal, avšak spíše „pozpátku“, ze všeho dýchala minulost, klasicismus a snaha o kopírování starých vzorů. Žáci na Akademii se předháněli v historických rozměrech a teatrálnosti svých děl. Nemalé procento z nich tvořili i studenti z českých zemí, které sdružoval spolek Škréta, mezi nimi například Joža Uprka, Augustin Němejc, Luděk Marold nebo Karel Vítězslav Mašek, všichni Muchovi pozdější přátelé. Název spolku, jehož se stal Mucha po Uprkovi předsedou, byl odvozen od jména barokního malíře Karla Škréty. Za Muchova předsednictví bylo členství rozšířeno na všechny Slovany studující v Mnichově, od tohoto období se také datuje jeho přátelství s ruskými malíři Leonidem Pasternakem, otcem básníka Borise, a Davidem Widhopffem. Právě s Widhopffem a Uprkou se takřka denně scházeli v Muchově pokoji na Amaliestrasse, kde si navzájem dávali kompoziční úlohy, které později uveřejňovali v časopise \"Paleta\" a dalších mnichovských periodikách. V rámci spolku také založili zhruba dvanáctičlenný pěvecký sbor, takže ve výsledku měl Mucha kromě hraběcích i několik dalších stálých příjmů. V roce 1886 byl iniciátorem myšlenky sepsat pozdravný diplom, v němž škrétovci demonstrativně vystoupili na obranu Mikoláše Alše před útoky tisku a ve kterém jej jako reakci na to jmenovali čestným členem spolku. Aleš na toto mládežnické gesto nikdy nezapomněl a z pozdější korespondence je zřejmé, že si Muchovy tvorby velmi vážil.\n\nPrázdniny roku 1886 strávil Mucha na zámku v Hrušovanech, kde namaloval několik nástěnných obrazů pro čerstvě přestavěnou nemocnici. Šlo o starý zámek stojící přímo v Hrušovanech, který hrabě a jeho rodina využívali před svým přestěhováním do Emmahofu. Mezi studii také vytvořil velkoformátový obraz Cyrila a Metoděje pro kostel sv. Jana Nepomuckého v osadě českých kolonistů Písek v Severní Dakotě. Kromě něj se z toho období dochovala ještě Muchova ročníková práce z roku 1886, \"Zuzana v lázni\", a několik ilustrací pro švagra Kuberu.\n\nPo dokončení studií v Mnichově se Mucha vrátil zpět do Emmahofu, kde se dále věnoval malování fresek, tentokrát v nově vybudovaném kulečníkovém sále, který měl původně sloužit jako zimní zahrada, jenže někdo otočil stavební plány a místo slunečné ji postavil na nejméně vhodnou severní stranu, takže do ní vůbec neproudilo teplo. Výzdoba v kulečníkovém sále ani žádné jiné nástěnné malby v Emmahofu, hrušovanském zámku či Gandeggu se nicméně až na několik málo výjimek nedochovaly.\n\nNa podzim roku 1887 odjel Mucha do Paříže, aby pokračoval ve svých studiích. Město, které v letech 1852–1870 prošlo kompletní modernizací, bylo pravým opakem Mnichova – vše tu zářilo novotou a navíc se tu dařilo novým směrům, období rozmachu zažíval impresionismus, postimpresionismus či symbolismus, avšak ani tradiční akademismus nebyl zcela na ústupu. Mucha do Paříže nepřijel sám, po celou dobu s ním cestoval i jeho přítel Karel Vítězslav Mašek. Původně se měli v plánu ubytovat na rue du Faubourg-Saint-Denis, tehdy obývané převážně umělci a herci z okolních divadel, Mašek však trval na bytě s výtahem, který nakonec našel až na levém břehu Seiny na rue de Seine, Mucha ale zůstal. Společně se hned den po příjezdu nechali zapsat na Académia Julian, v té době populární jak mezi Francouzi, tak cizinci. Akademie byla také zároveň jednou z mála, která přijímala ženské studentky. Muchovými učiteli se stali Jules Joseph Lefebvre, Jean-Paul Laurens a Gustave Boulanger, ten však brzy nato v roce 1888 zemřel.\n\nMucha měl po celou dobu svého pobytu v Paříži pevně stanovený program, když však měl zrovna volno, tak s Maškem chodíval do české restaurace manželů Husákových, nacházející se v blízkosti Opery. To zejména několik měsíců těsně po příjezdu, později, kdy do Paříže přijeli i zbylí přátele z Mnichova, se scházeli poblíž Maškova bytu v malé restauraci na rue de Seine, kde zároveň nedlouho poté založili spolek Lada, který měl po vzoru Škréty sdružovat všechny Slovany, nebyl však stejně angažovaný a byl tak spíše připomínkou starých časů. Předsedou spolku byl opět zvolen Alfons Mucha.\n\nPrázdniny roku 1888 trávil opět v Hrušovanech, na několik dní dokonce odcestoval do Vídně, aby si mohl naskicovat figury pro své další práce. Kvůli zdržení při malování fresek se zpět do Paříže vrátil až v polovině listopadu, tentokrát již však ne na rue du Faubourg-Saint-Denis ani akademii Julian. Našel si nový byt na rue Bara v Latinské čtvrti a začal navštěvovat akademii Colarossi, která tehdy podobně jako Julian představovala alternativu ke konzervativní École des Beaux-Arts. Stejně jako minulý semestr měl i teď značně napjatý program, na akademii se nechal zapsat do všech tří nabízených kurzů, volno tak měl pouze v neděli. Během něho rád chodil kreslit pouliční život nebo objevovat krásy Paříže, navštěvoval Louvre nebo pozoroval již skoro dostavěnou Eiffelovu věž, s dvěma sty franky, které každý měsíc dostával od hraběte, to pro tehdy devětadvacetiletého Muchu nepředstavovalo žádný problém. Tomu měl ale brzy přijít konec. Začátkem února 1889 objevil na svém stolku dopis od hraběte Khuen-Belasiho, ve kterém stálo, že se jej rozhodl již nadále finančně nepodporovat. Důvod neuvedl, dá se však předpokládat, že tomu bylo z výchovných důvodů, aby ho donutil postavit se na vlastní nohy. Další vysvětlení se nabízí při pohledu do mnichovské matriky, v níž u Muchova jména stojí „Škrtnut pro neplacení školného“ – hrabě se teprve nyní mohl dozvědět, že peníze padly místo školného na jiné účely a Muchovi tak chtěl udělit lekci. I přesto však spolu zůstali i nadále v kontaktu a vzájemně se respektovali. Mucha o hraběti později napsal, že pro něj byl „velkou morální autoritou“.\n\nV této nelehké situaci byl Mucha nucen opustit akademii Colarossi a celkově se hodně uskromnit. Na jídlo chodil spolu se svým přítelem Rudolfem Váchou k otci Michaudovi, který vlastnil restauraci na rohu avenue du Maine, protože ten jediný je nechával platit na dluh. Později pak ani nevycházel z domu. Pomyslná záchrana přišla až jednoho dne v podobě Henriho Bourreliera, spolumajitele nakladatelství Armand Colin, který si od Muchy objednal několik ilustrací a rázem mu nabídl i stálé zaměstnání.\nZhruba v polovině roku 1890 se Mucha na popud svého přítele Poláka Władysława Ślewińského přestěhoval do bytu č. 13 na rue de la Grande Chaumière, který ležel přímo nad crèmerií madame Charlotte. Crèmerie ležela v těsném sousedství akademie Colarossi a brzy se stala oblíbeným místem mladých umělců, včetně Muchy, znovu se zde setkal se spoustou dřívějších spolužáků z Mnichova i Paříže, nově se také navíc seznámil s Paulem Sérusierem, Gauguinem a dalšími členy skupiny Nabis. Gauguin v roce 1891 s vidinou možného úspěchu odjel na Tahiti, když se pak po dvou letech v srpnu 1893 vrátil zpět do Paříže, byl zcela bez peněz. Pomocnou ruku mu nabídl právě Mucha, který ho nakrátko nechal ubytovat ve svém bytě, v té době již však ne na rue de la Grande Chaumière č. 13, ale v domě č. 8 ležícím přímo naproti. Krátce nato také koncem léta téhož roku chytil Mucha tyfus, kterému málem podlehl.\n\nBěhem dvou let, kdy byl Gauguin pryč, se Muchovi povedlo dostat se z nejhoršího a stát se poměrně uznávaným výtvarníkem. Ilustroval řadu knih, mezi nimi například \"Adamité\" od Svatopluka Čecha, \"Contes des grand'mères\" (\"Příběhy babiček\") od Xaviera Marmiera nebo \"Scenes et Épisodes de l'Histoire d'Allemagne\" (\"Výjevy a epizody z německé historie\") od Charlese Seignobose, za ilustrace v ní dokonce získal čestnou medaili Salonu, a mnohé další, kromě toho také navázal spolupráci s pražskými nakladatelstvími Šimáčkovým a Ottovým, které začaly jeho kresby uveřejňovat ve svých časopisech jako \"Zlatá Praha\" či \"Světozor\". Vyjma českých periodik, pravidelně přispíval i do několika francouzských. Stále častěji také za Muchou začali chodit studenti z akademií s žádostmi o pomoc s kompozicí a kresbou. Ze začátku je přijímal ve svém bytě, když už však místo nestačilo, tak se v roce 1892 rozhodl, že si otevře vlastní kurz (\"Cours Mucha\"). Prostory pro něj mu propůjčila akademie Colarossi. Kurz byl mimo jiné tak úspěšný, že mu později, v roce 1898, nabídl James McNeill Whistler místo vyučujícího na akademii Carmen.\n\nOpravdový zlom v jeho kariéře však nastal až koncem roku 1894. 26. prosince Muchu oslovil Maurice de Brunoff, ředitel tiskárny Lemercier, s tím, že mu právě volala Sarah Bernhardtová a chtěla po něm vytvořit plakát pro svou nejnovější hru, \"Gismondu\", co však bylo nejhorší, plakát měl být hotov a vylepen již na Nový rok ráno. Sarah byla úspěšná divadelní herečka, Mucha ji už navíc jednou v roce 1890 kreslil jako Kleopatru do Costume au Théâtre, a tak s nabídkou souhlasil. Ještě ten večer se s de Brunoffem šel podívat na její představení, aby ji viděl naživo a mohl si připravit základní návrh. Sedmadvacátého byl pak hotový návrh ve skutečné velikosti zaslán do divadla a hned den nato přišla odpověď. Ta byla, i přes počáteční skepsi de Brunoffa, velmi příznivá, Sarah byla z plakátu přímo nadšená, a tak nejen že jej nechala poslat do tisku, ale zároveň s Muchou podepsala kontrakt na dalších šest let spolupráce. 1. ledna 1895 již plakát visel v pařížských ulicích a v očích místních obyvatel způsobil naprostou senzaci.\n\nSarah měla vlastní divadlo na bulváru Saint-Martin, Théâtre de la Renaissance, kde Mucha většinu svého času působil. Kromě tvorby plakátů se věnoval i spolupráci s režií a navrhování výprav a kostýmů.\n\nPo \"Gismondě\" následovala celá řada dalších zakázek, celkově Mucha pro Sarah Bernhardtovou vytvořil šest dalších plakátů (\"Dáma s kaméliemi\", 1896; \"Lorenzaccio\", 1896; \"Samaritánka\", 1897; \"Médea\", 1898; \"Tosca\", 1898; \"Hamlet\", 1899). Kromě nich mu však úspěch přinesly i plakáty reklamní (\"Job\", 1896; \"Biscuits Lefèvre-Utile\", 1896; \"Bières de la Meuse\", 1897; \"F. Champenois Imprimeur-Éditeur\", 1897; \"Byzantské hlavy: Plavovláska a Tmavovláska\", 1897; \"Ovoce\", 1897) a další díla dekorační malby, mimo jiné vznikaly například série jako \"Čtyři roční období\" (1896), \"Čtvero umění\" (1898), \"Květiny\" (1898), \"Části dne\" (1899), \"Drahokamy\" (1900) či \"Měsíc a hvězdy\" (1902). V tomto období se rovněž intenzivně věnoval grafice užité (jídelní lístky, divadelní programy) a grafice knižní (\"Ilséa, princezna Tripolisská\", 1897; \"Otčenáš\", 1899). Většina z těchto děl již byla nově, od roku 1896, vydávána společností Imprimerie Champenois, důvodem této změny byl soudní spor, který měla Sarah s původním tiskařem, Lemercierem.\n\nÚspěšná kariéra Muchovi v létě 1896 dovolila se přestěhovat do většího ateliéru v čísle 6 na rue du Val-de-Grâce, ležícím blízko tiskárny. Od roku 1896 se také Mucha začal stýkat se skupinou umělců kolem avantgardního časopisu \"La Plume\". Ten byl založen roku 1889 francouzským novinářem a básníkem Léonem Deschampsem a od té doby navázal styky s mnoha známými malíři, pravidelnými přispěvateli byli například Toulouse-Lautrec, Denis, Gauguin, Pissarro, Signac, Seurat, Redon nebo Muchův dávný přítel Widhopff. Kromě publikování časopisu byla také skupina známá tím, že na adrese rue Bonaparte č. 31 pravidelně pořádala výstavy známé pod jménem Salon des Cent. Prvně se Mucha do jejích aktivit zapojil v březnu 1896, kdy navrhl plakát pro v pořadí již 20. výstavu, načež na té další, konané mezi květnem a červencem téhož roku, již rovnou vystavoval. Ještě předtím, v únoru, měl jednu menší výstavu v galerii Bodinière na rue Saint-Lazare, oproti Salonu des Cent, kde bylo k vidění 448 jeho děl, na ní však prezentoval jen část svých prací, přesněji 107, převážně plakátů a ilustrací. V rozmezí několika let pak následovaly další výstavy – v roce 1897 v pražském Topičově salonu a vídeňské galerii Artaria a o rok později v Chrudimi. Kromě plakátů pro obě výstavy v Salonu des Cent vzniklo v souvislosti s \"La Plume\" i několik dalších děl, mezi nimi například \"Zodiak\" (1896) nebo \"Snění\" (1898).\n\nJeho dalším velkým dílem měly být ilustrace pro \"Histoire d'Espagne\" (\"Španělské dějiny\") od Charlese Seignobose, s nímž již kdysi spolupracoval, z jejich vydání sice nakonec sešlo, protože nakladatel zemřel, Mucha však kvůli nim v roce 1898 podnikl cestu do Španělska, kde si připravoval studie. Po celý rok také pomáhal zařizovat nové divadlo Sarah Bernhardtové, Théâtre Sarah-Bernhardt, které svůj provoz zahájilo v lednu následujícího roku.\n\nPřelom století se však nesl v duchu příprav ještě na jednu další velkou událost – světovou výstavu. Ta trvala od 15. dubna do 12. listopadu 1900, přípravy na ni nicméně započaly již několik let dříve. Alfonse Muchu v této souvislosti oslovili zástupci Rakouska ve věcech výstavy, že by byli rádi, kdyby se ujal výzdoby jednoho z pavilonů, konkrétně mělo jít o pavilon Bosny a Hercegoviny, kterou Rakousko-Uhersko od roku 1878 vojensky okupovalo a veřejnosti ji teď chtělo předvést v co nejlepším světle. Po zpracování základního návrhu uskutečnil Mucha v roce 1899 cestu po Balkáně, během níž si připravoval studie pro své obrazy. Hlavní část výzdoby samotného pavilonu představovaly tři dekorativní panely (panó), které se táhly podél celého sálu, vyobrazující květinovou borduru, výjevy z historie Bosny a Hercegoviny a figurální ilustrace z bosenské mytologie. Mimo to byl v průčelí pavilónu umístěn obraz obou krajů, u vchodu pak ještě ženská socha. Většinu těchto děl Mucha připravoval ve svém nově pronajatém ateliéru poblíž výstaviště, výjimku představovaly sochy, mezi nimi například \"La Nature\" a další, které tvořil u svého přítele Augusta Seyssese, majícího ateliér ve stejném domě jako Mucha na rue du Val-de-Grâce. Přípravou se též Mucha podílel na několika dalších projektech, jako například nikdy nerealizovaném pavilónu Člověka nebo návrhu šperků pro klenotníka Georgese Fouqueta, od něhož později získal zakázku na přestavbu průčelí a vnitřního zařízení jeho obchodu, největší úspěch však zaznamenal právě s pavilonem Bosny a Hercegoviny, za který mimo jiné od komise obdržel stříbrnou medaili. Velice úspěšná byla i výstava samotná, během sedmi měsíců, kdy trvala, ji navštívilo necelých 50 milionů lidí, což představovalo tehdejší rekord.\n\nV létě 1902 doprovázel Mucha svého přítele francouzského sochaře Augusta Rodina na cestě do Prahy, kterou uskutečnil při příležitosti výstavy svých děl pořádané Spolkem výtvarných umělců Mánes. Kromě toho se též společně vypravili na moravské Slovácko, kde navštívili malíře Jožku Uprku v jeho domě v Hroznové Lhotě. Tentýž rok také Muchovi vyšel jeho sborník nazvaný \"Documents décoratifs\", obsahující nejrůznější návrhy, vzory a předlohy, které měly sloužit pro inspiraci uměleckým řemeslníkům a studentům uměleckoprůmyslových škol.\n\nNa podzim roku 1903 se Mucha poprvé seznámil s Marií Chytilovou. Ta Muchu prvně viděla již o rok dříve při jeho návštěvě Prahy, první osobní setkání nicméně přišlo až teď. Marie tehdy jako jednadvacetiletá studentka z Chrudimi přijela do Paříže, aby zde studovala malbu na akademii Julian. Brzy však zjistila, že její dvouletá příprava na Uměleckoprůmyslové škole v Praze zřejmě nebude stačit, a proto si přes svého strýčka Karla Chytila, profesora dějin umění, domluvila soukromé hodiny u Muchy. V té době ještě Marie bydlela u příbuzných na boulevard Poissonnière, s Muchovou pomocí se však krátce nato přestěhovala do pensionu na rue Notre-Dame-des-Champs, odkud nově každé ráno docházela do akademie Colarossi, kam si na jeho radu podala přihlášku. Od té doby se také začali scházet pravidelně, vždy každou sobotu v ateliéru číslo 6 na rue du Val-de-Grâce.\n\nNásledujících několik let strávil Mucha mezi Evropou a americkým New Yorkem, kde při svých cestách pobýval.\n\nSvou první cestu uskutečnil z francouzského přístavu Le Havre v únoru 1904. O Muchově značné popularitě v tomto období svědčí vehementní zájem novinářů, který jeho příjezd doprovázel. A nebyla to pouze média, která o něj jevila zájem, celý jeho pobyt se nesl v duchu velkého pracovního vytížení. Muchova pozornost se nově v naději na lepší výdělky přenesla spíše k portrétové malbě, se značnými potížemi se též pokoušel o změnu techniky přechodem z pastelu na olejomalbu. Malba portrétů sice byla výnosná, nicméně též časově zdlouhavá, musel proto opustit od svého původního záměru a stejně jako v Paříži přijímat i zakázky na tvorbu obálek časopisů, plakátů a reklamy. Úspěch naopak slavil jako pedagog, od dubna 1905 totiž v rámci svého vlastního kurzu (\"Cours Mucha\") přednášel na Newyorské škole aplikovaného designu pro ženy, díky čemuž se mimo jiné skrze svou žačku, prezidentovu příbuznou, jistou Mrs. Meritt, seznámil s Theodorem Rooseveltem.\n\nV létě 1906 se Mucha vrátil zpět do Čech, kde se 10. června oženil s Marií Chytilovou. Svatební obřad se konal v kapli sv. Rocha Strahovského kláštera. Ještě ten den novomanželé odjeli na chalupu malíře Špillara do Pece pod Čerchovem, kde strávili prvních šest týdnů, a poté společně odjeli zpět do USA.\n\nPo příjezdu do Spojených států se zde novomanželé rozhodli natrvalo usadit. Jejich první cesta vedla do Chicaga, kde Muchovi 15. října začínaly přednášky na zdejším Institutu umění, při nichž pravidelně mluvil více než k pěti stům svým žákům, což dokazuje jejich značnou popularitu. Vyjma Chicaga přednášel i ve Filadelfii a New Yorku, kam se koncem roku s Maruškou společně přestěhovali. Nezanevřel však ani na výtvarnou činnost. Kromě grafických návrhů jako \"Savon Mucha\" (1906), \"Town Topics\" (1906), \"The Burr McIntosh Monthly\" (1907), \"Warnerové korzety\" (1909) nebo portrétu Josephine Crane Bradleyové (1908) jsou z tohoto období známé ještě například jeho práce na Obecním domě v Praze, hotelu La Salle v Chicagu či Německém divadle v New Yorku. S divadlem byla spojená i Muchova spolupráce s herečkami Maude Adamsovou, Leslie Carterovou a Ethel Barrymoreovou, pro které, stejně jako kdysi pro Sarah Bernhardtovou v Paříži, připravoval plakáty k jejich vystoupení.\n\nPobyt ve Spojených státech nicméně Muchovi přinesl ještě jedno – myšlenku na vytvoření velkolepé série dvaceti velkoformátových obrazů, které by připomínaly dějiny slovanských národů od pravěku až po současnost. Tuto myšlenku v hlavě Mucha nosil již od svého příjezdu do Ameriky, až teď však vycítil možnost nalezení potencionálního investora. Tím byl Charles R. Crane, zámožný americký podnikatel, který se již nějakou dobu zajímal o slovanské národy a oblast východní Evropy všeobecně. Jejich první společné setkání se uskutečnilo v roce 1904 na jednom z newyorských banketů, kde Cranea zaujaly Muchovy názory. Náhoda je znovu svedla dohromady až po roce v Chicagu. A nebyly to pouze Muchovy názory na úlohu Slovanstva v budoucím uspořádání Evropy, které Cranea zaujaly, během prací na Německém divadle si pro svou dceru, Josephine, nechal od Muchy namalovat již zmiňovaný portrét. Ten měl takový úspěch, že se Crane rozhodl pro objednávku portrétu i pro svou druhou dceru, Frances, a právě při té příležitosti se jej Mucha roku 1908 rozhodl oslovit s nabídkou na svůj ambiciózní projekt. Vysvětlil mu, že se do Ameriky přestěhoval, aby vydělal peníze, které by mu umožnili své dílo darem věnovat Praze, prostředky se mu však i přes veškeré snahy nepovedlo získat. Crane projevil okamžitý zájem a již v prosinci následujícího roku Muchovi na účtu přistál první šek s penězi.\n\nSe smluvenou finanční podporou se tak Mucha počátkem roku 1910 natrvalo vrátil zpět do Čech, kde si na zámku Zbiroh, postaveném koncem 12. století ve stejnojmenném městečku, pronajal tamní sál s prosklenou střechou, který mu následujících téměř dvacet let sloužil jako ateliér pro tvoru velkoformátových obrazů Epopeje. Po toto období také na zámku se svou rodinou bydlel.\n\nNásledující rok po svém návratu řešil zejména technickou stránku celého projektu. Šest metrů vysoké lešení, které bylo rozděleno na několik poschodí, a plátna napínaná na železných rámech, jež umožňovaly obrazy kdykoliv rychle svěsit, svinout a transportovat, pro tyto účely vytvořil zkušený zbirožský řemeslník, pan Kozler. Sám Mucha pro svou vlastní přípravu zkušeností, náčrtků a fotografií ze svých cest po Rusku a jihoslovanských zemích, studoval veškerou dostupnou literaturu a své kroky konzultoval s odborníky tehdejší doby, mezi nimi například Ernestem Denisem či Čeňkem Zíbrtem.\n\nPrvní tři obrazy \"Epopeje\", \"Slované v pravlasti\", \"Slavnost Svantovítova na Rujáně\" a \"Zavedení slovanské liturgie na Velké Moravě\", namaloval Mucha oproti zbytku celého cyklu relativně velmi rychle. Zatímco v březnu 1912 si pro ně na chorvatském Lopudu připravoval první definitivní skici, počátkem prosince téhož roku již plátna formálně předával městu Praze, s odůvodněním, že je „potřeba dosáhnout celistvosti cyklu“ nicméně stále zůstala ponechána na zbirožském zámku.\n\nKoncem května 1914 Mucha předal Praze další tři obrazy: \"Zrušení nevolnictví na Rusi\", kterému předcházela zhruba měsíční návštěva Ruska v roce 1913 za účelem získání studijních materiálů, \"Hájení Sigetu proti Turkům Mikulášem Zrinským\" a \"Bratrská škola v Ivančicích\". Všechny byly opět z důvodu sladění celého cyklu ponechány na Zbirohu. Další trojici obrazů pražské obci předal v říjnu 1916, jednalo se o \"Kázání Mistra Jana Husa v kapli Betlémské\", \"Jan Milíč z Kroměříže\" a \"Schůzka Na Křížkách\", společně tvořící husitský triptych \"Kouzlo slova\". V roce 1918 pak plátna \"Jan Ámos Komenský, učitel národů\" a \"Petr Chelčický\".\n\nPrvní příležitost zhlédnout Muchovy práce měli návštěvníci v roce 1919, kdy byla v letním refektáři pražského Klementina otevřena výstava několika pláten \"Epopeje\". Z jedenácti hotových obrazů jich bylo vystavováno pět, a to \"Slavnost Svantovítova na Rujáně\", \"Zrušení nevolnictví na Rusi\" a triptych \"Kouzlo slova\". Ještě v témže roce bylo všech pět obrazů odesláno na sérii výstav do Spojených států, v důsledku zdržení však ta první, v chicagském Art Institutu, začala až v červnu roku následujícího. I přes všechny komplikace s přepravou, měla u amerického obecenstva úspěch – jen za první týden ji zhlédlo na 53 000 lidí. Další ze série výstav byla zahájena o půl roku později, začátkem ledna 1921, v newyorském Brooklynském muzeu. Zde ji vidělo více než 600 000 lidí a kromě \"Epopeje\" mohli spatřit i zhruba patnáct Muchových olejomaleb, na sto třicet kreseb, jeho nejznámější plakáty a další.\n\nPo svém příjezdu v dubnu 1921 se Mucha opět pustil do prací na \"Epopeji\". V polovině roku 1923 odevzdal pražské obci tři obrazy: \"Car Simeon Bulharský\", \"Po bitvě na Vítkově\" a \"Jiří z Poděbrad, král obojího lidu\", další trojici pak v průběhu roku následujícího: \"Po bitvě u Grunwaldu\", \"Štěpán Dušan Srbský a jeho korunovace\" a \"Přemysl Otakar II., král železný a zlatý\". Po dokončení prací na těchto šesti obrazech odjel Mucha načerpat inspiraci na Balkán. Finální trojici pláten Praze předal v roce 1926: \"Mont Athos\", \"Přísaha „Omladiny“ pod slovanskou lípou\" a \"Apotheosa z dějin Slovanstva\".\n\nDne 1. září 1928, při příležitosti desátého výročí vzniku republiky, bylo všech dvacet velkoformátových obrazů \"Slovanské epopeje\" oficiálně odevzdáno městu Praze jako dar českému národu. Slavnostní předání se konalo za přítomnosti starosty Karla Baxy a mecenáše Charles R. Cranea ve velké dvoraně Veletržního paláce, kde byla rovněž zahájena výstava celého cyklu. Zatímco americký profesor William H. Goodyear ve svém osobním dopise pro Muchu \"Epopej\" označil za „největší dílo svého druhu od začátku 16. století v Itálii“ a v podobném duchu se vyjádřilo i mnoho dalších světových deníků, přijetí domácího tisku a odborné veřejnosti bylo znatelně zdrženlivější. Kdežto jedna část vyjadřovala \"Epopeji\" bezmezný obdiv, druhá o ní mluvila jako o vyprázdněném, teatrálním díle, které zaspalo dobu.\n\nPrvní světová válka jako taková Muchu nijak výrazně nezasáhla, po celou dobu jejího trvání byl pevně přesvědčen, že nemůže skončit jinak než porážkou Rakouska-Uherska, i přesto však pro jistotu nechal zhotovit kovové bedny, do kterých měly být v případě nejhoršího obrazy tehdy ještě rozpracované \"Epopeje\" uloženy a uschovány v zahradách zbirožského zámku.\n\nKdyž už bylo jasné, že konec války se neodvratně blíží, navrhl Mucha na popud národního výboru sérii prvních československých poštovních známek zobrazujících panoráma Hradčan. Hned nato, po vzniku republiky, následovaly návrhy pro první československé bankovky, státní znak či stejnokroje policie, to vše dělal zcela bez jakéhokoliv nároku na honorář.\n\nNebyla to však pouze \"Epopej\" a služba pro stát, které se v tomto období věnoval, známé jsou například jeho plakáty jako \"Pěvecké sdružení učitelů moravských\" (1911), \"Princezna Hyacintu\" (1911), \"Krajinská výstava v Ivančicích\" (1912), \"Loterie Národní jednoty pro jihozápadní Moravu v Brně\" (1912) či \"VI. Slet všesokolský\" (1912). V pozdějším období pak \"Russia Restituenda\" (1922), \"VIII. Slet všesokolský v Praze\" (1925) nebo portrét jeho dcery Jaroslavy (1927).\n\nPo dokončení \"Slovanské epopeje\", která mu zabrala téměř osmnáct let jeho života, se v menší míře dále věnoval velkoformátové malbě. Výsledkem tohoto zájmu byla tři plátna: \"Poddání Nymburka L. P. 1421 Bohu a Pražanům\" (1932), \"Mistr Jan Rokycana na koncilu basilejském\" (1933) a luneta \"Píseň\" (1934). Zvláštní prací, která spadá do tohoto období, pak je vitráž z roku 1931 umístěná v severní části pražské katedrály sv. Víta.\n\nPoslední roky Muchova života byla též úzce spojena s Francií, kde jeho úspěšná kariéra téměř před čtyřiceti lety začala a kam se teď roku 1932 na dvouleté období spolu s celou svou rodinou přestěhoval, tentokrát však již ne do malého pařížského bytu na rue du Val-de-Grâce, ale přímořského města Nice. Zde byl 20. července 1934 na návrh bývalého francouzského prezidenta Raymonda Poincarého povýšen na důstojníka Čestné legie. O dva roky později byla v Paříži otevřena jeho souborná výstava.\n\nPoslední prací, které se Mucha věnoval po návratu z Francie do Čech, byla trojice velkoformátových obrazů, rozměry zhruba odpovídající Slovanské epopeji, obsahem ale zvysoka přesahující její rámec. Nebyly totiž určeny národu, nýbrž celému lidstvu, a měly představovat: \"Věk rozumu\", \"Věk moudrosti\" a \"Věk lásky\". Pro triptych vypracoval detailní skici, k jeho samotnému zpracování však již nikdy nedošlo. Když 15. března 1939 vtrhla nacistická vojska do Československa, právě Mucha byl mezi prvními, které gestapo zatklo a předvolalo k výslechu. Několik měsíců nato Alfons Mucha dne 14. července 1939 zemřel na následky zápalu plic.\n\nStátní pohřeb ulicemi města byl německými okupačními úřady zakázán. Přesto byl navzdory zákazu manifestací uložen na Vyšehradském hřbitově ve Slavíně za účasti velkého množství lidí.\n\nPo Alfonsu Muchovi pojmenoval Antonín Mrkos planetku (5122) Mucha.\n\n\n\n"}
{"id": "35500", "url": "https://cs.wikipedia.org/wiki?curid=35500", "title": "Komunistická strana Čech a Moravy", "text": "Komunistická strana Čech a Moravy\n\nKomunistická strana Čech a Moravy (KSČM) je česká parlamentní komunistická politická strana. Působí na celém území České republiky. KSČM v Evropském parlamentu spolutvoří seskupení Evropské sjednocené levice a Severské zelené levice. KSČM je také pozorovatelem ve Straně evropské levice.\n\nStrana vznikla jako nástupce Komunistické strany Československa, a to po jejím rozdělení na slovenskou KSS a českou KSČM, ještě před rozdělením Československa. Komunistická strana Československa byla dle zákona o protiprávnosti komunistického režimu a o odporu proti němu organizací zločinnou a zavrženíhodnou.\n\nLogem a volebním znakem KSČM jsou dvě červené třešně se zeleným lístkem a zkratka názvu strany s rudou hvězdou. Symbolika třešní má svůj původ v francouzském lidovém povstání proti Thiersově měšťácké vládě po prohrané francouzsko-pruské válce. Povstalci vyhlásili za zpěvu Marseillaisy 28. března 1871 Pařížskou komunu a vytrvali v odporu proti Thiersově vládě až do 28. května 1871. Poslední bojovníci Pařížské komuny zahynuli toho dne v boji na pařížském hřbitově Père Lachaise, na výšině, kde se dnes nachází Zeď komunardů. Je zde i hrob Jeana Baptisty Clémenta, autora poémy \"Čas třešní\" (francouzsky \"Le Temps des Cerises\"), kterou básník věnoval své lásce Luise, ošetřovatelce raněných na barikádě v ulici Fontaine-Au-Roi.\n\nKSČ vznikla 14. až 16. května 1921 v důsledku ideologického konfliktu uvnitř Československé sociální demokracie i odštěpení se její větší části (viz též Prosincová generální stávka 1920). Jejím prvním hlavním řečníkem a poté vůdčím představitelem byl Bohumír Šmeral. Programem jejího zakladatele byla koaliční vláda socialistických stran s levicí agrárníků. V době svého vzniku byla v absolutních i relativních číslech jednou z největších komunistických stran na světě. V roce 1925 v ní byl vyhlášen proces „bolševizace“, což znamenalo utužení programové závislosti na Komunistické internacionále (KI). Na V. sjezdu v roce 1929 se jejího vedení zmocnili tzv. „karlínští kluci“ v čele s Klementem Gottwaldem. Z KSČ odešla většina zakládajících členů a v následujících volbách ji opustila i většina voličů.\n\nVe 2. polovině 30. let provedl Gottwald v politice KSČ řadu změn podle změn zahraniční politiky Sovětského svazu, konkrétně politiky lidové fronty a obrany proti fašismu určené na VII. kongresu Kominterny v létě roku 1935. V září a říjnu roku 1938 patřil k hlavním představitelům opozice proti přijetí Mnichovského diktátu. Za druhé světové války se KSČ stala významnou silou domácího i zahraničního protinacistického odboje, do něhož se po přepadení Sovětského svazu Německem zapojila. S pomocí Sovětského svazu získali komunisté na konci války rozhodující slovo v exilovém i domácím odboji a prosadili obnovení poválečného Československa s pomocí Sovětského svazu. Během války zahynulo 30 000 československých komunistů.\n\nPřevzetí moci KSČ usnadnilo vítězství ve volbách 1946, přesněji v českých zemích, kde získala 40 % hlasů, v celostátním měřítku pak komunisté získali 38 % hlasů. Převzít moc se KSČ podařilo 25. února 1948 (tzv. Vítězný únor). Prezident republiky Edvard Beneš přijal veškeré komunistické požadavky a Národní shromáždění 11. března 1948 vyslovilo vládě Klementa Gottwalda důvěru všemi hlasy 230 přítomných poslanců. V rámci „třídního boje“ bylo v období „rudého teroru“ (1948–1954) popraveno na základě soudních výnosů 241 lidí (většinou komunistů), další stovky byly povražděny nebo zemřely ve vězení, desetitisíce byly vězněny nebo uprchly za hranice. Nejednalo se často jen o tzv. „třídní boj“, ale jak je u komunistů běžné i o tvrdý boj konkurenční – např. 3. prosince 1952 byl po vykonstruovaném procesu popraven oběšením generální tajemník ÚV KSČ Rudolf Slánský. Po smrti Stalina (1953) došlo k obecně výraznému zmírnění. Reforma KSČ začala až v první polovině 60. let a vyvrcholila za pražského jara 1968. Obrodný proces byl ukončen invazí vojsk Varšavské smlouvy 21. srpna 1968, o níž KSČ vydala Provolání ÚV KSČ z 21. srpna 1968. V 1969 bylo reformistické vedení nahrazeno centristy v čele s Gustávem Husákem, kteří pod vlivem neostalinských ideologů, jako byl Vasil Biľak, posílili dogmatickou orientaci v duchu umírněnějšího stalinismu. Sovětská okupace byla vládními komunisty prezentována jako bratrská a internacionální pomoc a obrodný proces jako kontrarevoluce. XIV. sjezd KSČ v roce 1971 již konstatoval odvrácení dosud nejvážnějšího ohrožení mocenských pozic komunistů. Důsledkem bylo odstranění většiny svobod z doby pražského jara. V průběhu stranických čistek pak byla velká část členů vyloučena či vyškrtnuta ze strany.\n\nNa Mimořádném sjezdu KSČ v prosinci 1989 byl zahájen proces symetrické federalizace strany. Cílem bylo vytvořit vedle existující KSS komunistickou stranu pro české země, což bylo zamýšleno již v souvislosti s federalizací státu v roce 1968. A tak 31. března 1990 vznikla na ustavujícím sjezdu KSČM, která byla spolu s KSS v rámci stále existujícího Československa zastřešována federální Komunistickou stranou Československa (KSČS). Stranu mezitím opustilo statisíce členů. V červnových volbách do České národní rady, Sněmovny lidu Federálního shromáždění a Sněmovny národů Federálního shromáždění v roce 1990 skončila KSČ v českých zemích s velkým odstupem po OF druhým nejsilnějším politickým subjektem. Získala v nich pouze přes 13 %, ale téměř milion hlasů. Na Slovensku skončili komunisté s obdobným poměrem hlasů, nicméně ve volbách do federálního shromáždění skončili na třetím a ve volbách do Slovenské národní rady dokonce na čtvrtém místě. V říjnu 1990 se konal první řádný sjezd KSČM, kde strana přijala svůj politický program a kde byl zvolen její druhý předseda filmový režisér Jiří Svoboda. V té době působilo v ČSFR vedle KSČM dalších 16 levicových subjektů (mj. ČSSD, Levá alternativa, Československá strana socialistická, Kluby sociálních demokratů OF).\n\nPoslední celostátní sjezd, konaný v listopadu 1990, prohlásil KSČS za federaci dvou samostatných politických subjektů, vůči nimž neměla KSČS pravomoci nadřízeného orgánu. Po sjezdu tedy vznikla KSČM, kterou Ministerstvo ČR zaregistrovalo 28. listopadu 1990, a KSS, která se rychle transformovala na Stranu demokratické levice. Již v září 1991 se poslanecký klub KSČS ve Federálním shromáždění rozdělil na dvě části. SDĽ pak v prosinci 1991 zcela opustila KSČS, která zanikla právním výmazem z registru politických subjektů k 23. dubnu 1992.\n\nVe volbách na Slovensku v červnu roku 1992 již zcela nezávislá SDĽ získala ve všech třech volbách nad 14 % hlasů a stala se tam tak druhou nejsilnější stranou po HZDS. Do stejných voleb v roce 1992 nastoupila KSČM (též již jako zcela nezávislá strana) jako součást Levého bloku spolu s Demokratickou levicí a společně získali v českých zemích taktéž více než 14 % voličských hlasů jako druhé nejsilnější politické seskupení po ODS. Druhý sjezd KSČM se konal v Kladně 12.–13. prosince 1992 a snažil se výrazně vyjádřit komunistickou orientaci strany v nových podmínkách.\n\nKSČM se v době ČSFR nacházela v opozičních lavicích. Silně kritizovala privatizace, návrat ke kapitalismu a „rozbíjení“ Československa.\n\nNa III. sjezdu KSČM v Prostějově byl 26. června 1993 zvolen předsedou Miroslav Grebeníček. Sjezd také rozhodl o zachování názvu a přihlásil se ke kladenskému programu z II. sjezdu. Od KSČM se postupně oddělily menší skupiny, které nebyly s výsledky sjezdu spokojeny a založily vlastní strany. Tak vznikla česká Strana demokratické levice (SDL), Strana československých komunistů (SČK) apod. \n\nBěhem prezidentských voleb ČR 26. ledna 1993 podpořila kandidátku LB Marii Stiborovou. KSČM v té době obecně trvala na přímé volbě prezidenta a jednokomorovém parlamentu. Levý blok, koalice KSČM a SDL pro volby v roce 1992, oficiálně zanikl 31. května 1994 a KSČM si musela založit vlastní poslanecký klub.\n\nNa IV. sjezdu KSČM v Liberci 2. prosince 1995 se strana stabilizovala. Miroslav Grebeníček, však nedokázal zastavit prudký úbytek členské základny. Zatímco v roce 1993 měla strana přes 310 000 členů, v roce 1997 jich měla necelých 155 tisíc. Za čtyři roky tedy opustilo stranu více než 50 % členů.\n\nVe volbách do poslanecké sněmovny v roce 1996 skončila KSČM na třetím místě s pouhými 10 %. Od začátku stejného roku se KSČM stavěla k připravovanému vstupu ČR do EU spíše negativně a od roku 1997 k připravovanému vstupu ČR do NATO zcela kriticky.\n\nV dubnu 1997 se údajně hlasovalo o začlenění Jozefa Wagnéra do KSČM, což Wagnér vždy odmítal a požadoval za to omluvu a odškodnění 20 tisíc Kč od Miloše Zemana, který s tímto tvrzením přišel.\n\nV lednu 1998 postavila KSČM proti Václavu Havlovi neúspěšně svého kandidáta Stanislava Fischera, kterého taktéž neúspěšně v roce 1999 nominovala do doplňovacích senátních voleb za obvod č. 27. V červnových volbách do poslanecké sněmovny mírně posílila.\n\nKdyž v roce 1998 hrozil Iráku pod vedením Saddáma Husajna útok ze strany západních mocností za odmítání spolupracovat s inspektory Zvláštní komise OSN, předseda strany Miroslav Grebeníček vyjádřil stanovisko: „\"Životy Iráčanů jsou ohroženy jen proto, že americký prezident Bill Clinton chce zastínit nebo dokonce odsunout své odvolání v souvislosti se sexuální aférou se stážistkou Bílého domu Monikou Lewinskou\".“\n\nKdyž v roce 1999 Václav Havel připustil, že by mohl odstoupit, výzkum IVVM zjistil, že většina sympatizantů KSČM by s jeho rezignací souhlasila. V lednu 1999 se Daniel Herman v narážce, že se v komisi pro otázky církví objevil za stát poslanec za KSČM Dalibor Matulka, vyjádřil, že komunistická strana je zločineckou organizací, která církve jen pronásledovala a škodila jim. Z tohoto důvodu si přál, aby Matulka nebyl členem této komise.\n\nDo poslední chvíle poslanci KSČM požadovali snížit výdaje na obranu s cílem zabránit vstupu ČR do NATO. 1. února 1999 ještě před vstupem do NATO Miroslav Grebeníček ujistil novináře, že KSČM využije své styky s komunistickými stranami v členských zemích aliance ke koordinaci \"antinatovské\" politiky. Grebeníček také vychvaloval Zjuganovu Komunistickou stranu Ruska, která byla tou dobou nejsilnější stranou v Dumě a u které se účastnil jejího sjezdu. Tyto postoje vyvolaly u politiků obavy. Petr Nečas, předseda bezpečnostního výboru sněmovny a stínový ministr obrany, řekl: „Chtějí postupně demontovat či rozložit Severoatlantickou alianci zevnitř...“. Miloš Titz uvažoval o stanovení, kdo bude mít z poslanců k informacím z Bruselu přístup.\n\nPoslanci KSČM v únoru 1999 hlasovali pro zamítnutí novely zákona o mimosoudních rehabilitacích, jež by řešila navrácení majetku lidem, kteří neměli české občanství a trvalý pobyt, ale kterým byl v letech 1948–1990 majetek státem zkonfiskován.\n\nPodle agentury Sofres-Factum v průzkumu z roku 1999 uvedlo 73,9 % příznivců KSČM, že Havel pracuje hůře, než v předchozím roce, čímž se KSČM stala nejkritičtější k tehdejšímu prezidentovi. Průzkum přiznal, že příznivci KSČM jsou dlouhodobě výrazně přesvědčeni, že by Havel měl odstoupit.\n\nPoslední volební období (1998–2002) bylo mj. i pro komunistického poslance Dalibora Matulku, známého z obhajování politiky své strany, brojení proti navracení církevního majetku a díky ohnivému vystupování například i proti snaze některých zákonodárců odškodnit vězně komunistických lágrů z 50. let. Vláda Miloše Zemana navzdory obvinění církví za nedodržení slova, že v komisi budou jen osoby přijatelné pro obě strany, však nebyla ochotna změnit složení, a tak se v komisi pro otázky církví objevil i Matulka, což do jisté míry rozhněvalo i kardinála Miloslava Vlka.\n\nV březnu 1999 poslanci KSČM souhlasily s vládní zprávou o stavu společnosti, podle které se Česká republika nacházela přibližně tam, kde byla v roce 1990. Zprávě se postavil například předseda poslanců ODS Vlastimil Tlustý, který řekl: „\"Zprávu považujeme za matení naší nedávné minulosti.\"“\n\n6. března 1999 na rozdíl od ostatních parlamentních stran KSČM nevyslala své zástupce na schůzku v Lánech s tehdejším prezidentem. Projednávala se především budoucnost ČR v různých faktorech.\n\n12. března 1999 během vstupu ČR do NATO mladí komunisté v Praze rozvinuli plakáty a rozdávali letáky s \"antinatovskou\" tematikou. Při symbolickém začlenění ČR do NATO na konci oslavy pískali na píšťalky. V Ostravě-Porubě jeden účastník komunistické demonstrace proti vstupu ČR do aliance spálil výkres s nápisem NATO.\n\nV průzkumu z 15. března roku 1999 agentura Sofres-Factum zjistila, že voliči KSČM řadí Klementa Gottwalda za zřetelně kladnou postavu v české historii.\n\nV březnu 1999 během návštěvy Jan Kasal (KDU-ČSL) ujistil chilského prezidenta, že je jeho strana výslovně nekomunistická a nikdy nepůjde do takové koalice, která by musela spoléhat na podporu komunistů. U ČSSD naopak někteří členové jako Ivan Havlíček uvažovali o zrušení bohumínského usnesení, zakazující vládní spolupráci s extremistickými stranami, pro možnou budoucí spolupráci s KSČM.\n\n27. března 1999 se v Praze sešli poslanci, senátoři a členové ÚV KSČM s jejich sympatizanty na demonstraci, která čítala 500 až 2 000 lidí. Požadovali zastavení leteckých úderů na Jugoslávii, zrušení NATO a odstoupení prezidenta Václava Havla. Následně se demonstrace přesunula z Václavského náměstí před americkou ambasádu, na kterou komunisté házeli vajíčka, přičemž rozbili jednu okenní tabulku.\n\n3. dubna 1999 se Vojtěch Filip pokusil prosadit debatu o balkánské krizi. Jako záminku si vzal tvrzení, že v zemi byl spatřen vlak s britskými vojáky i s armádní technikou, k čemuž může dát souhlas pouze parlament. Ministr obrany Vladimír Vetchý mu odpověděl, že vlak i s vojáky patřil filmařům.\n\n11. dubna 1999 na 29. sjezdu ČSSD Miloš Zeman vyloučil koalici s KSČM, jelikož se neomluvila za porušování svobody a lidských práv v letech 1948–1989, čímž ho sjezd odměnil potleskem. O tom, že se KSČM nerozešla se stalinismem, přesvědčil Zemana i Zdeněk Klanica, který řekl, že základní rozdíl mezi komunistickými a sociálnědemokratickými stranami je rozdílem mezi diktaturou a demokracií. Předseda sociální demokracie řekl, že pokud KSČM nepřizná zločiny za dobu svého čtyřicetiletého režimu a nezreformuje se, nemůže být nikdy pro ČSSD koaličním partnerem. KSČM se pochopitelně ani v prosinci téhož roku na svém V. sjezdu nijak zvlášť nereformovala. Na sjezdu brala za nepřijatelné změnu názvu a přikročila k zaměření na sociálně slabší vrstvy.\n\nDruhá skupina pro otázky církvím byla na protest církvím již bez zástupce KSČM.\n\nPodle sociologa Jaroslava Sýkory sympatizovalo s KSČM v dubnu 1999 jen malé množství vojáků. Ve volbách do poslanecké sněmovny přitom KSČM volilo v roce 1996 18 % a v roce 1998 8 % vojáků. Nová generace vojáků se podle sociologů a analytiků těšila vysoké společenské prestiže a smysluplnosti práce, kterou předchozí režim nedokázal naplnit. Jiří Kareš, velitel roje elitních stíhačů, vzpomíná: „\"Při střelbách v bývalém Sovětském svazu jsme si v některých jeho částech chvílemi připadali jako ve středověku.\"“ Sociolog Libor Konvička ze Střediska empirických výzkumů (STEM) shledal značku NATO vůči Varšavské smlouvě kladně, jelikož dle něj důstojníci ČSLA, kteří chtěli sloužit národu, sklízeli jen rozladění a těžkou depresi. Obranu socialistické vlasti, kterou navíc okupovala sovětská vojska, chápali většinou jako frašku.\n\nPodle průzkumu STEM KSČM tradičně oslovuje důchodce a voliče se špatnou životní úrovní, ale i lidi se základním vzděláním. Naději v ní upírali také dělníci, lidé s nízkými příjmy a lidé, žijící na severu Moravy a v severních Čechách.\n\n21. dubna 1999 poslanci KSČM spolu s pár sociálními demokraty neúspěšně hlasovali proti poskytnutí českých letišť silám NATO.\n\nPodle průzkumu IVVM z května 1999 mají sympatizanti KSČM lepší vztah k Rusku a Číně než k Německu, Rakousku nebo Spojeným státům.\n\nV květnu 1999 Miroslav Grebeníček nesouhlasil se zprávou o stavu země. Je podle něj neobjektivní a chybí v ní potřebná stanoviska, která by popisovala krizovou situaci, která dle Grebeníčka trvá od listopadu 1989.\n\nPoslanci KSČM v květnu 1999 hlasovali proti novele zákona o střelných zbraních. KSČM také vedla polemiky k osobnostem, které by poslanecká sněmovna doporučila prezidentovi k udělení nebo propůjčení na státní vyznamenání. Sporem jednotlivých osobností byla jejich prokomunistická minulost.\n\n5. června 1999 se někteří příznivci KSČM sešli na osmi tisícové demonstraci pořádané anarchistickou Street Party '99, při které bylo zraněno 9 policistů (3 vážně a 6 lehce). Demonstrace, ve které v Praze zasahovalo na 1 tisíc policistů, se také proměnila na útok na americkou ambasádu, které protestující rozbili mnoho oken pomocí lahví a kamenů. Policie zadržela 67 lidí.\n\nPrůzkum IVVM z června 1999 tvrdil, že by komunisty volilo 17 % lidí, čímž by se stali těsně za ČSSD třetí nejpopulárnější stranou.\n\nV červnu 1999 neúspěšně navrhovali poslanci KSČM poslat místo průzkumné roty protichemickou jednotku, která by měla odstraňovat ekologické škody \"agrese NATO\".\n\nV Českých Budějovicích se 16. června 1999 před opakovanými volbami, způsobených odstoupením ODS, aby nebyli jejich zástupci v radě s ČSSD a komunisty, vyjádřil i Miroslav Grebeníček na předvolebním mítinku se slovy „My nebudeme pletichařit“ k davu složenému spíše z důchodců.\n1. července 1999 Grebeníček zkritizoval ČSSD za to, že zrazuje svůj program a jedná pravicově. Miloslav Ransdorf charakterizoval počínání vlády ČSSD leninským termínem „\"krok vpřed, dva kroky vzad\"“.\n\nPodle červencového (1999) průzkumu STEM by pro KSČM hlasovalo 17,8 % voličů, čímž by se strana stala po ODS druhou nejsilnější stranou v parlamentu. Jan Ruml (US) to považoval za selhání sociálnědemokratické politiky. Chtěl se pokusit rozbít opoziční smlouvu a vytvořit vládu společně se středopravicovými stranami. Červencový vzrůst podpory KSČM zaznamenal i průzkum IVVM, podle kterého by KSČM získala 17 % a skončila by na třetím místě. Podle Miloše Zemana mohla za výrazný vzestup špatná ekonomická situace v zemi. Komunistická strana Čech a Moravy se tak stala ve výzkumu STEM poprvé od roku 1992 v preferenčních výzkumech druhou nejpopulárnější v České republice. Třetí pozici těsně za ČSSD potvrdil i průzkum agentury Sofres-Factum.\n\nPodle výzkumu IVVM ze srpna 1999 nevěřilo bankám dvě třetiny přiznivců KSČM.\n\nPodle průzkumu Sofres-Factum z konce července (1999) by KSČM volilo 20,4 % voličů, čímž by se stala druhou nejsilnější stranou po ODS. (Rakouská agentura APA v tu dobu vytkla ČR, jako kandidátní zemi do EU, pomalé přejímání legislativy, špatné fungování státní správy, korupci a v neposlední řadě také hospodářské problémy.)\n\nV srpnu by se podle průzkumu Sofres-Factum KSČM stala též druhou nejsilnější stranou v poslanecké sněmovně.\n\nV doplňovacích senátních volbách v roce 1999 kandidát KSČM Stanislav Fischer, někdejší kandidát na prezidenta, obdržel necelých 5,5 %. Výsledek přijal kladně, jelikož dle svých slov se alespoň voliči obrací od podpory ODS, když zvolili již v prvním kole nezávislého kandidáta Václava Fischera. Podle průzkumu STEM voličům KSČM nejvíce vadil způsob volební kampaně. Václav Klaus v inzerátu ODS nařknul Václava Fischera za to, že přijal podporu komunistů. Ten to tvrdě odmítl.\n\nNa začátku září 1999 měla KSČM mítink na Kunětické hoře. Kromě prodeje potravin, bylo možné si koupit pěticípé hvězdy, kompaktní disk s revolučními písněmi a propagandistické časopisy Naše Pravda, Mladá Pravda a Severočeská Pravda, plné stanov Společnosti česko-kubánského přátelství a Die Rote Fahne, ústředního orgánu Komunistické strany Německa. Přítomna byla i výstava fotografií „Jugoslávie varuje...“. Nad pódiem byla vystavěna typicky komunistická hesla „\"Za občanskou sociální spravedlnost\"“ a „\"Socialismus šance pro budoucnost\"“. Na tomto setkání, složeného spíše z šedesátiletých lidí, nechyběla ani dechovka. Moderátorka v tričku KSČM promluvila: „\"Za deset let je zničeno vše, co bývalo chloubou a zárukou soběstačnosti našeho státu!\"“. Mítinku se samozřejmě účastnil i předseda strany Miroslav Grebeníček a jeho kolegové. Grebeníček kritizoval ČSSD, že jejich vláda může za horší podmínky pro slušný život. Publikum reagovalo: „\"Pryč s nimi! Hanba jim!\"“. Dále pokračoval, že se sociální demokracie dopustila neuvěřitelně sprostého podvodu na občanech ČR. Mimo navážení se do sociálnědemokratické vlády svolal „\"Severoatlantický pakt je zločinecká organizace!\"“, přičemž odměnou mu byl silný aplaus. Dále ujišťoval, že je KSČM silná a nezlomná a neměla v posledních deseti letech nic společného s vládami „neprosperity“. Vyjádřil názor, že hlavní myšlenkou komunismu nebyly jen gulagy a politické procesy, ale především sociální spravedlnost a demokracie pro všechny, nejen pro bohaté. Po něm dostal řeč mj. i první rada jugoslávského velvyslanectví, který děkoval za pomoc srbskému lidu, stiženému barbarskou agresí NATO. Politická část schůze skončila Internacionálou z reproduktorů.\n\nV září 1999 by podle průzkumu STEM volilo KSČM 20,5 % voličů, čímž by se strana stala po ODS s 20,9 % druhou nejsilnější stranou v poslanecké sněmovně. Druhé místo potvrdil i výzkum Sofres-Factum z přelomu srpna a září roku 1999. Účinně čelit sílícímu vlivu komunistů byl jeden ze smyslů dohody Čtyřkoalice, podepsané v září 1999.\n\nKSČM se již v té době nelíbilo právo prezidenta udílet milosti a zastavovat trestní stíhání.\n\nStanislav Gross v rozhovoru pro iDNES v září 1999 vzpomínal, že ČSSD v roce 1990 žádala zákaz KSČM. Osobně doufal, že preference KSČM budou při srovnání se skutečným volebním výsledkem podstatně nižší.\n\n2. října 1999 Miroslav Grebeníček řekl, že za situace, kdy s KSČM nikdo nechce do vlády, je potřeba získat většinu národa ve volbách. Lidé prý spatřují v KSČM určitou naději. KSČM zase spatřuje „strašáka“ ve Václavu Klausovi, který je podle nich viníkem za současnou neutěšenou ekonomickou situaci.\n\nPodle Petra Hlásenského mají komunisté podporu u lidí nad 50 let, které prostě nikdo nezmění.\n\n12. října zveřejnil Václav Klaus úmysl ODS vytvořit novou vládu třemi různými možnostmi, aby se zabránilo rostoucímu vlivu KSČM, aniž by došlo k předčasným volbám. V říjnu podle průzkumu STEM uvedlo 50 % lidí, že byl socialismus stejný jako současný režim. V říjnu 1999 se preference KSČM pohybovaly mezi 17 až 20%. Podle říjnových preferencí IVVM by komunisté získali 23 % hlasů, čímž by se stali nejoblíbenější stranou. 23. října předseda US Jan Ruml řekl, že chce pokračovat v dialogu s demokratickými stranami. Unie Svobody do té doby uvažovala pouze o koalici ODS a ČSSD nebo předčasných volbách.\n\n25. října Miloslav Ransdorf v rozhovor iDNES tvrdí, že se KSČM již omluvila slušným lidem za své zločiny, byť je to není potřeba, protože se to stalo dávno. Současní komunisté prý stalinismus překonali na rozdíl od křesťanů s inkvizicí, křížovými výpravami apod. Únor 1948 opakovat nechce, protože je chladno. Politické procesy z 50. let, které neobhajuje, by se dle něj daly ve výsledku srovnat se zločiny v Řecku po občanské válce. Dále říká, že KSČM stojí proti politickému monopolu, je marxisticky orientovaná a od roku 1992 proevropská. Na rozdíl od Jugoslávie se KSČM se nepostavila pro bránění mezinárodního práva v Čečensku, protože se islámské právo nesrovnává s vládou občanského principu. KSČM není nacionalistickou stranou, ale odmítá globalizaci.\n\n26. října navrhlo v novele trestního zákona pět poslanců z ODS, ČSSD a Unie svobody důraznější postup státních orgánů při stíhání projevů fašismu i komunistické ideologie. Důvodová zpráva uvádí, že se současná Komunistická strana Čech a Moravy od třídní teorie doposud zřetelně nedistancovala.\n\nOrganizátoři výročí listopadové revoluce uvedli, že totalitní režim připomene i „Rudý koutek“, kde se najdou například Leninovy spisy, obrazy komunistických pohlavárů, rudé vlaječky a další relikvie. Cílem koutku není zvýšit preference KSČM, ale připomenout tehdejší režim.\n\nSnahou čtyřkoalice, která přistoupila k dalšímu vyjednávání o vytvoření nové vlády, je podle poslankyně KSČM spíše vlastní zviditelnění než skutečná snaha po svržení této vlády a nastolení vlády jiné.\nDr. R. Caletka zhodnotil odpovídání p. Ransdorfa v rozhovoru iDNES rčením vlk se nažral a koza zůstala celá. Randsdorf podle něj odpovídal na otázky bez jasného jasného vysvětlení zadaných otázek a šlo mu především o svojí osobní prestiž a výhody pro KSČM.\n\nFrantišek Kroupa v souvislosti se senátním schválením vlastního návrhu zákona na zřízení Památníku doby nesvobody 1939–1989, řekl že byl komunismus po nacismu nové otroctví.\n\nPodle průzkumu z listopadu 1999 od agentury Sofres-Factum považuje 32 % lidí Sametovou revoluci za špatnou událost. 58 procent voličů KSČM si myslí, že byla Sametová revoluce špatně.\n30 % společnosti si myslí, že se po listopadu měla udělat tlustá čára za minulostí komunistických zločinů. 18 % lidí by chtělo žít v minulém režimu a 27 % neví, 55 % v současném.\n\n17. listopadu při 10. výročí Sametové revoluce rozvinuli komunisté transparent s nápisem Pryč s kapitalismem a jeho státem. Podle projevu Václava Havla při výročí 17. listopadu znamenal pád komunismu osvobození milionů utlačených a ponížených lidských bytostí.\n\nPodle průzkumu STEM by KSČM vyhrála volby se 23 %.\n\nJan Ruml 1. prosince oznámil, že rezignuje na funkci předsedy Unie svobody kvůli současné politické situaci. Předseda KSČM k tomu řekl: „\"Pokud to myslí tentokrát vážně, tak asi přece jen někde uvnitř má něco, co mu velí, že bude muset veřejně přiznat zodpovědnost za to, co se tady za posledních deset let odehrálo\"“.\n\n2. prosince se pro novelu zákona, stanovující že zločiny komunismu nebudou promlčeny, vyslovilo 137 ze 179 přítomných poslanců.\n\nV prosinci se ani před sjezdem nezměnil názor KSČM, že by se mělo NATO transformovat nebo opustit a mezitím pozastavit zapojení České republiky do vojensko-politických aktivit této aliance. 54 % lidí souhlasí, aby se KSČM reformovala na moderní stranu, 28 % soudí, že by měla být postavena mimo zákon a až 57 % lidí nesouhlasí s tvrzení, že se stranu zastává poctivě pracujících lidí. 50 % lidí si nemyslí, že by za vlády KSČM poklesla nezaměstnanost, 58 % lidí nesouhlasí že by vláda KSČM oživila ekonomiku, 54 % nesouhlasí, že by se dalo snáz získat byty, 45 % lidí se domnívá, že by se nevyplatilo poctivě pracovat a 36 % lidí si myslí, že by se znárodňoval majetek. Podle 315 dotázaných dělníků si 43 % myslí, že by KSČM neměla vládnout, 57 % že se nezastává poctivě pracujících lidí, 50 % že by za vlády KSČM neklesla nezaměstnanost a 46 % nesouhlasí, že by se v případě takové vlády víc vyplatilo poctivě pracovat. Celkem by se situace v případě vítězství KSČM zlepšila pro 18 % lidí.\n\nNa V. sjezdu KSČM byl zvolen předsedou Miroslav Grebeníček a poprvé se zvýšil počet místopředsedů z dosavadních čtyř na pět. Sjezdu se zúčastnil i Miloš Jakeš, Jiřina Švorcová nebo čínský velvyslanec. Několik set občanů Žďáru nad Sázavou protestovalo proti sjezdu. Moderátor protikomunistické demonstrace uvedl: „\"Komunismus rozpoutal válku proti vlastnímu lidu a v padesátých letech popravil více než 200 lidí\"“. Na nápisech demonstrujících bylo napsáno např. „\"Pohrobci Stalina, nedělejte nám zde ostudu a táhněte na Kubu\", \"Zrůdy rudý\", \"Zdravíme starý bolševiky\", \"Zločiny komunismu nesmí být zapomenuty\" nebo \"Mítink proti skleróze\"“.\n\nV prosinci se iniciativa Děkujeme, odejděte! se výrazně distancovala od KSČM, když jí označila za nedemokratickou politickou stranu, která těží z neúspěšné politické situace. Již ve výzvě ze 17. listopadu 1999 uvedli, že udělají vše pro to, aby se občané ČR nevydali cestou ke komunismu.\n\n10. prosince se Václav Klaus pokusil vyzvat předsedu ČSSD k jednání o většinové vládě otevřeným dopisem, kde ho vyzývá od opuštění myšlenky vytvořit vládu koalice ČSSD, KDU-ČSL a KSČM.\n\nPodle průzkumu IVVM z prosince 1999 by KSČM dostala stejný počet hlasů jako ODS, čímž by byla jednou ze dvou nejsilnější stran v poslanecké sněmovně. Totožný výsledek KSČM a ODS předvídal i průzkum STEM též z prosince.\n\n21. prosince vystoupil na demonstraci lidí, kteří nedostali více než dva měsíce mzdu, Miroslav Grebeníček, který nepřímo kritizoval odborového předáka Richarda Falbra za jeho „kolaboraci“ s vládami.\n\nI když byly mnohdy preference KSČM vysoké, KSČM postupně začala klesat popularita a nebyla již od tohoto roku ve většině průzkumech uváděna za nejsilnější politickou stranu. 4. ledna se ODS vzdala snahy vytvořit tzv. superkoalici nekomunistických stran v poslanecké sněmovně. Podle průzkumu Sofres-Factum a STEM z ledna 2000 by byla KSČM ve volbách na druhém místě. 24. ledna 2000 v rozhovoru pro MF DNES Vladimír Špidla řekl, že je nespolupracování s KSČM správná věc. 26. ledna hlasovali komunisté proti zákonu o státním rozpočtu, který předem silně kritizovali. Na začátku února jeden zástupce KSČM podpořil senátní návrh, který by posílil některé pravomoci Senátu a zrovnoprávnil obě parlamentní komory. Podle průzkumu IVVM by KSČM získala 20,5 % hlasů. V poslední době získala neobvyklou podporu dělníků. Podle únorového průzkumu voliči KSČM nedůvěřují armádě a chtějí zavést trest smrti. KSČM by byla v únoru po ODS nejsilnější stranou. V únoru byla KSČM ohledně zákazu dodávek pro Írán skeptická. 25. února se před pražské sídlo KSČM sešli stoupenci krajně pravicové Národní aliance, policie však nařídila jejich demonstraci proti KSČM v klidu rozpustit, což se i stalo. Národní aliance byla po několika dnech zrušena, do poslední chvíle však působila antikomunisticky.\n\n5. dubna obdržela KSČM od postarších manželů z Otrokovic osm set tisíc Kč, které zdědili. 6. dubna Vojtěch Filip skončil na třetím místě v počtu hlasů na funkci místopředsedy Poslanecké sněmovny. S dvaadvaceti denní stávkou horníků, která skončila 21. dubna, v dole Kohinoor v Mariánských Radčicích na Mostecku souhlasilo podle průzkumu 67 % příznivců KSČM. KSČM se v dubnu podílela na návrhu zákona, který by dvojicím stejného pohlaví umožnil uzavřít před notářem smlouvu, která by jim zaručovala většinu práv podobným právům manželů s výjimkou nároku na osvojení či adopci dětí. 1. května předseda KSČM Miroslav Grebeníček na pražské Letenské pláni vyzval Václava Havla, aby odmítl vstup České republiky do stávající Evropské unie a aby abdikoval. Dále dodal, že nastal čas pro vítězství komunistické strany ve volbách, a vyslovil se pro akce občanské neposlušnosti. Příchozí mohli mimo jiné ve stáncích dostat občerstvení včetně moravské slivovice či propagační tiskoviny včetně Černé knihy kapitalismu, která má být protiváhou Černé knize komunismu. Nechyběl ani zpěvák řeckého původu Statis Prusalis, obdivovatel budovatele Sovětského svazu Josifa Vissarionoviče Stalina, a česká herečka Jiřina Švorcová. Podle průzkumu zveřejněného 2. května by byla KSČM se 21,9 % po ODS a Čtyřkoalici nejpopulárnějším politickým subjektem. 17. května hlasovala KSČM proti reformě soudnictví. 19. května se poslanci KSČM postavili proti škrtnutí 29. srpna jako významného dne (Slovenské národní povstání). Podle Martina Komárka je srp a kladivo stejný symbol jako hákový kříž. 22. května Vojtěch Filip prohlásil, že je možné navýšit rychlost na dálnicích. V květnu přijalo novelizovaný zákoník práce 69 procent příznivců KSČM. V roce 1998 měla KSČM díky své masivní členské základně 23 % příjmů.\n\nJiří Pehe tvrdí, že zakrnělost politických stran je velkou překážkou k dalšímu rozvoji demokracie. 26. května Vojtěch Filip varoval, že podle nového volebního zákona by mohlo dojít k faktické diktatuře dvou politických stran (narážka na ČSSD a ODS). Podle květnového průzkumu je 50 % příznivců KSČM rozhodně připraveno jít ke krajským volbám, což je víc než u ČSSD nebo ODS. V některých krajích se očekává drtivé vítězství KSČM. V červnu byla KSČM připravena hlasovat proti novému volebnímu zákonu, zvýhodňující populárnější politické subjekty. V červnu belgický list La Libre Belgique naznačil možné spojení ODS s KSČM po parlamentních volbách v roce 2002. Podle průzkumu IVVM je předseda KSČM Miroslav Grebeníček nedůvěryhodný pro 61 % lidí. Podle průzkumu STEM by KSČM získala 18,5 % a stala by se tak po ODS druhou nejpopulárnější stranou. 30 % společnosti hodnotí současný režim za horší a 20 % za stejný. 64 % lidí ve stejném průzkumu uvedlo, že bylo v předlistopadovém režimu lepší sociální zabezpečení. Možnost dovolat se práva je podle 60 procent lidí pořád stejná, podle 49 procent občanů se nezměnila ani možnost ovlivňovat politické dění. Nejméně spokojeni s vývojem republiky jsou voliči a sympatizanti KSČM. Když vedení ODS označilo prodej Investiční a poštovní banky do rukou ČSOB za bankovní zločin za bílého dne, poslankyně KSČM Zuzka Rujbrová se lapidárně vyjádřila slovy: \"„Zloděj křičí: chyťte zloděje“\". V červnu Miroslav Grebeníček marně protestoval proti vypuštění 29. srpna jako významného dne, odkazující na Slovenské národní povstání. V červenci by KSČM získala 17 % a skončila by na 3. místě. 26. července 2000 bylo zahájeno poprvé od Sametové revoluce stíhání proti osobě propagující komunismus.\n\nVyšetřovatelé v Šumperku obvinili z propagace hnutí směřujícího k potlačení práv a svobod občanů Davida Pěchu, který ve svém samizdatovém časopise Pochodeň a na internetu vyzýval k návratu starých pořádků, k diktatuře proletariátu, znárodnění a revoluci – a pokud to bude nutné, i za pomoci ozbrojeného boje. Komunisté tvrdí, že Pěchovy pohnutky chápou. Podle srpnového průzkumu IVVM podporují armádu nejméně voliči KSČM. Profesionalizaci armády nejméně podporují voliči KSČM. KSČM by získala podle průzkumu Sofres-factum pouze 14,6 %.\n\nPočet členů KSČM klesá už od jejího vzniku.\n\nNa konci roku 2013 měla KSČM zhruba 51 000 členů. Jejich počet klesá o zhruba 15 členů denně. Členskou základnu si strana přináší z doby před rokem 1989, průměrný věk členů byl 74 let v roce 2013 a průměrný věk voliče byl 60 let. Ve volbách do sněmovny v červnu 2002 získala KSČM 18,5 % hlasů (882 653 hlasů; 41 mandátů). Ve volbách do Evropského parlamentu v červnu 2004 byla druhá se ziskem 20,3 % a 6 z 24 poslaneckých křesel (za vítěznou ODS). Ve volbách do Poslanecké sněmovny roku 2010 získala 11,27 % (589 765 hlasů; 26 mandátů). Výrazně uspěla ve volbách do krajských zastupitelstev v roce 2012 v celkovém pořadí stran jako druhá za ČSSD se 20,43 % a ziskem 182 mandátů, kdy zvítězila v Ústeckém a Karlovarském kraji.\n\nPodle své sebeprezentace se KSČM nejdůsledněji zastává zájmů sociálně slabých a v duchu tradičních levicových principů se snaží o co největší míru přerozdělování. Kritici však upozorňují, že životní úroveň se od roku 1989 výrazně zvýšila. Strana má stabilní voličskou i členskou základnu přes to, že se strana stále nezbavila stigmatizujícího spojení s totalitním režimem.\nBěhem let 2002–2006 byla v opozici vůči sociálně demokratickým vládám a v roce 2003 poslanci KSČM hlasovali pro kandidáta na prezidenta za ODS, Václava Klause. Prvek separace byl ale v letech 2005–6 poněkud oslaben vzájemným sbližováním opoziční KSČM a vládní ČSSD na parlamentní úrovni. Tato spolupráce způsobila rozpory i ve vlastní straně a podle některých komentátorů přispěla i k volebnímu propadu ve sněmovních volbách v roce 2006, když značná část voličů KSČM přešla k ČSSD.\n\nNové vedení bylo zvoleno na 10. sjezdu KSČM, který se konal 21. dubna 2018. Vedení strany se nazývá Ústřední výbor a sjezdy bývají jednou za 4 roky. Od roku 1990 se sešlo celkem 10 sjezdů, žádný nebyl mimořádný, kromě XVIII. sjezdu KSČS, který byl pro KSČM a KSS společný a právě 10. sjezdu KSČM.\n\nOficiální orgánem pro práci s mládeží KSČM je Komise mládeže ÚV KSČM, jejíž vedení převzal po poslankyni za KSČM Ing. Kateřině Konečné Zdeněk Milata. Neoficiální mládežnickou organizací byl také Komunistický svaz mládeže, který v té době vedl Milan Krajča a Zdeněk Štefek. Organizace však byla kvůli údajnému rozporu jejích stanovách s Ústavou ČR pravomocně ministerstvem vnitra v roce 2008 rozpuštěna. Po několikaletém soudním procesu však bylo Komunistickému svazu mládeže povoleno obnovit činnost.\n\nKSČM je členkou frakce Evropského parlamentu Evropská sjednocené levice a Severské zelené levice, naopak není členem Strany evropské levice.\n\nV říjnu 2013 se KSČM stala společně s třemi desítkami dalších evropských komunistických stran zakladatelem Iniciativy komunistických a dělnických stran pro studium a vyhodnocování evropských otázek a pro koordinaci aktivit, která ve svém zakládajícím prohlášení mimo jiné uvádí: \"„Domníváme se, že Evropská unie je nástrojem kapitálu. Prosazuje opatření ve prospěch monopolů a koncentrace a centralizace kapitálu. Posiluje se její charakter coby imperialistického ekonomického, politického a vojenského bloku, který je v rozporu se zájmy dělnické třídy a lidových vrstev. Analyzujeme Evropskou unii jako evropské imperialistické centrum, spojence USA a NATO, podporující jejich agresivní plány.“\" Podle předsedy zahraničně-politické komise Ústředního výboru KSČM Milana Krajči se vznikem této iniciativy uskutečnil \"„důležitý krok směrem k dalšímu sjednocování komunistického hnutí v Evropě a zintenzivnění spolupráce evropských komunistických stran.\"“\n\nTakzvané „liberální křídlo“ KSČM (názorově bližší k sociální demokracii) reprezentoval Miloslav Ransdorf či Jiří Dolejš. Ideologií této frakce je neokomunismus, idea navrácení k původnímu komunismu, doplněného ideami eurokomunismu. Neokomunisté se zasazovali o vstup ČR do Evropské unie a následně o přijetí KSČM do Strany evropské levice.\nNaopak stalinistické křídlo (podporující Gottwaldův režim) reprezentuje Marta Semelová. Ke stalinistům bývají médii řazeni přes svou kritiku minulého režimu Miroslav Grebeníček a Stanislav Grospič.\n\nPodle Karla Klimši KSČM v Straně evropské levice hledá: \"„Od zrodu nám jde o to, aby sjednocovala, a nikoliv dělila, aby nebyla sevřená a uzavřená do hranic EU, ale aby byla stranou evropské levice od Atlantiku po Ural bez jakýchkoliv selektivních přístupů a omezení. Že tomu tak není, dokládá prý i to, že na sjezdu chyběly\" (1. sjezd SEL v Aténách v roce 2005) \"některé silné, vlivné a akceschopné strany. Například Komunistická strana Portugalska, Řecka, Kypru, Ruské federace, Ukrajiny, a dalších zemí bývalých sovětských republik, ale také komunistické strany z Balkánu a Skandinávie. Naší snahou je, aby všechny tyto strany a proudy našly společnou řeč. Naplnění hlavního sloganu sjezdu Strany evropské levice, který zní ‚Můžeme Evropu změnit‘, vyžaduje společný aktivní postup všech levicových, protikapitalistických a sociálních subjektů […]. KSČM vnímá SEL jako jeden z možných a nadějných projektů posilování akční jednoty, jako užitečné fórum setkávání, výměny názorů, koordinace vzájemné spolupráce, solidarity a jednotného postupu proti ofenzivě neoliberalismu a globálního kapitálu, který sjednocen je“\".\n\nProgram KSČM \"„vychází z marxistické teorie otevřené dialogu s mezinárodním komunistickým a levicovým hnutím, novým myšlenkám a poznatkům“\".\n\nDlouhodobým programem strany je „Naděje pro ČR“. Podle něho „\"za základní příčinu stupňujících se problémů světa a společnosti považuje KSČM kapitalismus\"“. Ten chce vystřídat \"„novou, pokrokovější společensko-ekonomickou formací“\".\n\nPodle materiálů strany je programovým cílem KSČM socialismus, kterou definuje sama jako \"„demokratickou společnost svobodných, rovnoprávných občanů, společnost politicky a hospodářsky pluralitní, postavená na maximální občanské samosprávě, prosperující a sociálně spravedlivá, pečující o zachování a zlepšování životního prostředí, zabezpečující lidem důstojnou životní úroveň a prosazující bezpečnost a mír“\".\n\nV ekonomice prosazuje \"„klíčovou úlohu společenského vlastnictví“\".\n\nKSČM je brána jako legální strana působící v rámci ústavního řádu; ostatní strany a političtí činitelé ji verbálně odsuzují, zároveň s ní ale často na různých úrovních jednají a spolupracují. Tato skutečnost je zdrojem časté kritiky zejména z pravicových pozic, významným kritikem KSČM je senátor Jaromír Štětina. Kritika strany je vedena také antikomunistickými organizacemi bez stranické orientace jako jsou Konfederace politických vězňů nebo Svaz PTP.\n\nPředmětem kritiky je zejména polistopadová liknavost ve stíhání komunistických zločinů. Po sametové revoluci došlo jen k zabavení majetku strany. KSČM v současnosti zůstává jednou mnoha evropských stran, které se netransformovaly ve standardní levicovou stranu a zachovaly si komunismus v názvu (kromě KSČM působí v Evropě: Komunistická strana Polska, komunistická Dělnická strana Maďarska, italská Strana komunistické obnovy, Nová britská komunistická strana, Švédská strana komunistická a mnoho dalších) Některé z nich se podílejí nebo v nedávné době podílely na vládách, např. na Kypru, v Moldávii, Itálii a Ukrajině. Ponechání komunismu v názvu je jejími kritiky často označováno za pars pro toto jejího nedostatečného zavržení totalitní praxe KSČ; podobně zásadní symbolický význam však názvu přisuzuje i členská základna.\n\nV posledních letech vznikají projekty (např. akce „Trikem proti komunismu“, která pracuje i s motivy „nenech vládnout rudé svině“ a „zabij komunistu, posílíš mír“, na které se snaží upozornit na údajnou nebezpečnost komunistické ideologie a na krvavou minulost KSČ. Konají se i antikomunistické demonstrace, např. na 1. máje, často proti akcím KSČM (Jan Šinágl). Iniciativa Zrušme komunisty žádá o „zákaz propagace nacismu, komunismu a fašismu v názvech a programech politických stran“; byla vyhlášena řadou známých osob v únoru 2005 a na internetu získala více než 70 000 podpisů.\n\nNa internetu se také objevil útok na komunistickou stranu pomocí tzv. Google bomby \"zločinci a vrazi\".\n\nNa přelomu let 2008/2009 vyvolala vlnu kritiky skutečnost, že mluvčím KSČM se stal Josef Tomáš přesto, že vedení KSČM vědělo o jeho odsouzení k podmíněnému trestu za hanobení národa, rasy a přesvědčení za antisemitismus.\nTomáš počátkem 90. let 20. století vydával a řídil extrémně pravicový a antisemitský Týdeník Politika.\nPřestože se za něj postavil předseda KSČM Vojtěch Filip, Tomáš rezignoval na svou funkci 9. 1. 2009 a svůj krok odůvodnil negativní publicitou vůči němu a KSČM v souvislosti s jeho dřívějším odsouzením za hanobení národa a rasy. Sám Tomáš označení za antisemitu odmítl a celou současnou mediální kampaň proti němu označil za součást permanentně vedené kampaně proti KSČM.\n\nV září 2009 byli místopředsedové KSČM Jiří Dolejš a Čeněk Milota tajně nahráni provokatérem deníku MF DNES, který se vydával za majitele sítě heren Jackpot. Oba byli údajně ochotni prosazovat změnu zákona o loteriích za úplatek ve výši jednoho milionu korun. Navíc navrhli případnému dárci peněz skrytí jeho identity tak, že by finance nebyly vykázány jako dar pro KSČM, ale jako inzerce v deníku \"Haló noviny\". Následně Milota poslal redaktorovi vydávajícímu se za majitele herny návrh smlouvy na inzerci ve stranickém deníku.\n\nPo zveřejnění kauzy Dolejš a Milota 29. září rezignovali na funkce místopředsedů KSČM. Dolejš i Milota korupci popírali a trvali na své nevině. Dolejš vydal prohlášení, ve kterém uvedl, že podal u Městského soudu v Praze žalobu na ochranu osobnosti a nabídl do rozhodnutí soudu pozastavení výkonu funkce místopředsedy KSČM, nakonec však rezignoval. Případ korupce vyšetřovala policie a ani jednoho z místopředsedů nakonec z korupce neobvinila.\n\nV prosinci 2011 zemřel na mrtvici vůdce Severní Koreje Kim Čong-il, který byl obviňován ze soustavného porušování lidských a občanských práv.\n\nKSČM reagovala slovy svého předsedy Vojtěcha Filipa na úmrtí Kim Čong-ila kondolencí, ve které vyjádřila uznání, že se snažil o blaho Korejců. Ke kondolenci se aktivně připojily i některé samotné stranické buňky KSČM na svých webových stránkách. Stranicky profilovaný deník Haló noviny pak referoval o „zármutku Severokorejců“ a vřelých kondolencích Ruska a Číny.\n\nČást politické scény požadovala prošetření, zda kondolence neporušila zákon, když vyjadřovala sympatie k hnutí založenému na potlačování lidských práv a svobod. Někteří politici naopak nebyli pro podání trestního oznámení z důvodu strachu z nárůstu popularity KSČM.\n\nPředseda KSČM Vojtěch Filip v pořadu Hydepark obhajoval poslání kondolence faktem, že za smrt Kim Čong-Ila drželo minutu ticha i OSN a kondolenci poslal např. i rakouský prezident.\n\n\n\n\n"}
{"id": "35501", "url": "https://cs.wikipedia.org/wiki?curid=35501", "title": "Dolní Hradiště", "text": "Dolní Hradiště\n\nDolní Hradiště je vesnice ve východní části okresu Plzeň-sever, sedm kilometrů jižně od Kralovic. V obci žije obyvatel, její katastrální území je 267,07 ha a PSČ všech adres je 331 51. Ves je součástí Mikroregionu Dolní Střela.\n\nDolní Hradiště je poprvé písemně připomínáno v potvrzení majetku plaského kláštera papežem Inocencem IV. z roku 1250. Na počátku husitských válek v roce 1420 získali Dolní Hradiště spolu s dalšími vesnicemi a městečkem Kralovicemi od krále Zikmund katoličtí páni bratři Hanuš a Bedřich z Kolovrat na Libštejně a Krašově.\nDolní Hradiště leží severně od údolí řeky Střely, na jižní hranici přírodního parku Rohatiny. Na severozápadě sousedí s Kočínem a na jihozápadě s Koryty.\n\nVýchodně od vesnice se na ostrožně nad soutokem Střely a Kralovického potoka nachází pozůstatky pravěkého a raně středověkého hradiště někdy zvaného Příkopy.\n\n\n\n"}
{"id": "35503", "url": "https://cs.wikipedia.org/wiki?curid=35503", "title": "Slovanská epopej", "text": "Slovanská epopej\n\nSlovanská epopej je cyklus dvaceti velkoformátových obrazů, kterým malíř Alfons Mucha shrnul dějiny slovanských národů. Cyklus vznikal v letech 1912–1926 v ateliéru na zámku Zbiroh na zakázku od Charlese R. Crana. Mucha jednotlivě dokončované obrazy v průběhu let postupně podmínečně předával městu Praze.\n\nAlfons Mucha si přál zachytit dějiny Slovanstva v kolekci obrazů, která by symbolizovala jejich cestu dějinami. S myšlenkou vytvoření Epopeje si pohrával již od doby Světové výstavy v Paříži, nicméně kvůli nedostatku financí musel myšlenku odložit. Po svatbě s Marií Chytilovou v Chicagu se potkal s průmyslníkem Charlesem R. Cranem, který byl ochoten nést veškeré náklady spojené s vytvořením Slovanské epopeje. Mucha se roku 1910 vrátil do rodné země, kde si pronajal část zámku na Zbirohu a zde tvořil Slovanskou epopej, jež mu dohromady zabrala 18 let života. Dokončil ji roku 1928, kdy ji spolu s Charlesem Cranem předal Praze a veškerému československému lidu. Obrazy byly za druhé světové války uloženy od prosince 1943 spolu s obrazy Václava Brožíka v zámku ve Slatiňanech, aby jim nehrozilo poškození případným bombardováním. V 50. letech převezeny do Moravského Krumlova, kde byly za pomoci místních občanů restaurovány a od 4. srpna 1963 byly vystaveny na zdejším zámku. Obrazy sem zapůjčila Galerie hlavního města Prahy, která je správcem díla. Dne 8. listopadu 2010 se Slovanská epopej stala movitou kulturní památkou. \n\nPrvní obrazy byly poprvé vystaveny v roce 1919 v Klementinu, jedenáct pláten bylo vystaveno v roce 1920 v Chicagu (během tří měsíců navštívilo výstavu 50 000 návštěvníků) a v New Yorku. Celek byl v roce 1928 předveden české veřejnosti v tehdy novém Veletržním paláci v Praze. V létě 1930 byla Epopej vystavena v Brně a v roce 1936 několik pláten v Paříži. V letech 1963 až 2011 byly obrazy vystaveny na zámku v Moravském Krumlově. Po dlouhých sporech bylo od dubna 2011 pět pláten cyklu umístěno ve dvoraně Veletržního paláce v Praze, celý cyklus byl tamtéž zpřístupněn v květnu 2012. Tato výstava byla ukončena v roce 2016.\n\nV roce 2017 byl cyklus poprvé vystaven v zahraničí a to v Japonsku v Tokiu. Výstava byla nebývale úspěšná, během tří měsíců výstavu zhlédlo přes 650 tisíc diváků, čímž se stala nejnavštěvovanější výstavou umělce z 19. století v roce 2017 na celém světě. V roce 2018 bylo několik vybraných pláten Epopeje vystaveno na Festivalu RE:PUBLIKA. V rámci této výstavy byla k vidění nejen plátna, ale i sbírka Muchovy plakátové tvorby ze sbírek Ivana Lendla.\n\nMajitelem obrazů je od roku 1928 město Praha, jemuž Mucha (spolu s Cranem) obrazy daroval „pod podmínkou, že město Praha umístí hotové obrazy na vlastní náklady v budově výslovně vystavěné k tomuto účelu“. Nestanovil však pro postavení budovy žádnou lhůtu. Tato podmínka nebyla dosud splněna.\n\nV červenci roku 2010 měl být soubor přesunut do Prahy. Někteří dědicové Alfonse Muchy však prostřednictvím svého právního zástupce podali návrh na vydání rozhodnutí o ochraně pokojného stavu podle § 5 občanského zákoníku, krumlovský úřad jejich argument uznal a zakázal hlavnímu městu Praze manipulaci s dílem. Naopak soud ve Znojmě 30. září 2010 určil předběžným opatřením, že Krumlov musí umožnit převezení obrazů na připravovanou výstavu do Prahy. Vztah těchto dvou rozhodnutí byl v právní veřejnosti bohatě diskutovaný. Po komunálních volbách v říjnu 2010 se situace uklidnila a Slovanská epopej zůstala v Moravském Krumlově. Na jaře 2011 Galerie hlavního města Prahy převezla pět pláten cyklu do Prahy a převzala správu výstavy ostatních v Moravském Krumlově. Od dubna 2011 bylo pět pláten cyklu umístěno ve dvoraně Veletržního paláce v Praze a ostatních patnáct zůstalo v Moravském Krumlově. Na podzim 2011 začaly práce na přepravě této části cyklu do Prahy, od prosince 2011 měl být celý cyklus vystaven ve dvoraně Veletržního paláce; tato výstava byla nakonec otevřena až v květnu 2012. V červnu 2018 Rada hlavního města Prahy schválila záměr, podle kterého má být cyklus vystaven v nově postavené přístavbě Lapidária Národního muzea na pražském Výstavišti.\n\nDědic malíře Alfonse Muchy John Mucha žádal od roku 2016 vrácení cyklu obrazů Slovanská epopej. Argumentoval tím, že Praha stále nesplnila podmínku daru a nepostavila pro epopej vlastní galerii. Vadilo mu i to, že dvacítka velkoformátových pláten měla v roce 2017 vycestovat na turné po Asii. Podle Muchy hrozilo, že se při cestě může \"Epopej\" poškodit. Městský soud v Praze rozhodl v říjnu 2017, že \"Slovanská epopej\" patří Praze. Spor doposud nebyl uzavřen. V 2018 bylo Nejvyšším soudem rozhodnuto o vrácení kauzy zpět Městskému soudu pro nedostatečné zdůvodnění rozhodnutí. Nyní 2019 byl spor odložen a probíhá vyjednávání o důstojném trvalém umístnění díla, nebo jeho případný návrat do autorova rodného kraje, tedy na zámek v Moravském Krumlově, kde díky občanům autorova rodiště byla zachráněna, přestože byla silně poškozena. Díky mravenčí práci moravských restaurátorů, dobrovolníků a občanů Moravského Krumlova může svět toto dílo obdivovat.\n\n\n\n"}
{"id": "35505", "url": "https://cs.wikipedia.org/wiki?curid=35505", "title": "Mobilizace", "text": "Mobilizace\n\nMobilizace označuje proces přípravy na válečný konflikt. Slovo pochází z latiny a znamená \"uvedení někoho nebo něčeho v pohyb\". V tomto případě se uvádí v pohyb armáda, logistika a ekonomika směrem k zajištění potřeb a zdrojů pro vedení ozbrojeného boje.\n\nMobilizací se označuje odvod záložníků do armády a formování nových jednotek. Vláda společně s vrchním velením armády se tak snaží navýšit početní stavy ozbrojených složek v očekávání vojenského konfliktu či jiné mimořádné události.\n\nS mobilizací bývá zaměňováno povolávání záložníků do armády (mylně tento akt bývá nazýván \"částečná mobilizace\"). Při povolávání záložníků nedochází k formování nových jednotek.\n\n"}
{"id": "35506", "url": "https://cs.wikipedia.org/wiki?curid=35506", "title": "Vác", "text": "Vác\n\nVác (česky a slovensky Vacov, ) je maďarské město v župě Pest, 30 km severně od Budapešti, na levé břehu Dunaje. V roce 2018 zde žilo 32 728 obyvatel.\n\nVác byl osídlen v dávnověku, první známky trvalejšího osídlení jsou z doby Římské říše. V roce 1004 založil Štěpán I. Vácskou diecézi. Z této doby je zde také biskupský palác. Na začátku 16. století obsadila Vác Osmanská říše, která se ho zmocnila na dalších 80 let. V roce 1597 a 1684 zde Habsburkové Turky porazili. V roce 1846 byla vybudována železnice do Budapešti a dnes tudy vede hlavní železniční spojení mezi mezi Českem, Slovenskem a Budapeští. Je rekreačním místem pro obyvatele Budapešti.\n\n\n"}
{"id": "35510", "url": "https://cs.wikipedia.org/wiki?curid=35510", "title": "Jiří Stránský", "text": "Jiří Stránský\n\nJiří Stránský (12. srpna 1931 Praha – 29. května 2019) byl český spisovatel, scenárista, dramatik, překladatel, básník a skaut.\n\nJiří Stránský pocházel z pražské patricijské rodiny, po svém otci JUDr. Karlu Stránském měl šlechtické předky (rytíř Stránský ze Stránky a Greifenfelsu), z matčiny strany byl vnukem meziválečného československého předsedy vlády Jana Malypetra. Mezi jeho příbuzné patřil i zakladatel českého skautingu Antonín Benjamin Svojsík.\n\nStudoval gymnázium, měl maturovat v roce 1950, byl však ze školy těsně před maturitou z politických důvodů vyloučen. Živil se pak manuálně, později nastoupil do tiskového oddělení pražského propagačního podniku, kde pracoval až do odvodu do lidové armády k PTP útvarům. V lednu roku 1953 byl zatčen a obviněn z velezrady. Za tento vykonstruovaný zločin byl komunistickou justicí odsouzen na osm let vězení (souzen jako mladistvý). Ve vězení prošel několik pracovních táborů včetně jáchymovských uranových dolů. Roku 1960 byl amnestován. Po propuštění se živil jako kopáč u Vodních staveb, od roku 1965 pracoval u Benziny, při této práci externě spolupracoval jako asistent s filmovým studiem Barrandov. Roku 1974 byl za údajné rozkrádání odsouzen na tři a půl roku do vězení (podmíněně propuštěn po polovině trestu). Po návratu z vězení pracoval jako technik v Československém státním souboru písní a tanců až do roku 1990(?) a v této době dále externě spolupracoval s filmem.\n\nPo roce 1989 začal znovu publikovat především v \"Literárních novinách\", \"Listech\" a \"Lidových novinách\", roku 1990 se stal spisovatelem z povolání, ale ještě téhož roku přijal nabídku vedoucího v zahraničním oddělení Českého literárního fondu. Roku 1992 byl zvolen prezidentem Českého centra Mezinárodního PEN klubu a roku 1995 se stal předsedou Rady Národní knihovny, které předsedal do roku 1998.\n\nV roce 2011 v Kolíně na Valném sněmu Junáka obdržel za dlouholetou práci pro skautské hnutí, za život podle skautského slibu a zákona, a za celoživotní příklad ostatním nejvyšší skautské ocenění – Řád Stříbrného vlka. V roce 2013 byl oceněn Cenou Josefa Škvoreckého za čtyři řady seriálu \"Zdivočelá země\". Účastnil se skautských podvečerů v divadle Kolowrat, které uspořádalo Masarykovo demokratické hnutí.\n\nV roce 2016 byl zvolen starostou Umělecké besedy. 23. května 2019 mu byl tento mandát Valnou hromadou Umělecké besedy prodloužen o další tři roky.\n\nV roce 2017 vyšla kniha rozhovorů se Stránským od Renaty Kalenské \"Doktor vězeňských věd\".\n\nZemřel 29. května 2019 ve věku 87 let. 10. června 2019 proběhla v Týnském chrámu zádušní mše na jeho památku, které se účastnily mnohé osobnosti veřejného života, například Karel Schwarzenberg. Mši sloužil kardinál Dominik Duka.\n\nPůsobil po roce 1989 jako autor rozhlasových glos v Českém rozhlase. V prosinci roku 2015 neodvysílal Český rozhlas jeho pravidelnou glosu s názvem \"Budu zlobit dál\" a navrhl mu ukončení spolupráce z údajně z ekonomických důvodů. Obecně prospěšná společnost Kverulant.org ji nahrála ve své režii a prezentovala na svých stránkách. Kverulant.org společně českým PEN klubem protestoval proti odchodu Jiřího Stránského z rozhlasu. V dubnu 2016  Český rozhlas Plus s Jiřím Stránským uzavřel novou smlouvu a spolupráce s ním trvala téměř až úmrtí Jiřího Stránského v květnu 2019.\n\nVe vězení se setkal s katolickými spisovateli, což jej podnítilo ke psaní.\n\n\n\n\n\n"}
{"id": "35511", "url": "https://cs.wikipedia.org/wiki?curid=35511", "title": "Veverka Prévostova", "text": "Veverka Prévostova\n\nVeverka Prévostova (\"Callosciurus prevostii\") je stromová veverka z tropických deštných lesů jihovýchodní Asie.\n\nVelikostí se podobá naší veverce obecné, tělo má dlouhé asi 25 cm a ocas 27 cm. Mohutní jedinci mohou mít hmotnost až 500 g. Původní české jméno bylo veverka nádherná, což bylo patrně díky jejímu výraznému zbarvení. Má černá záda a ocas, bílý pruh podél boků (buď po celé délce těla, nebo může být i přerušený v oblasti hrudi) a cihlově červené břicho a tlapky.\n\nŽiví se převážně ovocem a jinými plody, semeny a občas i drobnými živočichy. Přiživuje se i na plantážích olejných a kokosových palem. Žije v párech nebo malých rodinných skupinách a staví si velká hnízda vysoko v korunách stromů, nebo využívá dutiny. Březost trvá 46 - 48 dní. Mívá 2–4 mláďata. Dožívá se cca 15 let. Vyskytuje se na Malajském poloostrově, Sumatře, Borneu, ostrově Celebes a dalších menších ostrovech. v roce 2008 byla IUCN uznána jako LC (stupeň ohrožení je nižší nebezpečí)\n\n"}
{"id": "35515", "url": "https://cs.wikipedia.org/wiki?curid=35515", "title": "Aorist", "text": "Aorist\n\nTermín aorist (z řeckého „a-horistos“ – „nevymezený“) se užívá u některých jazyků jako označení jistého typu slovesného času, a sice obyčejně jednoduchého minulého času, který nevyjadřuje žádné zvláštní vidové charakteristiky, čímž se liší od jiných časů minulých, jako je imperfektum, perfektum či plusquamperfektum. Typickým příkladem, který splňuje obvyklé charakteristiky aoristu, ačkoliv se tak nenazývá, je německé préteritum. Specifický význam a pravidla užití časů, které jsou označovány jako aorist, se však jazyk od jazyka liší. Mezi jazyky, které disponují slovesným časem označovaným jako aorist, patří klasická řečtina, stará čeština či hornolužická srbština. Do dnešní doby se aorist zachoval v bulharštině a makedonštině. Jako aorist bývá též označován prostý přítomný či spíše časově nevymezený čas ve fiktivním jazyce quenijštině, využívá jej též fiktivní jazyk valyrijština.\n\nV češtině se používal až do vrcholného středověku, kdy byl spolu s imperfektem vytlačen dodnes používaným préteritem (doplatily především na Husovy reformy). Préteritum se totiž nemátlo s přítomným časem (viz dále) a navíc dokázalo rozlišit i rod podmětu.\nDodnes se používá jen aorist slovesa být, který ale slouží jako součást podmiňovacího způsobu – \"bych, bys, by, bychom, byste, by\" (původní tvary aoristu – \"bych, by, by, bychom, byste, bychu\"; \"bys\" je novotvar).\n\nDokud ještě čeština aorist měla, tvořil se od minulého kmene (který dostaneme odtržením -l od příčestí minulého) v závislosti na tom, končil-li tento kmen na souhlásku (zavřený) či samohlásku (otevřený kmen). Od zavřeného kmene se tvořil tzv. aorist silný, od otevřeného slabý:\n\nAorist silný (sloveso vést):\n\nProtože se ale tvary tohoto aoristu často překrývaly s tvary přítomného času, byl později nahrazen tzv. mladším aoristem slabým:\n\nAorist slabý (sloveso dát):\n\nBulharština si na rozdíl od většiny ostatních slovanských jazyků uchovala systém čtyř minulých časů včetně aoristu. Pro srovnání je zde uvedeno časování slovesa \"водя\" (voďa) – vést, vodit:\n\nSrbochorvatský jazykový prostor, který tvoří srbský a chorvatský jazyk aorist zná a často jej používá. To se však liší i dialekt od dialektu. Tento čas totiž postupně také mizí a objevuje se tak stále častěji ve starých textech, než běžné mluvě. Většina dialektů na jihu Srbska (například Kosovsko-resavský) jej však používá velmi často i dnes.\n"}
{"id": "35518", "url": "https://cs.wikipedia.org/wiki?curid=35518", "title": "Faloin", "text": "Faloin\n\nFaloin, psáno též phalloin, je hepatotoxický cyklický heptapeptidický alkaloid, patřící do skupiny falotoxinů, derivát faloidinu. V čistém stavu je to bílá amorfní látka nebo bezbarvé krystalky rozpustné ve vodě, methanolu a ethanolu. Připravuje se lyofylizací methanolového extraktu z plodnic hub. Je popsán i způsob syntetické přípravy.\n\nJe obsažen v některých jedovatých druzích hub rodu muchomůrka (\"Amanita\"), zejména:\n\nJako součást extraktu z muchomůrky zelené je používán v homeopatických lécích.\n\nMechanismus jeho účinku je podobný jako u faloidinu. Experimentálně stanovená LD50 při podání intraperitoneálně u myši činí 1,0 až 1,5 mg/kg hmotnosti těla.\n\nJako protijed se doporučuje silymarin, obsažený v ostropestřeci mariánském (\"Silybum marianum\"). Silymarin se sám váže na receptory v jaterních buňkách, které jsou jinak atakovány faloinem a příbuznými jedy.\n\nNázev je odvozen od jména příbuzné látky faloidinu a zprostředkovaně od druhového přívlastku latinského názvu muchomůrky zelené (phalloides).\n\n"}
{"id": "35533", "url": "https://cs.wikipedia.org/wiki?curid=35533", "title": "Geometrická posloupnost", "text": "Geometrická posloupnost\n\nGeometrická posloupnost je druh matematické posloupnosti, kde každý člen kromě prvního je stálým násobkem předchozího členu. Tento násobek se nazývá \"kvocient\" geometrické posloupnosti a pro posloupnosti s nenulovými členy je roven podílu libovolného členu kromě prvního a členu předchozího.\n\nGeometrickou posloupnost s nezápornými členy lze chápat jako zúžení exponenciální funkce na obor přirozených čísel (připouštíme však i základ 0 a 1) a proto i pro svou jednoduchost je jedním z nejdůležitějších typů posloupností.\n\nPro vyjádření \"n\"-tého členu geometrické posloupnosti s kvocientem \"q\" lze použít různé vztahy.\n\nGeometrické posloupnosti lze definovat jako řešení lineární rekurentní rovnice 1. řádu s konstantními koeficienty:\n\nŘešením lze zjistit vzorec pro libovolný člen:\n\nPrvní člen a má libovolnou hodnotu (je to tzv. počáteční podmínka), obecný vztah pro n-tý člen se dokáže snadno matematickou indukcí.\n\nNapříklad je-li formula_4, pak několik prvních členů geometrické posloupnosti je: 2, 6, 18, 54, 162, 486 …\n\nPro formula_5 se jedná o posloupnost 1, -1, 1, -1, ...\n\nSoučet prvních \"n\" členů geometrické posloupnosti se vypočítá (pro q≠1):\n\na pro q=1 samozřejmě (jedná se pak o konstantní aritmetickou posloupnost):\n\nTento zvláštní případ lze také dostat z předchozího vzorce limitním přechodem pro formula_8.\n\nVztahy platí v libovolném komutativním tělese, např. komplexních čísel.\n\nSoučet prvních pěti členů posloupnosti z předchozího příkladu (formula_4) je:\n\nSoučet prvních n členů geometrické posloupnosti lze vyjádřit jako formula_11. \n\nVynásobením obou stran rovnice kvocientem q vznikne \nformula_12. \n\nOdečtením první rovnice od druhé vyjde formula_13.\n\nTakže (je-li q různé od 1) platí\n\nformula_14.\n\nPro q = 1 je součet prvních n členů triviální, jedná se o (konstantní) aritmetickou posloupnost (lze dostat i limitním přechodem),\n\nformula_15\n\nSoučet prvních formula_16 členů posloupnosti lze spočítat „hrubou silou“ následovně:\n\nkde členy formula_18 lze vyjádřit pomocí formula_19:\n\npřičemž ze součtu lze vytknout formula_19:\n\nObdobně lze získat i vztah pro součet prvních formula_23 členů (ve skutečnosti nás formula_24 příliš nezajímá, ale bude se hodit pro další odvozování):\n\nTento vzorec se ovšem velmi podobá předchozímu vztahu pro formula_26. V podstatě lze formula_24 vypočítat z formula_26 dvěma způsoby:\n\n\n\nZískali jsme tak dvě různé možnosti, jak vypočítat formula_24. Protože tyto dvě možnosti musí dávat stejný výsledek, lze mezi ně položit rovnítko:\n\nZ takto sestavené rovnice lze po několika úpravách získat hledaný vzorec pro výpočet formula_26 (v tomto okamžiku už pro nás vlastní součet formula_24 přestává být zajímavý):\n\nSoučet členů geometrické posloupnosti je označován jako geometrická řada.\n\nSoučet geometrické řady je dán jako limita posloupnosti n-tých částečných součtů. Platí tedy\n\nGeometrická řada tedy konverguje pouze tehdy, je-li absolutní hodnota kvocientu \"q\" menší než 1.\n\nNapište jako zlomek s celočíselným čitatelem i jmenovatelem: formula_51\n\nZapíšeme nejprve jako desetinný rozvoj:\n\nformula_52...\n\nPak formula_53 (|q| < 1) => konvergentní řada => můžeme vypočítat její součet pomocí vzorečku:\n\nformula_54\n\nkde formula_19 = 1. člen posloupnosti, q = kvocient\n\nformula_56\n\nformula_57\n\nPro geometrickou posloupnost komplexních čísel platí, že absolutní hodnota každého členu kromě prvního je geometrickým průměrem absolutních hodnot sousedních členů:\n\nformula_58\n\nObráceně pokud tato vlastnost platí pro všechny členy posloupnosti (s nezápornými členy) počínaje druhým, tak se jedná o geometrickou posloupnost. Dokáže se např. převedením na aritmetickou posloupnost (logaritmováním).\n\nJe-li posloupnost formula_59 geometrická s kladnými členy, tak je posloupnost formula_60 aritmetická (pro libovolný základ b>0, b≠1).\n\nJe-li posloupnost formula_61 aritmetická, tak je posloupnost formula_62 geometrická (pro libovolný základ b≥0).\n\n"}
{"id": "35534", "url": "https://cs.wikipedia.org/wiki?curid=35534", "title": "Orosháza", "text": "Orosháza\n\nOrosháza je město na jihovýchodě Maďarska. Žije zde obyvatel.\n\nNejznámějšími budovami v Orosháze je muzeum Szántó Kovács Jánose, městská galerie a barokní evangelický kostel z konce 18. století. Jeho zvon byl do města přinesen spolu s prvními osadníky.\n\n\n"}
{"id": "35535", "url": "https://cs.wikipedia.org/wiki?curid=35535", "title": "Našice", "text": "Našice\n\nNašice () je město v Chorvatsku, ve východní Slavonii, nedaleko Osijeku (51 km). Žije zde 8 173 obyvatel.\n\nNašice leží na hlavní silnici Varaždin – Virovitica – Našice – Osijek (silnice D2) a na železniční trati Záhřeb – Koprivnica – Osijek. Nejvíce rozvinuté je zemědělství a rybolov, je zde ale také zastoupeno zpracování železa, výroba cementu a těžba kamene. Oblíbené jsou projížďky lodí na nedalekých rybnících. Nedaleko města se nachází i soukromá zoologická zahrada.\n\nPrvní zmínka o městě je z roku 1229, kdy ještě neslo název \"Nekche\". Z dob středověku se zachovaly některé památky (jako např. gotický kostel). Do Našic dnes jezdí i turisté – hlavně díky okolní krajině. Na místním zámku žila a zemřela první a nejvýznamnější chorvatská hudební skladatelka Dora Pejačević (1885-1923). Pamětní síň věnovaná jejímu životu a dílu se nachází v Městském muzeu.\n\n"}
{"id": "35538", "url": "https://cs.wikipedia.org/wiki?curid=35538", "title": "Grand Prix Belgie 2005", "text": "Grand Prix Belgie 2005\n\nGrand Prix Belgie 2005 (LXII Foster's Grand Prix de Belgique) šestnáctý závod 56. ročníku mistrovství světa vozů Formule 1, historicky již 747. grand prix, se již tradičně odehrál na okruhu Spa-Francorchamps, který leží 100 km jihovýchodně od Bruselu a pouhých 25 km od německých hranic. Okruh dlouhý 6,976 km km absolvovali jezdci 44 což celkově představuje 306,944 km.\n\nPři propagační akci stáje Red Bull si piloti Vitantonio Liuzzi a Christian Klien vyzkoušeli motokrosové motocykly přímo na trati Spa-Francorchamps. V boxech byly k vidění hned dva dorty;Antonio Pizzonia slavil 25. narozeniny a Felipe Massa start do 50 Grand Prix.\n\nLXII Grand Prix de Belgique\n\nNejlepe sedla trať týmu McLaren, který jíž v kvalifikaci nedal svým soupeřům šanci a v pořadí Juan Pablo Montoya a Kimi Räikkönen obsadil celou první řadu. Třetí místo si vybojoval Giancarlo Fisichella, ale musel měnit motor a tak se na třetí místo posunul jeho krajan Jarno Trulli.\n\nV den závodu dělalo největší problémy všem aktérům, počasí. Během celého závodního víkendu se vystřídali všechny možné situace co v počasí mohou nastat. Druhý páteční trénink byl doslova spláchnut, v sobotu bylo sucho a před startem nedělního závodu znovu pršelo. Pro závod se očekával déšť. Největší pozornost se soustředila směrem k Fernandu Alonsovi, který měl první šanci zajistit si již v tomto závodě titul mistra světa. K tomu mu stačilo získat alespoň o čtyři body více jak Kimi Räikkönen. Start se obešel bez vážnějších kolizí, McLaren si udržel startovní pozice obou vozů, následoval je Trulli i Alonso. Celým startovním polem se musel postupně probíjet po penalizaci Giancarlo Fisichella. Nejdříve se dostal přes Webbera i Coulthrda, posléze následoval Massa a Button a Fisichella kroužil na osmém místě. Pak ale na výjezdu ze zatáčky Eau Rouge ztratil Fisichella vládu nad svým vozem a rozbil se o svodidla. Na trať vyjel Safety car a začala taktická hra. Do boxu zamiřila řada jezdců a pořadí se pořádně zamýchalo. Po restartu bylo pořadí následovné: Montoya, Villeneuve, R. Schumacher, Räikkönen, Alonso, Trulli, Massa, Barrichello, Monteiro. V La Source Sato sestřelil Michaela Schumachera. Zastavky se vubec nepovedly Trullimu, který se vrátil na trať až 14. Ralf Schumacher poté zariskoval na suchých pneumatikách a rázem se octl mimo trať a znovu zamířil do boxu pro přechodné pneumatiky. To už i ostatní jezdci stačili experimentovat se suchými pneumatikami, ale výsledek byl velice podobný tomu co předvedl Ralf Schumacher. Nejlépe vyšla taktika Kimi Räikkönenovi, který dokázal zajíždět jedno nejrychlejší kolo za druhým, pak zajel do boxu a hladkou zastávku proměnil ve vedení v závodě. Záda mu kryl Juan Pablo Montoya, než se připravil o druhé místo kolizí s Pizzoniou, který jel o kolo zpět. Montoya tak zkomplikoval týmu boj o pohár konstruktérů. Z vítězství se nakonec radoval Räikkönen, který si tak uchoval teoretickou šanci na titul.\n\n\n\n Juan Pablo Montoya McLaren 1'46.391\n\n\n\n"}
{"id": "35540", "url": "https://cs.wikipedia.org/wiki?curid=35540", "title": "Ivan Binar", "text": "Ivan Binar\n\nIvan Binar (* 25. června 1942 Boskovice) je český spisovatel a překladatel.\n\nV roce 1959 odmaturoval, poté studoval češtinu, dějepis a výtvarnou výchovu na Pedagogickém institutu v Ostravě. Po absolvování tohoto institutu (1963) vyučoval na základní škole. Souběžně s tím pracoval v zájmovém centru mládeže, na konci 60. let se stal redaktorem časopisu \"Tramp\", v době kdy zde působil šéfredaktor Jiří Goj - Gaučo. Od roku 1970 se stal šéfredaktorem - až do zákazu vydávání časopisu \"Tramp\" v březnu 1971 a publikoval v řadě dalších časopisů např. v \"Mladém světě\". Po roce 1965 se významně podílel na ostravském studentském Divadélku pod okapem (později Waterloo). V roce 1971 byl zatčen a odsouzen za pobuřování, kterého se měl dopustit při muzikálu \"Syn pluku\". Vězněn byl až do roku 1973, po svém návratu se stal ineditním spisovatelem, kdy byl zaměstnán v několika manuálních profesích. Roku 1977 emigroval do Rakouska (Vídeň), kde působil jako překladatel a restaurátor keramiky. Roku 1983 se přestěhoval do Mnichova, kde se stal redaktorem rádia Svobodná Evropa. Roku 1994 se vrátil do Prahy, kde se stal spisovatelem na volné noze. V letech 2003–2004 byl předsedou Obce spisovatelů.\n\nV roce 2003 působil jako člen Rady České televize.\n\nV roce 2016 obdržel na návrh Rady města Plzně Cenu 1. června připomínající veřejné vystoupení Plzeňanů proti totalitnímu režimu v roce 1953 (Den prvního zvonění), za významný přínos k objasnění a prosazení principů demokracie, svobody a spravedlnosti a za důslednou obhajobu lidských práv a svobod prostřednictvím tisku, rozhlasu a televize. A zařadil se mezi oceněné Laureáty Ceny 1. června\n\nJeho dílo je ovlivněno Beat generation a rozvádí jejich myšlenku o nutnosti chránit si vnitřní svobodu, akorát ji staví do jiného světla. Tento jiný pohled mu umožňuje především přímá zkušenost s komunistickou diktaturou.\n\n\n\nV roce 2013 mu byla udělena Cena Václava Bendy.\n\n\n\n"}
{"id": "35543", "url": "https://cs.wikipedia.org/wiki?curid=35543", "title": "Vyhledávání Google", "text": "Vyhledávání Google\n\nVyhledávání Google je v současnosti nejpoužívanější internetový vyhledávač, který vlastní společnost Google.\n\nVyhledávač původně navrhli Sergey Brin a Larry Page v rámci svého výzkumu na Stanfordově univerzitě, aby ověřili funkčnost svého algoritmu pro ohodnocování webových stránek PageRank. Záhy se ukázalo, že kvalita jeho výsledků natolik převyšovala tehdy dostupné vyhledávače, že je Google v krátké době téměř převálcoval.\n\nKromě řazení výsledků podle PageRanku bylo v Googlu novinkou i kladení důrazu na vyhledávání frází (takže se nestávalo, že víceslovný dotaz vrátil stránky, kde se tato slova vůbec nevyskytovala pohromadě) a ukládání plného textu indexovaných stránek (které umožňovalo u výsledných stránek rovnou zobrazovat relevantní fragmenty textu).\n\n\"Údaje uvedené v této kapitole se vycházejí z informací uvedených v popisu prototypu vyhledávače z roku 1998. Protože je v současnosti Google komerčním produktem, je o jeho vnitřních funkcí známo mnohem méně. Lze ale předpokládat, že základní rysy jsou shodné s prototypem.\"\n\n\"Crawler\" stahuje ze sítě dokumenty, které mu určí URL Server. Crawlerů běží několik paralelně, každý najednou udržuje stovky otevřených spojení k webserverům, aby nebyl zdržován čekáním na jejich odpovědi. Vzhledem k variabilitě internetového obsahu musí být crawler velice robustní a odolný vůči atypickým případům, jako jsou např. online hry\".\"\n\n\"Store server\" dokumenty od Crawleru komprimuje a ukládá do Repository. Každé stránce je přiřazen identifikátor docID (ten se generuje, kdykoliv je získáno nové URL).\n\n\"Indexer\" má několik úkolů:\n\n\n\"URLresolver\" dále zpracovává soubor s odkazy na URL – převádí relativní cesty na absolutní URL a na docID. Tyto informace ukládá do indexu dokumentů, který mimo jiné slouží jako zdroj dat pro URL Server. Texty odkazu také přidává do indexu k dokumentu, na nějž směřují. Informace o vzájemných odkazech se používají pro výpočet PageRanku.\n\n\"Třídič (sorter)\" přetřiďuje index do zpětného indexu – hity místo podle docID řadí podle wordID (ID slova, které se používá v hitu). Třídič zároveň vytváří seznam použitých wordID a jejich četností, z nichž je programem DumpLexicon vytvořen nový slovník (lexicon).\n\n\"Vyhledávač (searcher)\" běží na webserveru a s použitím slovníku, zpětného indexu a PageRanků odpovídá na dotazy.\n\nPro dosažení co nejrychlejší odezvy jsou formáty uložených dat optimalizovány tak, aby byly přístupy na disk co nejřidší (v dnešním počítači je disk zdaleka nejpomalejší částí – přečtení informace trvá okolo 10ms, což je řádově milionkrát pomalejší než přístup do paměti).\n\n\"Repository\" obsahuje úplný HTML kód každé zaindexované webové stránky. Stránky jsou uloženy zkomprimované pomocí knihovny zlib (přestože nabízí horší kompresní poměr než bzip, byla upřednostněna pro svou rychlost) jedna za druhou, přičemž před každou je uloženo její docID, délka a URL. K přístupu k repository nejsou nutná žádná další data, takže v případě potřeby je možné z jeho kopie rekonstruovat všechny ostatní struktury.\n\nV \"indexu dokumentů\" (document index) jsou uloženy informace o každém dokumentu (stránce). Používá strukturu ISAM (Indexed Sequential Access Method), v níž jsou všechny záznamy pevné délky uloženy sekvenčně za sebou, přičemž hashovací tabulky pro urychlení přístupu podle docID jsem uloženy mimo hlavní data.\n\nKaždá položka obsahuje aktuální stav dokumentu, ukazatel do repository, kontrolní součet souboru a různé statistiky. Pokud byl dokument rozparsován, je v položce také odkaz do souboru docinfo, v němž je zaneseno URL dokumentu a jeho titulek. V opačném případě odkazuje do \"URLlistu\", který obsahuje pouze URL. Motivací tohoto řešení byla kompaktnost datové struktury a schopnost načíst záznam v jednom přístupu na disk.\n\nTaké existuje soubor pro převod URL na docID – setříděný seznam hashů URL a odpovídajících docID. Pro převod se spočítá hash URL a v tabulce se vyhledá příslušné docID. Pomocí slévaní je možné najít docID pro více URL najednou; tuto techniku používá \"URLresolver\".\n\n\"Slovník\" je implementován jako sekvenční seznam slov oddělených nulami a hašovací tabulkou s ukazateli do ní. U prototypu vyhledávače slovník obsahoval 14 miliónů slov a vešel se do 256 MB operační paměti (což je klíčové pro jeho rychlou použitelnost). Slovník je zdrojem problémů při paralelizaci indexování – při běžném provozu musí být indexery schopny přidávat do slovníku nová slova. Tento problém byl vyřešen jeho zafixováním: nálezy nových slov se zapisují do zvláštního souboru, který na konci zpracuje poslední indexer. Vzhledem k velikosti slovníku je tento dodatečný soubor relativně malý, a jeho zpracování tudíž nezabere mnoho času.\n\n\"Seznamy hitů\" obsahují údaje o výskytu slov v dokumentech, a to včetně informací o pozici, velikosti písma a kapitalizaci. Protože tvoří většinu obsahu indexu i zpětného indexu, je důležité je ukládat co možná nejefektivněji; Google pro uložení hitu používá dva bajty. Hity se rozlišují na obyčejné a důležité, přičemž do důležitých se počítají slova obsažená v URL, titulku, textu a odkazů a v meta tazích.\n\nVe vlastních indexech se před seznam hitů ukládá jeho délka. Aby se dále ušetřilo místo, je délka zkombinovaná s wordID (resp. docID ve zpětném indexu), čímž pro délku zbývá 8, resp. 5 bitů. Pokud je hitů více, obsahuje pole pro délku escape kód, a samotná délka je uložena v následující dvou bajtech.\nIndex se rozdělen do skupiny kontejnerů (barrels; prototyp používá 64), přičemž každý kontejner pokrývá určitou část wordID – index je už tedy částečně setříděn. Pokud dokument obsahuje slova, jejichž wordID spadají do daného kontejneru, je do kontejneru přidáno jeho docID, následované příslušnými wordID a jejich hitlistu. To sice vyžaduje o něco více prostoru kvůli duplikovaným docID, ale zato významně zjednodušuje náročnost úkolu pro třídič(e). Současně umožňuje místo celých wordID (které mají 32 bitů) ukládat jen rozdíl od minimálního wordID v rozsahu – tím pádem pro wordID stačí jen 24 bitů a 8 je možno použít pro počet hitů.\n\nZpětný index se skládá ze stejných kontejnerů jako index normální; kontejnery jsou jen přetříděny podle wordID. Pro každé platné wordID je pak do slovníku doplněn odkaz do kontejneru s odpovídajícím seznamem dokumentů, které slovo obsahují. Důležitou otázkou je, v jakém pořadí uváděn docID v tomto seznamu. Jednoduchým řešením je řadit je dle docID – to umožňovalo snadné slučování seznamů při zpracování víceslovných dotazů. Další možností je řadit je dle PageRanku dokumentů. Potom jsou odpovědi na jednoslovné dotazy trivialitou a je pravděpodobné, že i nejlepší odpovědi na dotazy víceslovné budou blízko začátku. Google používá kompromisní řešení: má dvě sady kontejnerů: “krátká” obsahuje pouze hity v titulcích a odkazech, “dlouhá” je úplná. Při prohledávání se potom nejprve prověří první sada, a teprve při příliš malém počtu nalezených výsledků se zkoumá druhá.\n\nOhodnocování výsledků dotazů nezahrnuje pouze PageRank, ale i pozici hledaného slova v dokumentu. Hodnocení v Google byla navrženo tak, aby žádný jednotlivý faktor nemohl mít příliš velký vliv na výsledek.\n\nJe-li vyhodnocován jednoslovný dotaz, zkoumá se seznam hitů pro dané slovo. Google má u každého hitu uložen i jeho druh (titulek, text odkazu, URL, obyčejný text velkým písmem, obyčejný text malým písmem, …); každému druhu je pak přiřazena určitá váha. Na tyto váhy lze nahlížet jako na vektor. Stejně tak je ohodnocen počet hitů pro každý druh – ohodnocení na začátku roste lineárně s počtem, ale pak se závislost “narovnává”, takže pokud počet výskytů překročí určitou mez, ohodnocení dále neroste.\n\nSkalární součin vektoru vah a vektoru ohodnocení počtu výskytů tvoří ohodnocení relevance dokumentu, jehož kombinace s PageRankem určí konečné pořadí dokumentu ve výsledku.\n\nPro víceslovné dotazy je situace komplikovanější – musí se procházet několik seznamů hitů najednou, aby bylo možné ohodnocovat výsledky na základě vzdálenosti jednotlivých výskytů. Pro každou nalezenou skupinu hitů je spočítána vzdálenost výskytu všech nalezených slov v textu dokumentu (nebo odkazu), které je přiřazeno jedno z deseti ohodnocení. Počty výskytů se potom nepočítají jen pro různé druhy hitů, ale i pro každou dvojici druh-vzdálenost. Oba tyto údaje jsou převedeny na příslušná ohodnocení, a jejich skalární součin tvoří ohodnocení relevance dokumentu.\n\nDo vyhledaváného výrazu je možné zadat operátory:\n\nO technologiích, které používá současné Vyhledávání Google, není známo mnoho: Google jako komerční firma uvolňuje méně informací, než v době, kdy šlo o akademický projekt.\n\nJisté je, že celý vyhledávač je rozdělen do několika tzv. datacenter, rozmístěných po celém světě. Datacentra zodpovídají dotazy nezávisle, dotazy se mezi ně rozdělují pomocí rotace DNS záznamů (jmenné servery Google na každý dotaz vrací vstupní IP adresu jiného datacentra, vybírá je na základě geografické polohy uživatele a vytížení jednotlivých center).\n\nDatacentrum se skládá z velkého počtu „běžných“ PC, používajících upravenou verzi operačního systému Linux. Takové počítače které mají lepší poměr cena/výkon než vysoce výkonné (ale současně velmi drahé) servery. V prvním čtvrtletí 2003 sahala paleta konfigurací od jednoprocesorových Intel Celeron 533 MHz po dvouprocesorové Intel Pentium III 1,4 GHz, s jedním nebo více 80 GB IDE disky. Podle odhadů z dubna 2004 se v datacentrech nachází přibližně 63 tisíc počítačů, což činí cluster Googlu nejvýkonnější na světě.\n\nSpolehlivost je zajištěna na softwarové úrovni – při výpadku je počítač vyřazen z clusteru a jeho úlohy převezme jiný.\n\nPopularita Google umožnila jeho zakladatelům založit inzertní systém Google AdWords a Google AdSense. AdWords je v podstatě administrátorské rozhraní, které umožňuje inzerentům, kteří mají u Google založený účet a na něm vloženy finanční prostředky, vytvořit inzerát, který se pak bude zobrazovat u fulltextových výsledků označený jako \"sponsored listings\". Tento malý inzerát je svázán pevnými pravidly – má limitovaný rozsah a i jeho obsah je omezen. Inzerenti si pro každý inzerát stanoví i tzv. keywords, čili klíčová slova, po jejichž zadání do vyhledávače Google nebo některé z jeho přidružených stránek, se zobrazí právě onen inzerát. Inzerent platí Google částku, kterou si sám stanoví (min. částku stanoví Google), za každé kliknutí na jeho inzerát. Pořadí inzerátů je stanoveno systémem na základě kombinace několika faktorů – \"ceny za klik (cost per click)\" a míry prokliků (click through rate).\n\nPo příchodu do datacentra je HTTP požadavek přesměrován hardwarovým load-balancerem (prvkem vyrovnávajícím zátěž) na jeden z webových serverů (Google Web Server – GWS). Webserver pak koordinuje zpracování dotazu a formátuje výsledek do HTML odpovědi, kterou na závěr posílá uživateli.\n\nPrvní fází zpracování dotazu je vyhledání odpovídajících dokumentů ve zpětném indexu. Princip je v zásadě stejný jako u prototypu, jediným rozdílem je velikost zpětného indexu. Aby bylo dosaženo adekvátní rychlosti, je zpětný index rozdělen na větší počet fragmentů (\"shards\"), přičemž každý pokrývá náhodně vybranou podmnožinu dokumentů. Požadavky na každý fragment obsluhuje více počítačů (jejich sada se označuje jako \"pool\"). Při zpracování požadavku na nějaké slovo pak load balancer pošle dotaz jednomu stroji pro každý fragment. Ten vyřídí svou část úkolu, a spojené odpovědi dají celkový výsledek pro celý index v čase, který zabere prohledání jednoho fragmentu.\n\nPokud jeden z počítačů selže, load balancer na něj přestane směrovat dotazy a další prvky obsluhující cluster se jej pokusí oživit, případně jej nahradí jiným strojem. V průběhu poruchy je kapacita systému snížena úměrně podílu celkové kapacity, který počítač představoval.\n\nVýsledkem prohledávání je setříděný seznam docID. Další fází zpracování je přiřadit ke každému docID URL, titulek a úryvek textu relevantní k dotazu. K tomu slouží dokumentové servery (docservers), které najdou příslušný záznam v repository a získají z něj potřebné informace. Rychlost odezvy je řešena stejným způsobem jako u vyhledávání v indexu: repository je rozdělen na více fragmentů, každý z nich obsluhuje pool serverů a požadavky jsou distribuovány load balancerem. Jakmile úryvky a další informace z docserverů dorazí, vyřazují se z výsledků duplicity a provádí se klastrování podle doménového jména.\n\nKvůli replikaci nutné pro zajištění dostupnosti a rychlosti odezvy tak Google v clusterech dokumentových serverů přechovává několik kopií celého webu.\n\nZároveň s těmito hlavními aktivitami ještě webserver získává další informace, jako jsou návrhy na možné opravy pravopisu (například při zadání dotazu „Csech Republic“ se kromě výsledků hledání uživateli zobrazí také otázka, zda náhodou neměl na mysli „Czech Republic“) a reklamy cílené na klíčová slova zadaná uživatelem. To vše je následně sloučeno do HTML stránky, která je odeslána zpět uživateli.\n\n\n"}
{"id": "35546", "url": "https://cs.wikipedia.org/wiki?curid=35546", "title": "Ganja", "text": "Ganja\n\nGanja může být:\n\n"}
{"id": "35550", "url": "https://cs.wikipedia.org/wiki?curid=35550", "title": "Buty", "text": "Buty\n\nButy jsou česká populární hudební skupina, původně z Ostravy, která vznikla v roce 1986 ze skupin U238 a B komplex. Zakládajícími členy jsou Richard Kroczek a Radek Pastrňák. K nim se přidali Vít Kučaj, Ivan Myslikovjan a Luděk Piaseczný.\n\nV hudbě skupiny Buty se mísí velké množství hudebních stylů (rock, folk, folklor různých etnik, country, jazz, reggae a další) s nápaditými a vtipnými texty. Každé album se od předešlého výrazně odlišuje. Od komorního \"Pískej si pískej\", k atmosférickému \"Ppoommaalluu\" (část písní použité ke Svěrákovu filmu Jízda), pozitivitou nabitému \"Dřevu\" (v těchto dvou albech většina kritiků shledává umělecký vrchol skupiny), k mírně popovému počinu \"Rastakayakwanna\", experimentálnímu, avšak ne tak úplně koherentnímu \"Kapradí\", přes \"Normale\" (někdy chybně chápáno jako symbolizující nářky nad ostravským spolužitím Rómů a Čechů; hudebně inspirováno Goranem Bregovičem), až k albu \"Votom\", které vznikalo pět let. Píseň \"Hajcman blues\" tvoří hudební doprovod k filmu Roberta Sedláčka \"Sráči\" (2010). Zatím posledním albem je \"Duperele\".\n\nNázev skupiny znamená „Boty“ v lašském nářečí , do kterého bylo slovo převzato z polštiny.\n\n\n\n\n\n\n\n"}
{"id": "35554", "url": "https://cs.wikipedia.org/wiki?curid=35554", "title": "Kyjov (rozcestník)", "text": "Kyjov (rozcestník)\n\nNázev Kyjov má vícero míst:\n\n\n\n\n\nNázev mají také dva vrcholy\n\n\n"}
{"id": "35555", "url": "https://cs.wikipedia.org/wiki?curid=35555", "title": "Správní řád", "text": "Správní řád\n\nSprávní řád (ve zkratce SprŘ nebo s. ř.) je název zákona č. 500/2004 Sb., který je základním procesním předpisem upravujícím řízení před správním úřadem (správní řízení). V tomto smyslu je subsidiární ke všem dalším procesním úpravám správního práva.\n\nTomuto novému správnímu řádu předcházely na území České republiky následující právní předpisy:\n\nSprávní řád se člení na celkem 8 částí:\n\n"}
{"id": "35560", "url": "https://cs.wikipedia.org/wiki?curid=35560", "title": "Obnova řízení", "text": "Obnova řízení\n\nObnova řízení následuje po úspěšném využití mimořádného opravného prostředku, jímž navrhovatel požádá, aby bylo obnoveno už pravomocně skončené řízení, protože se ve věci objevily dříve neznámé nebo nedostupné důkazy nebo skutečnosti, které by samy nebo ve spojení s původně známými důkazy a skutečnostmi mohly vést k jinému rozhodnutí ve věci.\n\nObnova řízení je přípustná ve správním, v civilním, v trestním řízení, ve správním soudnictví i v řízení před Ústavním soudem, přičemž úprava řízení o povolení obnovy je ve všech případech podobná. Povolením obnovy se původní rozhodnutí buď ruší nebo se pozastavuje jeho vykonatelnost a v původním řízení se pokračuje. Proti rozhodnutí o povolení obnovy řízení (s výjimkou řízení před Ústavním soudem) je přípustný řádný opravný prostředek (odvolání, rozklad nebo stížnost). \n\nMediálně známou se stala žádost o obnovu trestního řízení Jiřího Kajínka.\n\n\"Žalobou na obnovu řízení\" může účastník původního občanského soudního řízení napadnout pravomocné rozhodnutí ve věci samé, kromě rozhodnutí ve věcech manželství nebo partnerství a kromě výroků o nákladech řízení, o lhůtě k plnění nebo předběžné vykonatelnosti, jestliže vyjdou najevo nové skutečnosti, rozhodnutí či důkazy, které mu mohou přivodit příznivější rozhodnutí. Lze ji využít i proti rozhodnutí, kterým byl schválen smír. Subjektivní lhůta k podání žaloby činí tři měsíce od okamžiku, kdy se účastník o důvodech obnovy dozvěděl, objektivní lhůta je v zásadě tříletá. O povolení obnovy (\"iudicium rescidens\") rozhoduje prvostupňový soud, který může napadenému rozhodnutí přiznat odkladný účinek a pokud je zároveň podána žaloba pro zmatečnost, spojí se v jedno řízení. Jestliže bylo podáno i dovolání, vyčká se na jeho výsledek. Povolením obnovy řízení se automaticky odkládá vykonatelnost původního rozhodnutí, v původním řízení se pokračuje a buď se se zamítne návrh na jeho změnu, nebo se původní rozhodnutí novým rozhodnutím změní (\"iudicium rescissorium\").\n\nObnova trestního řízení je možná tehdy, pokud vyjdou najevo nové důkazy či skutečnosti, které by mohly odůvodnit jiné rozhodnutí o vině odsouzeného, o nároku na náhradu škody, o přiměřenějším trestu nebo o pokračování v trestním řízení. Důvodem pro obnovu je i jednání některého z orgánu činného v trestním řízení, které zakládá trestný čin. \"Návrh na obnovu řízení\" může podat státní zástupce, trestně stíhaná osoba i jeho příbuzní, v neprospěch obviněného ale jen státní zástupce. O návrhu rozhoduje prvostupňový soud a pokud mu vyhoví, zruší původní rozhodnutí zcela nebo v jen v předmětné části, přičemž pokud je zrušen výrok o vině, je samozřejmě zrušen i výrok o trestu. Případný nový rozsudek pak nesmí uložit trest přísnější.\n\nVe správním soudnictví je možné řízení obnovit, pokud vyšly najevo nové důkazy nebo pokud jinak rozhodnuto o předběžné otázce. Lze ale obnovit pouze řízení o ochraně před zásahem správního orgánu nebo ve věcech politických stran a hnutí, nikdy však řízení, ve kterém již bylo rozhodnuto o kasační stížnosti. Subjektivní lhůta k podání \"návrhu o obnovu řízení\" činí tři měsíce od okamžiku, kdy se účastník o daných skutečnostech dozvěděl, objektivní lhůta pak tři roky od právní moci rozhodnutí. Návrhu lze přiznat odkladný účinek a pokud je obnova řízení povolena a vydáno nové rozhodnutí ve věci, nahradí rozhodnutí původní.\n\nVe správním řízení pak obnova řízení přichází do úvahy tehdy, pokud vyšly najevo nové důkazy nebo se již využité důkazy ukázaly nepravdivými, případně pokud bylo změněno nebo zrušeno podkladové rozhodnutí. Také zde subjektivní lhůta k podání \"žádosti o obnovu řízení\" činí tři měsíce od okamžiku, kdy se účastník o daných skutečnostech dozvěděl, objektivní lhůta pak tři roky od právní moci rozhodnutí. Kromě toho může řízení o obnově řízení zahájit sám správní orgán z moci úřední, pokud je dán veřejný zájem, a navíc jestliže hrozí vážná újma, vydanému rozhodnutí se přizná odkladný účinek. Rozhoduje vždy orgán, který v původním řízení rozhodl v posledním stupni. Pokud bude řízení obnoveno, původní rozhodnutí se zruší. Podobným institutem, jako je obnova řízení, je ve správním řízení tzv. nové rozhodnutí.\n\nPřed Ústavním soudem lze podat \"návrh na obnovu řízení\" o ústavní stížnosti v případě, že stěžovatel se svým podáním uspěl u mezinárodního orgánu (typicky u Evropského soudu pro lidská práva) a následky porušení lidského práva nebo základy svobody stále trvají a nebyly zapraveny. Ústavní soud je přitom nálezem mezinárodního soudu vázán. Obnova řízení je přípustná v trestních i občanských věcech.\n\nKromě toho je obnova řízení možná i v případě řízení o velezradě prezidenta republiky, nejen pokud by se vyskytly nové důkazy, ale také v případě, že nález Ústavního soudu byl ovlivněn trestným činem jiné osoby. Po smrti bývalého prezidenta mohou o obnovu \"požádat\" i jeho příbuzní. Podstatné je, že i pokud by byl v novém řízení žaloby zproštěn, ztraceného prezidentského úřadu už nenabude.\n"}
{"id": "35561", "url": "https://cs.wikipedia.org/wiki?curid=35561", "title": "Stížnost", "text": "Stížnost\n\nStížnost je podání nebo sdělení, které někdo podá veřejnoprávní nebo soukromoprávní osobě nebo orgánu, pokud je předmětem nějaký nedostatek, nesprávné jednání nebo nečinnost adresáta nebo osoby, vůči níž má adresát nějakou pravomoc nebo odpovědnost, zejména nemá-li takové podání podle zvláštních právních předpisů jiný název. Ve stanovených případech jde i o opravný prostředek proti nějakému rozhodnutí.\n\nPo dlouhou dobu upravovala podávání a vyřizování stížností širokým okruhem organizací a orgánů vládní vyhláška č. 150/1958 Ú.l., o vyřizování stížností, oznámení a podnětů pracujících. Ta se obsahově zčásti překrývala se zákonem č. 85/1990 Sb., o právu petičním, což vzbuzovalo pochybnosti o její platnosti. Nakonec byla vládním nařízením č. 370/2005 Sb. k 1. lednu 2006 zrušena. Zákon o právu petičním pak se stížnostmi počítá jako s peticemi, pokud jsou směřovány vůči státním orgánům ve věcech veřejného nebo jiného společného zájmu.\n\nStížnosti proti nevhodnému chování úředních osob nebo proti postupu správního orgánu upravuje ustanovení § 175 správního řádu. Podle něj lze takovou stížnost podat písemně i ústně a pokud ji nelze vyřídit ihned, musí být vyřízena zásadně do 60 dnů a stěžovatel musí být o provedených opatřeních vyrozuměn. Pokud by stěžovatel s vyřízením nesouhlasil, může požádat nadřízený orgán o prošetření.\n\nV trestním řízení ji lze do tří dnů podat jako řádný opravný prostředek proti usnesení, zatímco proti rozsudku je takovým opravným prostředkem odvolání. Toto rozlišování má základ v trestním řádu z r. 1873, podle něhož bylo možno napadnout rozsudek jak odvoláním, tak zmateční stížností (odvolací a zmateční důvody se však lišily a různé byly i soudy, které o těchto opravných prostředcích rozhodovaly). Naopak jako mimořádný opravný prostředek může pouze ministr spravedlnosti využít stížnost pro porušení zákona.\n\nVe správním soudnictví je mimořádným opravným prostředkem kasační stížnost, o které rozhoduje Nejvyšší správní soud. Ten ale není oprávněn rozhodnout sám, může pouze napadené rozhodnutí zrušit a vrátit správnímu soudu k novému rozhodnutí se svým závazným právním názorem.\n\nZvláštním druhem stížnosti je nakonec i ústavní stížnost, kterou se lze obracet k Ústavnímu soudu, pokud bylo rozhodnutím nebo jiným zásahem veřejného orgánu porušeno ústavně zaručené základní lidské právo nebo svoboda.\n\n"}
{"id": "35565", "url": "https://cs.wikipedia.org/wiki?curid=35565", "title": "Leoš Janáček", "text": "Leoš Janáček\n\nLeoš Janáček (3. července 1854 Hukvaldy – 12. srpna 1928 Moravská Ostrava) byl světově uznávaný český skladatel klasické hudby. Přestože patří do generace české hudební moderny, je jeho styl velmi osobitý a originální. Je ceněn především pro nezvyklou melodiku, vycházející z lidové hudby moravských regionů, zejména Slovácka a Lašska. Ve světě je známý hlavně díky svým operám, kromě jiných kvůli velkému úspěchu opery \"Její pastorkyňa\", uváděné pod názvem \"Jenůfa\". Také jeho orchestrálně-vokální díla \"Glagolská mše\", \"Sinfonietta\", rapsodie \"Taras Bulba\" a komorní skladby, především smyčcová kvarteta, si získala velké uznání.\n\nLeoš Janáček se narodil v obci Hukvaldy na severovýchodní Moravě dne 3. července 1854 jako deváté dítě Jiřího a Amálie Janáčkových, kteří měli celkem čtrnáct potomků. Byl pokřtěn jako Leo Eugen. Jeho otec i matka byli hudebně vzdělaní, ale chudí, a Leoše už jako jedenáctiletého (v roce 1865) poslali na klášterní školu na Starém Brně jako fundatistu (žák, jehož studium bylo hrazeno z odkazů ve prospěch kláštera), kde se mu dostalo pod vedením Pavla Křížkovského prvního hudebního vzdělání. Po absolvování německojazyčné reálky (1866 až 1869) studoval na brněnském Slovanském učitelském ústavě (1869 až 1872, tehdy to byla \"K.u.K. slawische Lehrerbildungsanstalt\") a poté působil v Brně jako sbormistr. V roce 1874 odešel do Prahy, kde do roku 1875 studoval na varhanické škole, z níž byl málem vyhozen kvůli kritice gregoriánské mše ředitele Skuherského. Tam se spřátelil s Antonínem Dvořákem. V roce 1876 byl sbormistrem proslulého českého spolku Umělecká beseda. Dalšího hudebního vzdělání se mu v následujících pěti letech dostalo v Lipsku a Vídni.\n\nPosléze se vrátil zpět do Brna, kde se zúčastnil národně-osvobozeneckých aktivit. V roce 1881 založil v Brně varhanickou školu, jejímž prvním ředitelem se stal (dnes se nazývá Varhanická škola Leoše Janáčka). Působil také jako dirigent a velmi brzy zahájil též svoji kariéru skladatele.\n\nDne 13. července 1881 se oženil se svojí šestnáctiletou žákyní Zdenkou Schulzovou, dcerou ředitele Slovanského učitelského ústavu v Brně, na kterém předtím studoval. Rok poté, konkrétně 15. srpna 1882, se manželům Janáčkovým narodila dcera Olga. Dne 16. května 1888 se jim narodil další potomek, syn Vladimír, který však po dvou letech zemřel na spálu. Další tragická příhoda, která rodinu postihla později, byla smrt dcery Olgy, která zemřela na tyfus ve svých jednadvaceti letech.\n\nPo vzniku Československa působil spolu s Vilémem Kurzem jako profesor brněnské pobočky mistrovské školy Pražské konzervatoře a v roce 1919 založil Konzervatoř Brno.\n\nNa počátku své skladatelské dráhy byl inspirován moravskou lidovou písní, užíval jejích nápěvů a studoval rytmiku a intonaci řeči, což posléze originálně převáděl do své hudby. Studoval též ruskou lidovou hudbu. Lidové písni jeho rodné lašské lidové kultury se věnoval též jako sběratel a folklorista. Podle vzoru Dvořákových „Slovanských tanců“ složil podobný komplet, inspirovaný lidovou hudbou rodného kraje, s názvem „Lašské tance“.\n\nPo složení nepříliš úspěšných oper \"Šárka\" a \"Počátek románu\" se mu dostalo prvního ocenění – opera \"Její pastorkyňa\" byla v roce 1904 nadšeně přijata brněnským publikem. K pražské premiéře opery došlo sice až v roce 1916, otevřela mu však dveře do celého světa: pod názvem \"Jenůfa\" zaznamenala zanedlouho, v roce 1918, významný úspěch ve Vídni, posléze v Německu a v roce 1924 v New Yorku. Od roku 1916 složil dalších pět významných operních děl, dva smyčcové kvartety, několik suit a písňové cykly (nejznámější je \"Zápisník zmizelého\").\n\nToto poslední období skladatelova života přineslo nejoriginálnější, nejvyzrálejší a světově proslulá orchestrální díla, především \"Sinfoniettu\", rapsodii \"Taras Bulba\" a slavnou \"Glagolskou mši\", jednu z nejsvébytnějších skladeb světové hudby vůbec, mši napsanou ve staroslověnštině. Metoda Janáčkovy tvorby, která vykrystalizovala v \"Její pastorkyni\", spočívající ve specifickém opakování motivů, úryvkovitosti a dramatické zkratce, stejně jako v originalitě práce s vývojem jednotlivých sekvencí, dostoupila v tomto díle vrcholu. \"Glagolská mše\" je současně ve vokálním projevu výsledkem dlouhodobého studia lidové hudby z hlediska sémantického. Skladatel zde s obdivuhodně jasnou vizí dospívá k pradávným kořenům slovanské hudební kultury, a to nejen po stránce ryze hudební, ale též jazykové. Čerpá z cyrilometodějského odkazu, předkládá nám však atmosféru, která dýchá syrovou zemitostí člověka, který je spojen s přírodou ve smyslu pohanství. Jeho víra jakoby byla kombinací obou těchto výbav. Jedná se o naprosto nevšední dílo v celosvětovém měřítku nejen co do svébytnosti, ale též dokonalosti zpracování.\n\nI v tomto vrcholném období jeho tvorby zůstala její významnou složkou tvorba operní. Opery \"Výlety pana Broučka\", \"Věc Makropulos\", ale především \"Káťa Kabanová\" a \"Příhody lišky Bystroušky\" dodnes dobývají s velkým úspěchem světové hudební scény. Poslední Janáčkova opera \"Z mrtvého domu\" na motivy Dostojevského románu \"Zápisky z mrtvého domu\" je velmi důstojným završením skladatelovy tvorby, zdůrazňujíc humanismus a vyjadřujíc jak soucit s trpícím člověkem, tak víru v možnost duchovní očisty i člověka společností zavrženého. K napsání některých skladeb jej inspirovala jeho přítelkyně a múza Kamila Stösslová, která byla také předlohou některých ženských hrdinek jeho oper (Liška Bystrouška, Káťa Kabanová, Elina Makropulos ad.)\n\nV Berlíně bylo 8. prosince 1926 nadšeně přijato uvedení \"Concertina\" se sólistkou Ilonou Štěpánovou-Kurzovou (světová a zároveň česká premiéra proběhla již 16. února 1926 v Brně).\n\nLeoš Janáček byl členem České akademie věd a umění, Pruské akademie umění, korespondentem \"The School of Slavonic Studies\" v Londýně a předsedou Klubu moravských skladatelů. Jeho stěžejní díla byla poctěna mnoha cenami. Byl sbormistrem Brněnského a Pražského spolku Svatopluk. Masarykova univerzita mu v Brně udělila v roce 1925 čestný doktorát filosofie za jeho celoživotní tvůrčí odkaz.\n\nJanáček byl rovněž velký rusofil a podnikl několik cest do Ruska. V  jeho domě se často konaly schůzky brněnského Ruského kroužku, jehož byl spoluzakladatelem. Byl nadšen ruskou literaturou a kulturou, a to se projevilo také v jeho díle. Jedná se například o orchestrální rapsodii \"Taras Bulba\", \"1. smyčcový kvartet\" podle díla Lva Nikolajeviče Tolstého \"Kreutzerova sonáta\", nedokončenou operu \"Živá mrtvola\" podle Tolstého \"Anny Kareninové\", opery \"Káťa Kabanová\" podle dramatu Alexandra Ostrovského a \"Z mrtvého domu\" na motivy románu Fjodora Dostojevského.\n\nLeoš Janáček, jeden z nejvýznamnějších hudebních skladatelů konce 19. a počátku 20. století, zemřel náhle v ostravské nemocnici 12. srpna 1928 na zápal plic, když se předtím nachladil za svého prázdninového pobytu v Hukvaldech.\n\n\n\n\n\n\nKaždý rok se na počest Leoše Janáčka koná hudební festival Janáčkovy Hukvaldy. Mezi ctitele Janáčkovy hudby patří i Milan Kundera, který o něm sepsal tři eseje, které vyšly ve svazku Můj Janáček.\n\nJe po něm pojmenován impaktní kráter Janáček na planetě Merkur.\n\n\n"}
{"id": "35566", "url": "https://cs.wikipedia.org/wiki?curid=35566", "title": "Ústavní stížnost", "text": "Ústavní stížnost\n\nÚstavní stížnost je podání k Ústavnímu soudu České republiky, jímž stěžovatel namítá, že pravomocným rozhodnutím v řízení, jehož byl účastníkem, opatřením nebo jiným zásahem orgánu veřejné moci bylo porušeno jeho základní lidské právo nebo svoboda, zaručené ústavním pořádkem. Ústavní stížnost může také podat zastupitelstvo obce nebo kraje, jestliže tvrdí, že nezákonným zásahem státu bylo porušeno jeho zaručené právo na samosprávu.\n\nÚstavní stížnost je definována různými způsoby, které se však shodují v několika bodech. Ústavní stížnost představuje specifický prostředek k ochraně základních práv a svobod (prostředek k ochraně základních práv a svobod \"sui generis\"). To znamená, že ústavní stížnost je možné podat pouze za určitých okolností. Aby mohla být podána ústavní stížnost, musí dojít k nerespektování ústavně zaručených základních práv a svobod.\n\nDalší specifikum ústavní stížnost je v tom, že jejímu podání může dojít až po vyčerpání všech jiných prostředků k ochraně práva, které nabízí právní řád, to znamená včetně mimořádných opravných prostředků. Za takový prostředek ale zákon nepovažuje návrh povolení obnovy řízení. Ústavní stížnost však nepředstavuje zjednodušení stanového právního procesu, ale jedná se o zahájení zcela nového řízení, které je charakteristické tím, že je zcela nezávislé na řízení dalších. Ústavní stížnost v žádném případě není (jak vyplývá z ustálené judikatury Ústavního soudu) dalším v řadě opravných prostředků.\n\nO ústavní stížnosti rozhoduje zvláštní orgán, Ústavní soud, který je na rozdíl od jiných státních orgánů ustaven přímo Ústavou a má právo zasahovat do činnosti moci zákonodárné, výkonné i soudní. Ústavní soud není při svém rozhodování vázán běžnými zákony (mimo zákonů, upravujících řízení před Ústavním soudem), řídí se pouze ústavními zákony a mezinárodními smlouvami o lidských právech a svobodách.\n\nDalším rysem ústavní stížnosti je to, že musí být namířena proti zásahu orgánů veřejné moci. Ústavní stížnost nemůže být směřována proti subjektům soukromého práva. Ústavní stížnost slouží k ochraně subjektivního veřejného práva navrhovatele.\n\nVojtěch Šimíček se ve své knize \"Ústavní stížnost\" pokusil také o typologizaci ústavních stížnosti. Podle toho, v čem stěžovatel spatřuje protiústavnost zásahu orgánu veřejné moci do ústavně zaručených základních práv a svobod, můžeme rozlišovat ústavní stížnost procesní a hmotněprávní. Procesní stížnost je taková stížnost, kde jde o spravedlivý proces. To znamená, že stížnost rozhodnutí orgánu veřejné moci bylo protiústavním způsobem (např. nebyli k jednání obesláni všichni účastníci). Naproti tomu hmotněprávní stížnost nezpochybňuje způsob procesního řízení, nýbrž jeho závěr (např. porušení vlastnického práva).\n\nPodle typu orgánu veřejné moci lze ústavní stížnosti dále dělit na ty, které směřují proti soudním rozhodnutí, a dále na ty, které směřují proti ostatním orgánům veřejné moci (např. obce). Podle zásahu orgánu veřejné moci můžeme rozlišovat ústavní stížnosti napadající rozhodnutí orgánu veřejné moci (např. rozsudek soudu) a stížnosti vystupující proti jinému zásahu orgánu veřejné moci (např. průtahy v řízení).\n\nV zásadě lze funkce ústavní stížnosti rozlišit na funkci subjektivní a objektivní, reparativní a preventivní. Rozdělení funkce subjektivní a objektivní lze zjednodušeně charakterizovat tak, že smyslem institutu ústavní stížnosti je ochrana ústavně právní stéry jedince (tzn. subjektivní funkce) a zároveň také garance základních práv a svobod (tzn. objektivní funkce). Z uvedeného je zřejmé, že subjektivní a objektivní funkce ústavní stížnosti se navzájem nevylučují, ale spíše doplňují.\nÚstavní stížnost má dále reparativní a preventivní funkci. Jestliže ústavní stížnost skončí konstatováním porušení základních práv nebo svobod, dojde zpravidla k vydání nového rozhodnutí, které nebude protiústavní. Tento postup v sobě zahrnuje i funkci preventivní, neboť orgán veřejné moci by se měl snažit v budoucnu takových protiústavních aktů vyvarovat.\n\nÚstavní stížnost je nepřípustná zejména tehdy, jestliže stěžovatel nevyčerpal všechny prostředky k ochraně práv, které mu právní řád poskytuje. Řízení o ústavní stížnosti je tak koncipováno jako \"ultima ratio\", poslední možnost ochrany ústavně zaručených práv. Tato zásada však neplatí absolutně, zákon z ní připouští dvě výjimky. První výjimkou je situace, kdy stížnost svým významem podstatně přesahuje vlastní zájmy stěžovatele. V tom případě musí být podána do jednoho roku ode dne, kdy došlo ke skutečnosti, která je předmětem stížnosti. Druhou výjimkou je stav, kdy v řízení o podaném opravném prostředku dochází ke značným průtahům, z nichž stěžovateli vzniká anebo může vzniknout vážná a neodvratitelná újma.\n\nÚstavní stížnost může podat jak fyzická i právnická osoba, jestliže tvrdí, že zásahem orgánu veřejné moci došlo k porušení jejího základního práva nebo svobody zaručované ústavním pořádkem. Stěžovat musí v ústavní stížnosti uvést, jaké základní právo bylo v jeho případě porušeno, který orgán veřejné moci a jakým rozhodnutím narušil základní právo nebo svobodu dotyčného. V této souvislosti je třeba říci, že Ústavní soud není soudem nadřízeným obecným soudům, není soudem posledním a pouze přezkoumává ústavnost, nikoliv zákonnost či věcnou správnost soudních rozhodnutí. Úkolem Ústavního soudu je pouze ochrana ústavně zaručených základních práv a svobod.\n\nPodle zákona o Ústavním soudu nemůže stěžovatel stížnost napsat, podat a v řízení vystupovat sám. Každá fyzická i právnická osoba jako účastník musí být před Ústavním soudem zastoupena advokátem (výjimkou je situace, kdy ústavní stížnost podává sám advokát). Advokát, kterého stěžovatel musí povinně k řízení před Ústavním soudem mít, by měl náležitosti ústavní stížnosti dobře znát. Ostatně povinné advokátní zastoupení je u Ústavního soudu předepsáno právě proto, aby Ústavní soud nebyl zahlcen nekvalifikovanými podáními. Ústavní soud advokáty stěžovatelům nepřiděluje.\n\nPodle ustanovení § 72 odst. 3 zákona o Ústavním soudu lze podat ústavní stížnost ve lhůtě dvou měsíců od doručení rozhodnutí o posledním procesním prostředku, který zákon stěžovateli k ochraně jeho práva poskytuje. Podle pravidel pro počítání lhůt tato dvouměsíční lhůta začíná běžet až dnem následujícím po dni, v němž bylo rozhodnutí o posledním procesním prostředku stěžovateli či jeho zmocněnci (tj. zmocněnci advokátu i zmocněnci neadvokátu) doručeno.\n\nPro výklad počítání dvouměsíční lhůty platí bezezbytku výkladová pravidla aktuálního znění Občanského soudního řádu, konkrétně § 57 -a to všechny tři odstavce, tvořící toto ustanovení.\n\nPokud Ústavní soud shledá stížnost odůvodněnou, může podle zákona zrušit napadené rozhodnutí a v případě stížnosti proti jinému zásahu orgánu veřejné moci zakázat příslušnému státnímu orgánu, aby v porušování práva a svobody pokračoval či mu přikázat, aby obnovil stav před porušením práva a svobody. Ústavní soud například nemůže státnímu orgánu přikázat, aby vyhověl nějaké žádosti stěžovatele, aby mu poskytl nějaké plnění, apod. Ústavní soud nemůže změnit napadené rozhodnutí a nemůže ani rozhodnout namísto příslušného státního orgánu nebo soudu. Zruší-li napadené rozhodnutí, věc se vrací zpět k novému rozhodnutí orgánu veřejné moci.\n\nO ústavní stížnost rozhodne Ústavní soud nálezem, kterým stížnosti zcela vyhoví, zamítne ji, anebo ji zčásti vyhoví a zčásti zamítne. V nálezu soud deklaratorně vysloví, které ústavně zaručené právo nebo svoboda byly a jaké ustanovení ústavního zákona byly porušeny a jakým zásahem orgánu veřejné moci k tomuto porušení došlo (resp. jde-li o ústavní stížnost obce nebo vyššího územního samosprávného celku, vysloví soud, v čem spočívá porušení zákonem zaručeného práva na samosprávu, jaké ústavní zákony nebo zákony byly porušeny a jakým zásahem státu k tmut porušení došlo).\n\nDále soud konstitutivně zruší napadené rozhodnutí orgánu veřejné moci (resp. státu, jde-li o stížnost obce nebo VÚSC). Jde-li o stížnost proti tzv. jinému zásahu orgánu veřejné moci (např. nečinnost), Ústavní soud v nálezu dotčenému orgánu veřejné moci (resp. státu) zakáže, aby v porušování práva a svobody dále pokračoval a přikáže mu, je-li to možné, aby obnovil stav před porušením (\"restitutio in integrum\").\n\nNení však v pravomoci Ústavního soudu například přikázat orgánu veřejné moci, aby vyhověl nějaké žádosti stěžovatele, aby mu poskytl nějaké plnění, apod. Ústavní soud nemůže změnit napadené rozhodnutí a nemůže ani rozhodnout namísto příslušného státního orgánu nebo soudu. Zruší-li napadené rozhodnutí, věc se vrací zpět k novému rozhodnutí orgánu veřejné moci.\n\n"}
{"id": "35570", "url": "https://cs.wikipedia.org/wiki?curid=35570", "title": "Stížnost pro porušení zákona", "text": "Stížnost pro porušení zákona\n\nStížnost pro porušení zákona je mimořádný opravný prostředek, jímž ministr spravedlnosti žádá Nejvyšší soud o přezkoumání pravomocného rozhodnutí orgánu činného v trestním řízení z důvodu jeho tvrzené nezákonnosti. Soud může na návrh ministra nebo i bez něj přerušit nebo odložit výkon trestu, než o stížnosti rozhodne. Účastník řízení tímto opravným prostředkem nedisponuje, může dát pouze ministru spravedlnosti neformální podnět k jejímu podání.\n\nJde také o opravný prostředek, který lze využít pouze v trestním řízení, ačkoli v letech 1951–1992 byla zakotvena i pro civilní proces (účastníci občanskoprávního řízení jí tehdy též nedisponovali, podat ji mohl pouze generální prokurátor nebo později i ministr spravedlnosti). Do trestního řízení se dostala o rok dříve, v roce 1950.\n\nPodána může být ve prospěch nebo v neprospěch obviněného. Pouze proti výroku o trestu ale jen tehdy, pokud je uložený trest ve zřejmém nepoměru k povaze a závažnosti trestného činu či k poměrům pachatele nebo pokud je ve zřejmém rozporu s jeho účelem. \n\nNejvyšší soud o ní rozhoduje především ve veřejném zasedání za účasti státního zástupce Nejvyššího státního zastupitelství, případně i pověřeného zástupce ministra spravedlnosti, a pokud shledá, že zákon porušen byl, vysloví tuto skutečnost rozsudkem, ale napadené rozhodnutí zruší jen tehdy, pokud byl porušen v neprospěch obviněného. Nové rozhodnutí je pak vydáno na základě závazného právního názoru Nejvyššího soudu a nemůže být znovu rozhodnuto v neprospěch obviněného.\n\nProtože jde o opravný prostředek, kterým disponuje pouze ministr spravedlnosti, jakožto reprezentant jen jedné procesní strany – státu, dospěl v roce 2001 Ústavní soud k závěru, že jí jsou dotčena práva obviněného na „rovnost zbraní“. Vzhledem k tomu zrušil mj. ustanovení § 272 trestního řádu, které umožňovalo v případě porušení zákona ve prospěch obviněného napadené rozhodnutí zrušit. Nejvyššímu soudu tak pro takové případy zbyla pouze možnost vyslovit porušení zákona tzv. „akademickým výrokem“, ale napadené rozhodnutí ponechat v platnosti.\n\nV roce 2004 Ústavní soud zpochybnil její legitimitu dalším obsáhlým nálezem, v němž se pozastavil nad tím, že Nejvyšší soud vyhovuje relativně mnohem vyššímu počtu stížností pro porušení zákona než dovolání, a judikoval, že je hrubým porušením práva na spravedlivý proces, jestliže soudy odkazují obviněného s jeho námitkami do řízení o opravném prostředku, jímž sám nedisponuje. Uvažuje se proto nad tím, že v připravovaném novém trestním řádu by byla součástí dovolání nebo zvláštní kasační stížnosti, a podat by ji tak mohl i obviněný.\n"}
{"id": "35571", "url": "https://cs.wikipedia.org/wiki?curid=35571", "title": "Novela (právo)", "text": "Novela (právo)\n\nNovelou se nazývá takový právní předpis, kterým se mění či doplňuje, cizím slovem \"novelizuje\", jiný právní předpis. Novely jsou vydávány buď jako samostatné právní předpisy nebo jsou připojeny k jiným předpisům zpravidla na jejich konec. Název se odvozuje od výrazu „Novellae“ (množné číslo; řecky \"Narai\"), což je sbírka nařízení císaře Justiniána I. z let 534–569, která byla zařazena do souboru římského práva Corpus iuris civilis jako dodatek. Odlišným od novelizace je výraz „novace“, který má místo v soukromém právu, kde jde o novace závazků.\n\nNovelizací se změní nebo zruší určitá část dřívějšího právního předpisu, případně se do něj doplní nová ustanovení. Novelizační právní předpis je publikován ve Sbírce zákonů jako samostatný, má vlastní platnost a účinnost, ale od data účinnosti se právní normy novely stávají součástí toho právního předpisu, který je novelizován (jsou do něj \"inkorporovány\"). Ten se pak má označovat sice pod původním číslem a ročníkem Sbírky zákonů, ovšem s dodatkem např. „ve znění pozdějších předpisů“. Vzhledem k tomu, že právní normy už nejsou součástí novely, ale novelizovaného právního předpisu, nelze takovou právně nesamostatnou novelu např. napadnout u Ústavního soudu. Výjimkou jsou přechodná ustanovení novely, která se součástí novelizovaného právního předpisu nestávají, a napadnout lze i ústavnost procedury přijetí novely.\n\nJestliže je novela určitého právního předpisu obsažena v jiném právním předpisu, který s ní obsahově jinak vůbec nesouvisí, jedná se o tzv. „přílepek“. Protože se tím ale narušují principy tvorby souladného, přehledného a předvídatelného práva, prohlásil je v roce 2007 Ústavní soud za neústavní.\n\n"}
{"id": "35572", "url": "https://cs.wikipedia.org/wiki?curid=35572", "title": "Fingerboard", "text": "Fingerboard\n\nFingerboard je zmenšenina skateboardu, který se ovládá dvěma prsty na ruce. Stejně jako skateboard, skládá se fingerboard z koleček, náprav (trucků), šroubků a matiček. Každý jednotlivý díl je možné vyměnit za jiný, například v případě opotřebení. Klasický fingerboard měří od 96 mm na délku a od cca 25 mm na šířku. Je možné si zvolit takovou délku a šířku fingerboardu, která vám bude nejvíce vyhovovat. Jezdí se přes speciální překážky, které jsou zmenšeninou klasických skateboardových ramp. Je to oblíbená zábava pro všechny bez omezení na věku. Dělají se na něm různé triky, z nichž základním je „Ollie“, výskok do vzduchu, ze kterého vychází většina dalších triků (např. kickflip, 360 flip atd). Drtivá většina triků je převzata z klasického skateboardingu, ale ne všechny lze na fingerboardu provést (a naopak). Na vzniku Fingerboardingu se podílela skateboardová legenda Lance Mountain, který je autorem článku „jak si vyrobit fingerboard“ v americkém časopise Transworld Skateboarding magazine, který vyšel v roce 1985.\n\nFingerboarding je sport, který vznikl ve Spojených státech kolem roku 1985. Časopis Transworld Skateboard Magazine otiskl návod jak miniaturní skateboard vyrobit slepením sedmi baseballových karet. Podvozek (truck) byl vyroben z mazacích gum z tužek a kolečka s osičkami byly použity z modelů aut – \"angličáků\". \n\nŘíká se, že už dávno si děti v USA ohýbaly kreditní karty a jezdily na nich. Poté se začali dělat skateboardy jako přívěšky a někoho napadlo, že by se na nich mohlo jezdit. A tak se začali vyrábět plastové fingerboardy.\n\nV roce 1986 se začaly první fingerboardy vyrábět průmyslově, nejprve jako přívěšky na klíče. Fingerboardy měly funkční kolečka, jen při jízdě překážel přívěškový řetízek. Někdo však tehdy vymyslel, že se budou podvozky vyrábět kovové a že se bude na fingerboardy dávat protismykový \"grip\". Na trhu jsou dostupné primárně 2 druhy fingerboardů, plastové pro začátečníky které slouží zejména pro sběratelské účely a pro jízdu nejsou příliš vhodné. Faktem ovšem je, že po vylepšení jsou dobře použitelné jako startovací varianta pro výuku triků. Vyrábí je mnoho firem jako například Techdeck.\nDruhou variantou jsou fingerbordy profesionální. Jejich hlavním rozdílem oproti plastovým fingrům pro začátečníky je dřevěná deska, která se svým tvaremem téměř vůbec neliší od tvarů skutečných skateboardů. Oproti \"gripu\", který se používá pro fingerboardy plastové, používá se u profesionálů tzv. \"tape\". Jeho hlavním rozdílem je, že povrch není hrubý. Povrch \"tape\" je obvykle černý s měkým povrchem. \n\nTakto profesionální fingerboard lze osadit nápravami (trucky) z klasického začátečnického fingeru. Pro lepší a realističtější ovládání fingerboardu se však doporučuje osadit fingerboard desku nápravymi profesionálními, kterých je na trhu celá řada.\n\nEvropský fingerboarding v plně profesionální podobě odstartoval v Německu. V Česku a v Evropě popularita fingerboardingu velice rychle stoupá. Rok od roku se pořádá stále více závodů, na kterých se závodí podobně jako na skateboardových závodech.\n\nNa fingerboardu se nejčastěji jezdí dvěma prsty libovolné ruky. Při normální jízdě většinou spočívá zadní prst na tailu (patce) a přední před předními šrouby. Záleží ale na prováděném triku a stylu jezdce.\n\nNa fingerboardu se, podobně jako na skateboardu, dá jezdit i druhým směrem, tzv. na switch. Triky prováděné na switch jsou mnohem obtížnější, než ty normální.\n\nObyčejný fingerboard lze pořídit běžně ve skateshopech nebo na internetových obchodech. Profesionální varianty lze nakoupit pouze ve vybraných profesionálních obchodech. Na fingerboard se dá koupit mnoho příslušenství, jako ložisková kolečka, trucky z lepších slitin, jiné povrchy, speciální matky.\n\nVětšina fingerboardů se skládá z těchto částí: deska, griptape, trucky, kolečka, ložiska a hardware (matičky, šroubky).\n\nFingerboardová deska je hlavní součástí fingerboardu. Její součástí bývá Tape a Trucky. Jako materiál desky se používá plast, dřevo. Tvar desky určuje vlastnosti celého fingerboardu. Profesionální desky jsou velmi precizní a přesné. jejich tvar liší dle výrobce.\n\nTrucky jsou přišroubovány na desce a jsou na nich nasazeny kolečka. Pro montáž se používají dva druhy upevnění – starší varianta nazývaná TTS tedy šroub, který se nahrazuje za osičku který se časem však ukázal jako zcela nevhodná varianta zejména při použití s ložiskovými kolečky, všichni profesionální výrobci tento nevhodný prvek nahradili za realistickou variantu tedy osičku s matičkami. Pro dodatečnou fixaci matiček někteří výrobci dodávají těsnění, nebo Loctite či LockNut matičky. Trucky jsou vyrobeny z kovu nebo slitiny a jsou nejzranitelnější součástí fingerboardu.\n\nKola na fingerboardu zajišťují pohodlný a plynulý pohyb. Jako materiál se používá plast nebo u kvalitnějších variant polyurethan. Kolečka mohou mít kovové středy pro snížení tření, či dokonce miniaturní funkční ložiska která jsou součástí především kvalitnějších značek. Přítomnost ložisek o kvalitě koleček nic neříká, existuje spoustu levných ložiskových koleček které jsou pro jízdu zcela nevhodná. Hlavní vlastnost koleček je kvalita polyurethanu. \n\nV dnešní době se již používá téměř výhradně pěnový tape od různých výrobců s různými vlastnostmi. Griptape je potom označení pro smirkový typ tape, stejný jako je na skateboardu. Na tento tape se pokládají prsty a jejím úkolem je vytvořit co největší tření pro co nejlepší ovladatelnost fingerboardu.\n\nNejvýznamnější závody jsou FastFingers a EFC – European Fingerboard Cup. Je mnoho dalších, které se konají dnes prakticky po celém světě. V roce 2008 se v Praze konalo Mistrovství ČR ve fingerboardingu. V červnu 2009 se v Praze konaly jedny z největších evropských závodů ve fingerboardingu – EFC (European Fingerboard Cup) s účastníky z mnoha států Evropy. \n\nPravidla\n\nPravidla fingerboardingu..\n\n1.Standard je používat jen 2 prsty.\n\n2.Nemůžete používat palec při ollie!\n\n3.Nemůžete přistát s prsty jinam než na fingerboard.\n\n4.Váš palec může být používán jen jestli-že je užívaný ve vzduchu pro grab.\n\n5.Nemůžete hodit s fingerem a jenom na něj přistát.\n\n6.Nemůžete udělat trik nechat finger spadnout a až spadne jenom na něj položit prsty. Musíte přistát s vašimi prsty zároveň s fingrem!\n\nFingerboarding v Česku má počátky už od roku 2002. Největší boom však zažil až v letech 2010–2011, kdy zažíval velmi velkou slávu, jelikož se mu v Čechách věnovalo velký počet jezdců. Od roku 2012 počet jezdců klesá a to nejen v Česku, ale také v Německu, které je označováno jako země fingerboardingu.\n\nNěkteří jezdci z Česka se mohou porovnávat se zahraniční špičkou. Například moravský jezdec Petr Ptáček se v roce 2013 stal mistrem světa ve fingerboardingu, v ročníku 2012 skončil na druhém místě. V roce 2013 vyhrál i prestižní soutěž s názvem Battle of the Harrics, která patří k těm nejprestižnějším. Pyšní se také 1000 eurovým výdělkem pro vítěze, do závodu se dostane pouze vybraných 64 jezdců z celého světa. Předchozí rok se umístil taktéž na druhém místě. Petr Ptáček je označovaný jako nejlepší jezdec v Česku, ale i taky na celém světě.\n\nAir – V angličtině znamená vzduch. Je to vysoký polet ať už s trikem, nebo bez.\n\nBackside (bs) – Otočení o 180 stupňů proti směru hodinových ručiček.\n\nBank – Nakloněná plošina, na které se dají dělat triky.\n\nFunbox – Překážka pro fingerboard. Je to v podtatě krabice, na kterou z každé strany vede nájezd. Na tomto nájezdu mohou být zábradlí, nebo místo nájezdu mohou být schody, či radius.\n\nFingerboard – Zmenšenina skateboardu. Jezdí se na ní pomocí dvou, nebo tří prstů.\n\nFingerboarding – Ježdění na fingerboardu a druh trikového sportu.\n\nFlip – Trik, u kterého se fingerboard jakkoli protočí. Některé flipy mají své určité názvy (Kickflip, Heelflip, Backflip…).\n\nFrontside (fs) – Otočení o 180 stupňů po směru hodinových ručiček.\n\nGrab – Chycení fingerboardu ve vzduchu. Některé graby mají svůj název (Nosegrab, Tailgrab, Indy…)\n\nGrip – Je na vnější straně. Grip je protismykoví.\n\nGrind – Jízda na zábradlí po trekách. Např Nosegrind, Feeble grind, 50-50 grind.\n\nKingpin – Dlouhý šroub, na kterém drží treky. Na skateboardu se hodně láme, ale na fingerboardu z toho příliš strach mít nemusíte.\n\nKoping (anglicky coping) – Železná trubka, která bývá na hranách U-rampy, nebo radiusu. Tato trubka slouží k tomu, aby se po těchto hranách dalo jezdit a aby se neničily.\n\nMinirampa – Zmenšená rampa – obvykle dva menší radiusy proti sobě.\n\nNollie – Variace na ollie.\n\nNose – Přední část fingerboardu.\n\nTail – Zadní část fingerboardu.\n\nOllie – Základní trik na fingerboardu – skok. Pokud jste se ollie nenaučili dobře, nemá cenu, abyste jezdili dál. Ollie je základ všech triků. Bez něj jezdit nejde. Je třeba ji stále vypilovávat.\n\nRadius (v angličtině Quaterpipe) – Polovina U-rampy. Obvykle bývá nižší a kratší než rampa.\n\nBushingy, Silentblocky – Gumové nebo urethanové tlumící prvky nacházející se v treku. Bushingy určují točivost trucků.\n\nSlide – Jízda na zábradlí po jakékoli části desky (nose, tail) ale ne po trekách. Např. Noseslide, Boardslide, Bluntslide…\n\nSwitch, switchstance (ss) – Téměř všichni, kteří jezdí na fingerboardu, jezdí ukazováčkem dopředu. To znamená, že na ollie se odrážejí prostředníčkem nebo prsteníčkem. Po nějaké době začnete zkoušet jezdit naopak (odrážet se ukazováčkem). Je to o hodně těžší. Pokud se vám takto povede jakýkoli trik, říká se, že je na switch (zkráceně ss).\n\nTreky (v angličtině trucks) – Část fingerboardu, na které jsou přidělány kolečka. Většinou bývají kovové nebo ze slitin.\n\nU-rampa (v angličtině Halfpipe) – Velká překážka, který vypadá jako rozpůlená roura. Skateboarding a fingerboarding se dělí na dvě disciplíny – U-rampa (ježdění jen v U-rampě – hodně vysoký airy) a street (z angličtiny ulice) v této disciplíně se jezdí ve skateparku na funboxech a radiusech; dělají se hlavně technické triky.\n\nBackside (BS) je otočení po směru hodinových ručiček, Frontside (FS) je otočení proti směru hodinových ručiček.Jde kombinovat s mnoha triky, zejména flipy, např. BS kickflip, FS heelflip, BS shove-it apod.\n\nHandboard je zmenšenina skateboardu a větší obdoba Fingerboardu, na kterém se jezdí pomocí rukou. Měří asi 27 cm a dělají se na něm stejné triky jako na skateboardu.\nVe světě však nenašel velkou oblibu a tak pomalu zaniká.\n\n"}
{"id": "35577", "url": "https://cs.wikipedia.org/wiki?curid=35577", "title": "Toyen", "text": "Toyen\n\nToyen [toajen], vlastním jménem Marie Čermínová (21. září 1902 Smíchov – 9. listopadu 1980 Paříž), byla česko-francouzská malířka, jedna z představitelek evropského surrealismu. Je významnou osobností české kultury, ačkoliv většinu života prožila v Paříži. Patří mezi nejvýznamnější a nejsvobodnější tvůrčí osobnosti umělecké avantgardy první poloviny 20. století.\n\nNarodila se 21. září 1902 na Smíchově (dnes Praha-Smíchov), v rodině poštovního pomocníka Václava Čermína (*1870). Matka Marie (rozená Jedličková) se narodila roku 1868, starší sestra Zdeňka roku 1896. Rodina žila na pražském předměstí Smíchově. O Toyenině dětství a dospívání je toho známo málo, „třebaže žila se svou starší sestrou na Smíchově, prohlašovala, že žádnou rodinu nikdy neměla a nemá“. V 16 letech odešla z domova a živila se na Žižkově jako dělnice při výrobě mýdla. V letech 1919 – 1922 studovala na Uměleckoprůmyslové škole dekorativní malbu u prof. Emanuela Dítěte ml.\n\nVelmi významné se pro ni stalo celoživotní přátelství s malířem, spisovatelem a fotografem Jindřichem Štyrským (1899 – 1942). Seznámili se na ostrově Korčula v létě roku 1922 a jako umělecká dvojice úzce spolupracovali. Společně se připojili k avantgardnímu sdružení mladé české generace, k Uměleckému svazu Devětsil. Roku 1925 odjeli společně do Paříže, kde následujícího roku vyhlásili vlastní směr – artificialismus, který představoval originální alternativu k surrealismu a abstrakci. Byla také členkou Spolku výtvarných umělců Mánes a surrealistické skupiny kolem André Bretona a Paula Eluarda, se kterými se Toyen a Štyrský seznámili v Paříži. Po návratu z Paříže, v roce 1934 se stali zakládajícími členy Skupiny surrealistů v ČSR (společně také s Bohuslavem Broukem, Karlem Teigem, Vincencem Makovským, či Vítězslavem Nezvalem aj.). Blízká si byla s Jaroslavem Seifertem, který o ní obdivně psal ve svých vzpomínkách a Adolfem Hoffmeisterem – viz níže.\n\nBěhem nacistické okupace, kdy byl surrealismus považován za zvrhlé umění, nemohla být díla surrealistů vydávána. Jindřich Štyrský v průběh okupace zemřel (21. 3. 1942), Jaroslav Ježek emigroval, někteří členové surrealistické skupiny se od surrealismu odvrátili. Toyen se stáhla do ústraní. Po vyhlášení platnosti Norimberských zákonů na území protektorátu se v bytě Toyen v pražské Krásově ulici ukrýval surrealista Jindřich Heisler (1914–1953), který byl židovského původu.\n\nPo válce Toyen mohla zase vystoupit na veřejnost a krátce vystavovala. Na jaře roku 1947 spolu s Jindřichem Heislerem opustila Československo v předtuše blížícího se komunistického puče. Odstěhovala veškeré své dílo a odjela do Paříže již natrvalo.\nNavázala na své předválečné kontakty – dobře se znala s hlavními představiteli surrealismu André Bretonem a Benjaminem Péretem. Vybudovat novou existenci jí pomohl mj. Ferdinand Peroutka.\n\nToyen na svou vlast nezapomněla, jak dokazuje např. cyklus obrazů Pražská domovní znamení. Její tvorba si uchovala specifický a originální ráz, nadále byla vyhledávanou ilustrátorkou a účastnila se řady kolektivních i samostatných výstav. V posledním desetiletí života se však stávala stále osamělejší. Těžce nesla rozpuštění pařížské surrealistické skupiny v roce 1969. Její přátelé postupně opouštěli tento svět. Bližší kontakt udržovala zejména s básníkem Radovanem Ivšićem, který stárnoucí umělkyni pomáhal s výstavami a v roce 1973 připravil v pařížské galerii a knihkupectví \"Les Mains Libres\" výstavu věnovanou knižnímu dílu Toyen.\nToyen zemřela 9. listopadu 1980 v Paříži. Do posledních dnů se snažila pracovat. Pohřeb se konal za účasti nejbližších přátel na pařížském hřbitově \"cimetière des Batignolles\", kde jsou pohřbeni i její přátelé André Breton a Benjamin Péret. Československý tisk její úmrtí přešel mlčením. Umělecká pozůstalost byla rozprodána ve třech aukcích.\n\nHistorie české avantgardy je především oborem působnosti mužů. Zatímco řada pozoruhodných umělkyň pracovala v oblasti dekorativního umění, oblasti takzvaného vysokého umění, včetně malířství a sochařství, byly téměř výhradně doménou mužů. Toyen byla jedinou plně respektovanou členkou ženského pohlaví předválečné české avantgardy.\n\nToyen protestovala proti měšťáckým konvencím příklonem k anarchistickému hnutí, protestovala proti rodinným, společenským a kulturním autoritám, popřela tradiční \"ženskou roli\" a chodila netradičně navzdory tehdejším konvencím (podobně jako třeba Marlene Dietrich) oblečená jako muž, ve smokingu a s motýlkem u krku, ostříhána nakrátko; mluvila o sobě v mužském rodě. \"\"Právě tak jako neměla v lásce své vlastní příjmení, neměla ráda ani svůj ženský rod. Hovořila jen v rodě mužském. Bylo nám to zprvu trochu nezvyklé a groteskní, ale časem jsme si zvykli.“\" – Jaroslav Seifert\n\nV roce 1922 se vzdala svého dívčího jména, od té doby jí s výjimkou několika blízkých přátel, kteří ji oslovovali familiérním „Manko“, nikdo neřekl jinak než Toyen. Pseudonym Toyen pro ni – podle jeho tvrzení – vymyslel Jaroslav Seifert, který ji potkával, když chodila z dílny na mýdlo na Husově třídě na Žižkově (dnešní Husitská), byla oblečená do pánských dělnických kalhot, vesty a čepice. Pak ji potkal po několika letech a vymyslel jí pseudonym Toyen, který bezmyšlenkovitě napsal na ubrousek v Národní kavárně:\n\"„Sbohem. Já jsem malíř smutnej, loučila se Toyen se svými přáteli uprostřed noci na pražské ulici“\" – Jaroslav Seifert\n\nV literatuře existují i jiné výklady. Občas je pseudonym Toyen spojován s francouzským pojmem \"citoyen\" (občan). Bohuslav Brouk interpretoval Toyen jako anagram věty „to je on“.\n\nAdolf Hoffmeister nakreslil v roce 1930 karikaturu \"Ten-Ta-To-yen\" pro Rozpravy Aventina, ve které se k pseudonymu úsměvně vyjadřuje.\n\n\nNa počátku tvorby vychází Toyen z puristicky modifikovaného kubismu, který později opouští, aby namalovala sérii naivních básnických obrazů, inspirovaných díly nedělních malířů a poetickou atmosférou Devětsilu. Obrazy Toyen se po odjezdu do Paříže a pod vlivem artificialismu změnily v křehká, pavučinově jemná díla, stavěná podle vlasových křivek, tlumených přísvitů a kouřových clon, které byly v dalších letech nahrazeny syrovými, těžkými pastami, nepravidelně členěnými strukturálními plochami, konkretizovanými jen metaforickým názvem obrazu. Na počátku 30. let se z plošné bezpředmětné barevné struktury začaly vydělovat plastické novotvary a záhadné objekty (mušle, vejce, krystaly, oční bulvy). Tímto obdobím imaginárních krajin se uzavřela vývojová dráha artificialismu a zároveň se zde připravil přechod k surrealismu. V prvních surrealistických dílech Toyen nalézáme jednak neurčitě definované objekty, jednak iluzivně zpodobněné reálné předměty, které zapojením do neskutečného prostředí nabývají nových symbolických významů.\nJe však důležité zmínit, že Toyenina účast v mezinárodním surrealistickém hnutí byla více než umělecká. Stejně jako většina ostatních umělců chápala surrealismus jako hybnou sílu představivosti a sociálního a politického pokroku. Mnoho jejích obrazů z druhé poloviny třicátých let mělo silný politický podtext a její anti-válečné střetnutí vyvrcholilo v několika cyklech výkresů. V destruktivních vidinách kresebného cyklu Přízraky pouště se poprvé projevila její agresivní imaginace, jejíž útočnost a zároveň bezmezná zoufalost se ještě vystupňovala se válečných dílech, jako jsou cykly Střelnice a Schovej se válko!. Ty evokují hrůzy 2. světové války, promítnuté v prvním případě do nevinného světa dětských her a zmrzačených hraček, ve druhém případě do světa opuštěných věcí devastovaných válkou, do prázdných klecí a monstrózních skeletů. V Paříži pokračovala Toyen ještě nějaký čas v rozvíjení metody magického realismu, s nímž se rozloučila až na počátku 50. let. V posledním období , začínajícím před polovinou 50. let, se Toyen ponořila se hlubokého prostoru noci, do matoucího prostoru snů, halucinací a prchavých přeludů, které se promítly do fascinujících hádankovitých obrazů, nabitých silným erotickým potenciálem.\n\nV Paříži vytvořili Toyen a Štyrský nový umělecký směr – artificialismus. V manifestu tohoto směru, zveřejněném v časopise Red, vyšli z teorie poetismu, když artificialismus prohlásili za ztotožnění malíře a básníka a odmítli kubismus. Doslova uvedli: „Kubismus otáčel realitou, místo aby uvedl v pohyb imaginaci.(…) Artificialismus přichází s obrácenou perspektivou. Nechávaje realitu v klidu, usiluje o maximum imaginativnosti.\" Artificiální obrazy Toyen představovaly plochy s lineárními prvky a křivkami, tlumenými přísvity a neurčitými texturami. Názvy obrazů Toyen a Štyrského inspirovaly Vítězslava Nezvala, jenž jim ve své sbírce \"Hra v kostky\" věnoval několik básní.\n\nPro Toyen bylo malování přirozenou vnitřní potřebou, oproštěnou od jakékoli ctižádostivosti. Sama se nikde neprosazovala, nepřizpůsobovala se požadavkům galeristů a výtvarných kritiků. Své samostatné výstavy obvykle pojímala jako manifestaci přátelství se surrealistickými básníky, kteří pro ni psali verše či texty do originálně upravených katalogů.\nPřestože život a dílo Toyen velmi přispělo k historii feministického umění a umělecké kritiky, Toyen nikdy otevřeně nevyjádřila své sympatie nebo podporu feminismu, stejně tak jako nikdy otevřeně nehovořila o své sexuální orientaci. Je však považována za průkopnici ženského umění, jako umělkyně, která reprezentuje a mění ženskou sexualitu, touhy a identitu, zároveň představila radikálně nový pohled na to, jak mohou ženy vnímat, přemýšlet a rozumět samy sobě v moderním světě.\n\nRok 1934, kdy Toyen podepsala prohlášení o založení Surrealistické skupiny v Československu, znamenal definitivní zlom v její práci. Poetika a politika surrealismu ovlivnila umělkyni do konce jejího života. Byla fascinována symbolismem surrealistů odhalujícím skryté nebo potlačené libido a sexuální touhy, který pomáhal budovat její představivost. Její obrazy a kresby jsou plné strašidel, fantomů, snových objektů, ale mají také silný erotický akcent. Častý je motiv rozbité panenky, oka, oděvu bez těla, částí těla či kostry nebo dravce.\n\nToyen je též známa svým oblíbeným a svobodným zobrazováním erotických motivů a erotickým humorem v tvorbě, zachycovala i tabuizované sexuální praktiky. V jejím díle figuruje otevřená sexualita, nikoliv však homosexualita. Názory o její homosexuální orientaci je nutno považovat za nepodložené.\n\nK erotickým tématům přistupovala Toyen rozdílně podle toho, jednalo-li se o knižní ilustrace nebo tisky pro úzký okruh osob (v druhém případě byla tvorba otevřenější, včetně detailních vyobrazení pohlavních orgánů). Ať už se jedná o první nebo druhou skupinu je provedení takové, že díla mají svůj půvab a pohoršení mohou vzbudit pouze obtížně.\n\nU dráždivých erotických artefaktů Toyen nepodepisovala své ilustrace vlastním jménem či pseudonymem, většinou je zveřejňovala pod zkratkou T nebo XX.\n\n\n\nDůležité místo v tvorbě Toyen zaujímá knižní tvorba; celkem vytvořila na 500 knižních obálek. Společně se Štyrským začala pracovat na návrzích obalů knih, z nichž většina byla pro jedno z nejvíce inovativních českých nakladatelství té doby – Odeon, dále pracovala pro nakladatelství Melantrich, Rudolf Škeřík a další. Mezi autory, jejichž knihy jsou navrženy dle Toyen v druhé polovině roku 1920, byly především knihy českých spisovatelů a kritiků, jako je Jaroslav Seifert, Vítězslav Nezval, Jindřich Honzl, nebo Karel Schulz. Jejich knižní design obvykle sestával z kombinace fotomontáže a abstraktní roviny.\n\nKnihy též ilustrovala (např.: Vítězslav Nezval: \"Anička skřítek a Slaměný Hubert\"\", 1936). Pro některé knihy navrhovala vazbu (zlacená ražba) a frontispise (edice Symposion Rudolfa Škeříka)\n\nPo emigraci do Francie se knižní tvorbě přestala věnovat.\n\n\n\n\n\n"}
{"id": "35581", "url": "https://cs.wikipedia.org/wiki?curid=35581", "title": "Toyen (rozcestník)", "text": "Toyen (rozcestník)\n\nToyen může být:\n\n"}
{"id": "35584", "url": "https://cs.wikipedia.org/wiki?curid=35584", "title": "Ostrov (okres Karlovy Vary)", "text": "Ostrov (okres Karlovy Vary)\n\nOstrov () je město v okrese Karlovy Vary v Karlovarském kraji, 10 km severovýchodně od Karlových Varů, na řece Bystřici a na úpatí Krušných hor. Žije zde obyvatel. Město je známé také jako \"Ostrov nad Ohří\" – tak se jmenuje železniční stanice. Do roku 2004 se ve zdejším závodě vyráběly trolejbusy. Historické jádro je městskou památkovou zónou.\n\nPočátky osídlení jsou spojovány s kolonizací německých kolonistů z Frank a Bavor a s klášterem řádu cisterciáků z Oseka.\n\nZaložení osady je připisováno Slávkovi z rodu Hrabišiců, o čemž svědčí i původní slovanský název \"Zlawcowerde\" (Slávkův Ostrov, později poněmčený na Schlackenwerth. Název Ostrov vyplývá z polohy mezi vodotečemi Bystřicí a Veseřicí. Nejstaršími dochovanými stavebními památkami jsou hřbitovní kostel svatého Jakuba Většího, pozdně románská stavba z let 1224–1226, jež dokládá osídlení počátkem 13. století; a základové zdivo hradu v suterénu a přízemí dnešního zámku.\n\nSoučasné historické jádro města však ukazuje, že Ostrov byl nově založen (tj. lokátorem vysazen) na vyvýšené poloze nad říčkou Bystřicí, západně od původní osady a kostela svatého Jakuba Většího, takže se kostel ocitl mimo půdorys náměstí. Velikost stavby nového kostela zasvěceného svatému Michalovi dokládá, že nemohl být příslušenstvím pouhé vesnice. Založení kostela, podle jeho raně gotického podvěží a severního portálu, lze zařadit již do druhé půle 13. století (dnešní členění a interiér kostela však byly dovršeny až po roce 1600).\n\nPodle archeologického průzkumu Jana Tajera a stavebně historického průzkumu Lubomíra Zemana z let 2003–2013 bylo dedukováno, že nově založený Ostrov byl městem (měl městský charakter) již od 60. či 70. let 13. století.. V té době zabavil Přemysl Otakar II. Hrabišicům (psaným již jako páni z Rýzmburka), konkrétně Borešovi, majetek za jeho účast při povstání Václava I. při konfliktu mezi Václavem I. a jeho synem Přemyslem Otakarem II. Přemysl Otakar II. ostrovské državy Borešovi nevrátil a o druhé vzpouře jej dal roku 1277 popravit. Přibližně od 60. let 13. století budoval Přemysl Otakar II. královský hrad v Kadani, následně v roce 1276 nebo 1277 odebral postoloprtským benediktínům proboštství v pozdějším Klášterci a území přičlenil ke královské koruně. To svědčí o promyšleném zajišťování území, odkud Přemysl oprávněně očekával, zvláště ve druhé polovině 70. let 13. století, vpád římského císaře Rudolfa Habsburského. Nejpozději však se dostaly ostrovské državy do rukou Přemysla Otakara II. v roce 1277, kdy byl Boreš z Rýzmburka odsouzen ke ztrátě hrdla i majetku za druhou vzpouru proti králi. Při nedávném archeologickém nálezu zbytků základů hradu ze 13. století v místech dnešního ostrovského zámku se stal hypotetický předpoklad založení nového Ostrova – již jako města – Přemyslem Otakarem II. jistotou. Jan Lucemburský v roce 1331 tedy městská privilegia Ostrovu neudělil, jak se doposud uvádělo, ale jen potvrdil.\n\nTvář města byla do dnešní podoby mnohokrát pozměněna řadou ničivých požárů a následnou novou výstavbou. Jediné, co dokládá středověký původ a vzhled hradu, jsou klenuté sklepy a substrukce hradu, vystavěného na obdélném půdorysu s přístupovým můstkem od západu přes říčku Bystřici. V 15. století se město stalo městem poddanským, patřilo hraběcímu rodu Šliků.\n\nRod Šliků zbohatl především z těžby stříbra v nedalekém Jáchymově. V Ostrově byl vystavěn Šlikovský zámek, jehož existenci opět zmařil požár.\n\nPo bitvě na Bílé hoře byl majetek rodu konfiskován a ostrovské panství připadlo vojevůdci císařských vojsk Juliovi Heinrichovi, vévodovi Sasko-Lauenburskému. Chtěje učinit z Ostrova své rezidenční sídlo, nechal přestavět Šlikovský zámek, založil zámecký park, svého času považovaný za osmý div světa, a svou pohřební kapli svaté Anny. Vdova Marie Magdaléna, rozená z Lobkowicz, založila roku 1666 kostel Zvěstování Páně s klášterem řádu piaristů. Piaristická kolej s latinským gymnáziem byla činná až do konce 19. století. V rozvoji města tzv. \"Posvátného okresku\" pokračovali také vévodův syn Julius František a jeho manželka, a to stavbou kaple sv. Floriána. V zámeckém areálu vybudovali letohrádek ve středu parku a dokončením celkové koncepce obou areálů. Letohrádek je raně barokní stavba z let 1674–1683 vystavěná pod vedením stavitele Abraháma Leuthnera, dnes zde sídlí pobočka karlovarské galerie umění. Sňatkem s poslední princeznou Sasko-Lauenburskou, Franziskou Sibylou Augustou (1675–1733), v roce 1690 připojil Ostrov ke svým panstvím Ludvík Vilém, markrabě Badenský. Tento rod si vybudoval své sídlo v Rastattu, v německém Bádensku. Tyto vazby, včetně mnoha architektonických podobností Ostrova s Rastattem, jsou také důvodem, proč se Rastatt stal v roce 1991 partnerským městem Ostrova. Toto období uzavírá v Ostrově stavba Paláce princů a kamenický skvost Bílá brána.\n\nV 19. století patřil Ostrov toskánské větví rodu Habsburků. V této době dostalo staré město dnešní podobu, vznikly četné měšťanské domy. Stará radnice, původně renesanční stavba, byla novogoticky upravena. K dalšímu rozvoji města přispěla po roce 1855 stavba železnice, a to prodloužením Buštěhradské dráhy na trati Praha–Cheb. Kolem vlakového nádraží, vzdáleného asi 1 km od středu města, vznikaly nové průmyslové závody – především porcelánka PULS firmy Josef Pfeiffer a Ludwig Löwenstein (1873–1945), a huť Eleonora, později továrna na lepenkový papír Theerag.\n\nV roce 1938 se město na základě Mnichovské dohody stalo součástí Německa. Česká menšina byla nucena odejít, ze zámku se stal v březnu 1939 první koncentrační tábor na území dnešního Česka, což připomíná pamětní deska na objektu. Poválečná léta byla ve znamení odsunu Němců, nového osídlování a především výstavbou sídlišť pro pracovníky uranových dolů v Jáchymově a později závodu na výrobu trolejbusů Škoda Ostrov. V místní části Ostrova Vykmanov byl v letech 1950–1960 tábor nucených prací pro politické vězně, zaměstnané v jáchymovských dolech, s nechvalně proslulou \"Rudou Věží smrti.\"\n\nRománsko-gotická jednolodní stavba z let 1224–1226 s obdélnou lodí a pravoúhlým presbytářem s křížovou klenbou. Sedlová střecha je nad lodí vyšší se sanktusní věžičkou, závěr má střechu posazenou níže. Hlavním průčelím, obráceným nejspíše k jádru někdejší osady, bylo průčelí severní, kde je ve vstupu do lodi osazen románský ústupkový, půlkruhem ukončený portál. Obvodové zdivo, vyzděné z lomového kamene, je na nárožích zpevněno opěrnými pilíři a armováním z pískovcových kvádrů. Presbytář je sklenut již raně gotickou křížovou klenbou s klínovými žebry a dlátkovými konzolami. Loď je plochostropá s barokními okny. V presbytáři byly objeveny zbytky raně gotické malby, na klenbě a v lodi na kruchtě jsou dekorativní malby raně barokní, na kruchtě je také malovaný fragment jednoho epitafu. Původně farní, dnes hřbitovní kostel svatého Jakuba Většího se řadí k severozápadní skupině českých pozdně románských kostelů.\n\nOstrovský zámek je poměrně rozsáhlý komplex budov, jehož základem byl gotický hrad obdélného půdorysu s nárožními věžemi ze 60. let 13. století. Druhá etapa dostavby se datuje do období vlády Lucemburků. Na přelomu 15. a 16. století je nechal přestavět na renesanční zámek – rodovou rezidenci ostrovské větve hrabat Šliků – pravděpodobně Kašpar Šlik. Ve třicátých a čtyřicátých letech 17. století byl zámek upraven a rozšířen Juliem Jindřichem, vévodou Sasko-Lauenburským. V letech 1685–1690 nechal Julius František, vévoda Sasko-Lauenburský před původním šlikovským zámkem přistavět zámek nový – tzv. Lauenburský. Na výstavbě zámku se podíleli významní stavitelé Abrahám Leuthner, Kryštof Dientzenhofer a Giulio Broggio. Po požáru roku 1691 byl šlikovský zámek upraven jako vedlejší zámecké křídlo. Současná podoba zámeckého areálu je výsledkem úprav a přestaveb, prováděných velkovévody toskánskými v průběhu 19. a 20. století. Znak císařského orla v kartuši, umístěný ve frontonu hlavního vstupu, pochází z doby, kdy majiteli byli velkovévodové Toskánští. Vstupní portál dokončený roku 1690 je dílem ostrovského sochaře Martina Möckela.\n\nPo roce 1625 založil zámeckou zahradu tehdejší majitel ostrovského panství, Julius Jindřich, vévoda Sasko-Lauenburský. V její úpravě se prolínaly prvky renesančních, nanýristických a raně barokních italských zahrad s hojným využitím vodního živlu v podobě vodotrysků a vodních ploch s bohatou sochařskou výzdobou. V letech 1665–1689, za panství Julia Františka, vévody Sasko-Lauenburského, pokračovaly práce na úpravách zámecké zahrady již v souladu s barokní koncepcí reprezentativní zámecké zahrady. Třetí etapou v letech 1690–1715, kdy byl majitelem ostrovského panství Ludvík Vilém, markrabě Bádenský, manžel Franzisky Sibylly Augusty, rozené vévodkyně Sasko-Lauenburské, barokní výstavba zámecké zahrady vyvrcholila. Jednalo se o jednu z prvních realizací francouzských principů zahradní tvorby Le Nôtrovy školy v Čechách. Čtvrtá etapa, od konce 18. století, je fází pozvolné přeměny formální zahrady v přírodně krajinářský park. Většina staveb v parku byla odstraněna, vodní partie byly zcela opuštěny a umělecká výzdoba byla odprodávána a ničena. Přibližně v podobě z druhé poloviny 19. století se park zachoval dodnes a v letech 2001–2007 byl s velkým nákladem opraven a obnoven.\n\nByl postaven v letech 1693–1696 dvorním stavitelem Johannem Sockhem v prostoru původního hospodářského dvorce, zvaného Bílý dvůr. Architektonické ztvárnění fasád objektu se třemi křídly a třemi o patro vyššími čtverhrannými věžicemi, umístěnými na jeho nárožích, bylo přizpůsobeno architektonickému pojetí Pohledové stěny. Na honosné jižní průčelí s mohutným schodištěm navazoval umělecky i technicky náročně řešený vodní parter. Po požáru v roce 1795 bylo sneseno západní křídlo objektu, spojující původně Palác princů komunikační chodbou se zámkem. Tím se jeho nádvoří zcela otevřelo do prostoru parku. V objektu jsou zachovány valené klenby nad místnostmi v přízemí. V roce 2011 byla dokončena kompletní rekonstrukce Paláce princů, která jej přizpůsobila užívání Městské knihovny Ostrov.\n\nNa místě staršího dřevěného letohrádku Julia Jindřicha, vévody Sasko-Lauenburského nechal postavit podle návrhu stavitele Abraháma Leuthnera v letech 1673–1679 Julius František, vévoda Sasko-Lauenburský letohrádek nový. Vnitřní úpravy byly dokončeny v roce 1683. Centrální, samostatně stojící stavba čtvercového půdorysu s altánovým nástavcem, tvořícím druhé patro, je ze všech čtyř stran prolomena vstupy s kamennými portály. Mezi jednotlivými okenními osami probíhá pilastrový řád, v přízemí s pilastry bosovanými, v patře hladkými s toskánskými hlavicemi. Pod korunní římsou probíhá jednoduchý vlys s triglyfy. V plochách nad okny jsou obdélné výplně s diamantovým motivem. Ve středu dispozice je vytvořena ústřední hala, otevřená průhledem do patra, s malbou pokračující iluzivní architektury s alegorickými postavami. V přízemí je hala řešena na půdorysu osmiúhelníku s nikami v podobě grót s kašnami. Nad nimi jsou v patře řešeny balkónky s balustrádou, procházející do jednotlivých místností. Interiér upravoval v roce 1692 Domenico Egidio Rossi. Místnosti klenuty neckovými klenbami se štukovou výzdobou. Letohrádek je majetkem státu a je v něm umístěna Galerie umění.\n\nFarní kostel svatého Mikuláše, později zasvěcený svatému Archandělu Michaelovi, pochází původem z poslední čtvrtiny 13. století. Z této stavební etapy jsou zachoványː tympanon vstupního portálu se slepými kružbami a křížová klenba podvěží, dnes sakristie. Po požáru byl chrám v letech 1567–1572 přestavován ve stylu vrcholné renesance. K obdélné lodi je volně připojena věž, ve spodní části čtyřboká, s osmibokou nástavbou. Síňové trojlodí s vestavěnými emporami bylo sklenuto síťovou žebrovou klenbou s přetínanými žebry, presbytář je sklenut klenbou hvězdicovou. V křestní kapli u věže je klenba sklípková – diamantová. Další přestavby se uskutečnily v letech 1607–1609 a 1636.\nInteriérː\nVe zdech jsou zasazeny renesanční náhrobky, z nichž nejcennější je šlikovský epitaf z roku 1521.\nHlavní oltář je barokní, portálový,má obraz Ukládání Krista do hrobu, který flankují sochy dvou andělů; pochází z let 1751–1756.\nJde o příklad sakrální architektury saského typu z širší oblasti Krušnohoří.\n\nV letech 1989–1991 proběhla celková rekonstrukce kostela.\n\nRozhodnutí postavit v Ostrově kolej řádu Piaristů učinila vévodkyně Anna Magdaléna, vdova po Juliu Jindřichovi, vévodovi Sasko-Lauenburském dne 6. května 1666. Stavbu provedl v letech 1666–1671 pražský stavitel bavorského původu Martin Reiner. V letech 1672–1674 byly prováděny již dokončovací práce. Střed klášterního areálu tvoří kostel Zvěstování Panny Marie, jednolodní stavba s pravoúhlým presbytářem. Prostor lodi je zaklenut valenou klenbou s třemi páry trojúhelných nestyčných výsečí, vybíhajících z mohutných vnitřních pilířů. Jednolodní presbytář je zaklenut stejnou klenbou jako loď kostela s jedním párem trojúhelných výsečí. Mezi vtaženými pilíři lodi jsou umístěny úzké boční empory. Přímo z chrámové lodi byla krytou chodbou přístupná i pohřební kaple. Za závěrem, u sakristie, byla vystavěna velká hranolová věž, zvonice, zastřešená cibulovitou střechou s lucernou.\n\nKe kostelu přiléhají na severu tři jednopatrová křídla kláštera, vymezující vnitřní dvůr s křížovou chodbou. Architektonické řešení fasád je velmi střídmé. Fasády jsou členěny lisénovými rámci a jednotlivými římsami. S přestávkami bylo v klášteře do roku 1876 Piaristické gymnázium. Od roku 1897 zde byl dívčí penzionát Sester křesťanské lásky. Od začátku padesátých let klášter využívala Československá armáda a budovy silně zpustly.\n\nSoučasný stav je výsledkem nákladné rekonstrukce z let 2000–2007. Konvent, kostel, kaple a zahrady jsou chráněny jako kulturní památka.\n\nSoučástí areálu je kaple Panny Marie Einsiedelnské. Byla postavena roku 1709–1710 patrně stavitelem J. M. Sockhem jako kopie poutní kaple ve švýcarském Einsiedelnu a zasvěcená Panně Marii Einsiedelnské. Stavitel J. M. L. Rohrer postavil obdobnou kapli v roce 1715 i v Rastattu, kam z Ostrova přesídlili bádenští. Obdélná kaple s odsazeným pravoúhlým závěrem má bohatě architektonizováno vstupní průčelí, obrácené k městu. Fasádu průčelí člení představěné sloupy s kompozitními hlavicemi a nárožnými pilastry. Vstup rámují kanelované pilastry, nesoucí roztržený fronton s aliančním znakem majitelů panství – vlevo markrabat Bádenských, vpravo vévodů Sasko-Lauenburských. Celá stavba je završena vysokým štítem s reliéfem Smrti Panny Marie. Ve vrcholovém frontonu byla umístěna plastika Panny Marie, po stranách štítu další dva světci.\n\nDům kultury je stěžejní dominantou Mírového náměstí a tím i nové části města. Objekt byl postaven v letech 1954–1955 podle projektu akademického architekta Jaroslava Krauze a Ing. Arch. Josefa Sedláčka. Obdélná dvoupatrová budova je rozčleněna rizality na střední vstupní část a postranní křídla s nárožními rizality. Monumentální účinek získává užitím vstupního portiku se sloupovou lodžií. Fasády jsou členěny vysokým pilastrovým řádem. Střechy jsou nízké, kryté atikami. Krajní rizality i střední vstupní portikus vrcholí stupňovitými štíty se štukovou výzdobou. Štít středního rizalitu pak vrcholí sousoším, krajní rizality umělecky pojatými znaky města s nápisovou stuhou. V přízemí je za vstupní halou umístěn divadelní sál, sloužící rovněž jako stálé kino. Ze vstupní haly vedou dvě schodiště do prvního patra, kde je situováno foyer s lodžií, po obou stranách je malý a velký sál. V patře jsou dochovány nad vstupy do společenských sálů výrazně tradicionální malby na skle, zachycující hornickou symboliku jáchymovských dolů, které provedl Akademický sochař Václav Lokvenc, spolu s Jarmilou Kalašovou. Dům kultury je příkladem klasicizujících tendencí v architektuře padesátých let dvacátého století. Zajímavostí je, že sochy, které zdobí střechu této socialistické budovy, jsou otočeny na západ místo na východ.\n\nMírové náměstí je největší náměstí v Ostrově. V jeho východní části se nachází Dům kultury, postavený v roce 1955 ve stylu tradicionalismu (nazývaného také socialistický realismus) podle projektu akademického architekta Jaroslava Krauze a Ing. arch. Josefa Sedláčka. Nachází se v něm dvě kina, divadelní sál a městské informační centrum.\n\nV západní a východní části náměstí se nachází kašny. V roce 2004 bylo náměstí kompletně rekonstruováno. Od roku 2009 je celé náměstí monitorováno pomocí kamerového systému.\n\nPodle sčítání 1921 zde žilo v 293 domech 2 573 obyvatel, z nichž bylo 1 400 žen. 41 obyvatel se hlásilo k československé národnosti, 2 478 k německé a 1 k židovské. Žilo zde 2 501 římských katolíků, 46 evangelíků a 22 židů. Podle sčítání 1930 zde žilo v 360 domech 2 958 obyvatel. 191 obyvatel se hlásilo k československé národnosti a 2 721 k německé. Žilo zde 2 795 římských katolíků, 57 evangelíků, 19 příslušníků Církve československé husitské a 9 židů.\n\nOstrov se stal po druhé světové válce společně s Jáchymovem centrem zpracování uranové rudy. Těžba uranu byla zastavena v roce 1960. Město proslavila také továrna na trolejbusy firmy Škoda Ostrov; pochází odsud velká část trolejbusů, jezdících dosud v mnohých českých, slovenských i zahraničních městech. Ostrovskou továrnu a Jáchymov dokonce spojovala zkušební trolejbusová trať, která byla zrušena v roce 2004). Celý areál o ploše 125 tisíc metrů čtverečních zakoupila roku 2016 developerská společnost Pannatoni, která zde po demolici stávajících ruin vybuduje obří průmyslovou zónu\n\nDále vznikly nové firmy jako Amphenol, N.G. Elektro, K & V ELEKTRO a.s., Witte Automotive, Koruna Pralines, tiskárna a grafické studio Median, sklady E-shopu firmy Tchibo, a jiné.\n\nOstrov se nachází na silnici I/13 z Karlových Varů do Liberce, někdy se tato trasa též označuje jako Podkrušnohorská magistrála, v úseku Karlovy Vary – Ostrov je čtyřpruhová. V Ostrově odbočuje silnice I/25 na hraniční přechod Boží Dar. Významné zlepšení přinesl vybudovaný silniční obchvat v roce 2005, který obchází město na západě.\n\nV Ostrově je železniční stanice na trati Chomutov–Cheb, ve které zastavují rychlíkové vlaky. Železnice je významná i z hlediska nákladní přepravy, především uhlí ze Sokolovské pánve. Původní místní trať do Jáchymova byla v roce 1957 zrušena, jejím pozůstatkem byla zhruba 3 km dlouhá vlečka do závodu Škoda Ostrov. Tato vlečka byla však v roce 2011 demontována a na jejím území vznikla cyklistická stezka, která v roce 2013 navázala na nově vybudovanou cyklostezku po bývalé železniční trati Ostrov–Jáchymov. Tento projekt je jinak nazýván Ostrovské Rondo.\n\nMěstská autobusová doprava v Ostrově je tvořena pěti linkami a od července 2017 ji zajišťuje Dopravní podnik Karlovy Vary, a. s. Zajímavostí je zkušební trolejbusová trať do Jáchymova, která však nikdy nesloužila veřejnému provozu. V roce 2004 byla trať zrušena a demontována.\n\nNa Mírovém náměstí v nové části města se nachází Dům kultury, stavba z padesátých let kopírující tehdejší sovětskou architekturu (tzv. Sorela). Uvnitř jsou k dispozici dva kinosály a společenský sál. Budova je každoročně dějištěm Dětského filmového festivalu Oty Hofmana. Od roku 1997 se zde každý lichý rok koná také mezinárodní divadelní festival mládeže Ostrovské soukání. V městě působí ZUŠ Ostrov a vysílá televizní stanice TV Ostrov.\n\n\n\n\n\n\n"}
{"id": "35586", "url": "https://cs.wikipedia.org/wiki?curid=35586", "title": "Rekuperace", "text": "Rekuperace\n\nRekuperace je proces přeměny kinetické energie dopravního prostředku zpět na využitelnou elektrickou energii při brzdění.\n\nPři rekuperaci pracuje hnací elektromotor v generátorickém režimu a získaná energie je vracena do napájecí sítě, eventuálně ukládána do akumulátorů nebo jiných zásobníků energie (setrvačník, superkapacitor).\n\nÚspora energie se nejvíce projeví především tam, kde dochází častému zpomalování, zastavení a následným rozjezdům vozidla, na dlouhých spádech, kde je potřeba udržovat konstantní rychlost, a u vozidel s limitovanou zásobou použitelné energie (akumulátorová vozidla). \n\nKe stabilním zařízením využívajícím výhod rekuperace patří zejména výtahy, zdvihadla a eskalátory poháněné třífázovými asynchronními motory, které při překročení synchronních otáček samovolně přecházejí do režimu generátoru a nepotřebují další regulační členy k udržení (víceméně) konstantních otáček.\n\nTechnicky nejjednodušší je rekuperační brzdění v třífázové napájecí soustavě. Princip je stejný, jako u výše zmíněných pevných zařízení. Pohon vozidel obstarávají asynchronní trakční motory. Rychlost vlaku je zde dána frekvencí napájecí soustavy, počtem pólů v motoru a trakčním převodem. Pokud se na klesání zvýší rychlost vlaku tak, že otáčky motoru přestoupí synchronní otáčky, moment motoru se z principu změní na záporný. Toto rekuperační brzdění lze využívat pouze pro regulaci rychlosti, nikoli pro zastavení.\n\nTřífázová napájecí soustava byla velmi oblíbená u ozubnicových drah, kde přežívá dodnes právě z důvodu jednoduchého a bezpečného způsobu regulace rychlosti na spádu.\n\nDalší napájecí soustavou, kde byla prakticky od počátků rekuperace využívaná, je soustava se sníženou frekvencí – nejčastěji 15 kV 16 2/3 Hz, ale využívají se i jiná napětí (11 kV na úzkorozchodných drahách) i frekvence (25 Hz v USA). Z hlediska rekuperace se tato síť jeví jako nejvýhodnější. Celá síť – od elektráren přes napájecí vedení velmi vysokého napětí až po trakční vedení (s výjimkou některých úseků napájených jinými zdroji) – je jednofázová a propojená, odpadají proto problémy s neutrálními poli při střídání fází. Je zde téměř 100% jistota odebrání rekuperované energie, vozidla proto nemusí být vybavena brzdovými odporníky. Pokud by výjimečně došlo k výpadku, je zde jako záložní brzda pneumatická. Snížená frekvence snižuje i ztráty ve vedení, dráhy mají vlastní napájecí síť, takže zde nejsou ani obchodní překážky.\n\nJedinou zemí, kde byla rekuperace využívána prakticky od počátků elektrického provozu, bylo Švýcarsko. Pokud již Německo nebo Rakousko vybavilo některou lokomotivní řadu elektrodynamickou brzdou, jednalo se zpravidla o brzdu odporovou. Výjimkou byla lokomotiva BBÖ 1082.001 s rotačním měničem.\n\nAutorem tohoto zapojení je švýcarský konstruktér Hans Behn-Eschenburg, jeden z propagátorů snížené frekvence pro napájení železnic. Toto zapojení bylo použito ve 20. a počátkem 30. let na lokomotivách Ce6/8, Ce6/8 a Ae 4/7. Zapojení je velmi jednoduché – buzení motoru je zapojeno na transformátor. Kotva motoru, ve které je indukováno napětí fázově posunuté cca o 90°, je k transformátoru připojena přes mohutnou tlumivku. Toto provedení má měrnou hmotnost cca 9, u některých vozidel až 3,6 kg/kW. Také účiník je poměrně nízký – 0,5 – 0,7. Výkon brzdy stačí pro udržení rychlosti samostatně jedoucí lokomotivy na gotthardské rampě. Výhodou je moment téměř nezávislý na otáčkách motoru, a to až do zastavení. Pokud se brzda v okamžiku zastavení neodpojí, vozidlo začne couvat.\n\nToto zapojení vzniklo kombinací dvou Behn-Eschenbergových zapojení. Jeden z motorů – budící – má své buzení napájené z pomocného transformátoru a sám využívá vinutí druhého motoru jako vlastní brzdovou tlumivku. Druhý motor dodává energii přes tlumivku na trakční transformátor a do napájecí soustavy. Nevýhodou tohoto zapojení je nerovnoměrné zatížení obou motorů. Toto zapojení bylo použito na lokomotivách dodávaných od 40. do 70. let. Měrná hmotnost je zde nižší – 2,3 – 1,1 kg/kW, účiník se uvádí 0,73 – 0,83. Toto zapojení je použité např. na řadách Re 4/4 II a III. Tyto lokomotivy mají jeden motor budící a tři brzdící. Brzdný výkon dosahuje až 1/3 výkonu trakčního.\n\nV tomto zapojení tvoří budící vinutí s kondenzátorem rezonanční obvod naladěný na napájecí frekvenci. Obvod je napájen přes pomocné vinutí na brzdové tlumivce. Toto zapojení je použité na řadě Re 6/6 z roku 1972. Účiník zde dosahuje hodnot 0,54 – 0,57 a měrná hmotnost 1,4. Jedná se o jediné zapojení s vysokým výkonem i při vysoké rychlosti, měrná hmotnost pak klesne až na 0,85 kg/kW.\n\nU těchto vozidel pracují motory v režimu brzdy jako cize buzené a předávají energii přes tlumící odpory a dva přidané tyristory do měniče a na vinutí transformátoru. Další dva tyristory jsou potřebné k otočení budícího napětí v měniči buzení. Tlumící odpory jsou nezbytné ke zvládnutí napěťových špiček v měniči při ztrátě napětí (např. při odskoku sběrače). Maří se v nich asi 10 % energie. Účiník je u tohoto zapojení asi 0,52, měrná hmotnost asi 0,3 kg/kW. Toto zapojení využívají elektrické jednotky NPZ z roku 1984.\n\nTato vozidla mohou rekuperačně brzdit již z principu, veškeré úpravy se omezují pouze na vhodné nastavení řídícího software. Účiník je až 0,98. Ve Švýcarsku byly prvními vozidly tohoto typu lokomotivy Re 460.\nRekuperace ve stejnosměrné soustavě není v principu příliš složitá. U stejnosměrných komutátorových motorů je potřeba motory pracující v generátorickém režimu nabudit tak, aby indukované napětí na sběrači bylo vyšší, než napětí napájecí sítě. U moderních vozidel obstarají zvýšené napětí pulsní měniče a regulace napětí na sběrači se provádí brzdovým odporníkem napájeným přes vlastní polovodičový regulátor. Vozidlo tak brzdí potřebným výkonem a energie, kterou napájecí síť nepřijme, se maří v odporníku, jehož proud je regulován tak, aby napětí na sběrači nepřekročilo stanovenou mez. Měnírny nejsou vybaveny pro zpětný chod energie do veřejné distribuční sítě, proto musí být veškerá energie vyrobená při rekuperaci spotřebována v daném napájecím úseku anebo zmařena v odporníku. K napájecímu úseku je však možné připojit stabilní zařízení pro krátkodobé skladování vyrobené energie – akumulátor, superkapacitor, setrvačník.\n\nRekuperace u ss soustavy má nevýhodu v použití poměrně nízkých napětí a tomu odpovídajících vysokých proudů. V případě rekuperace je pro využití rekuperované energie potřebné, aby se poměrně blízko nacházelo vozidlo, které tuto energii spotřebuje, jinak dochází ke značným ztrátám ve vedení. Další nevýhodou je nebezpečí vzdáleného zkratu. Rekuperující vozidlo v takové situaci napájí smyčku tvořenou dostatečně dlouhým trakčním a zpětným vedením, jejíž impedance tvoří přiměřenou zátěž. Rekuperující vozidlo v takovém případě ani nemůže svými detekčními prostředky zjistit vypnutí napájení trakčního vedení.\n\nU ČSD byly rekuperační brzdou vybaveny elektrické jednotky EM 475.1. Tehdejší provoz nebyl dostatečně hustý a pokud se vyskytlo vozidlo, které by vyrobenou energii odebralo, elektrické oddělení napájení sudých a lichých kolejí tomu zabránilo. Proto se později rekuperace odstranila a nahradila třetím stupněm odporové brzdy. Dalšími vozidly s rekuperací na českých železnicích byly až po téměř 40 letech jednotky ř. 471.\n\nVyužití rekuperace na ss soustavě na českých železnicích má další překážku v podobě omezení maximálního napětí. Zatímco evropská norma obecně připouští krátkodobé zvýšení napětí až na 3 900 V, lokomotivy ČD (ČDC) jsou stavěny na horní mez napětí 3 600 V. Nejen že toto výrazně omezuje efektivitu rekuperace, ale i znesnadňuje použití rekuperace na síti SŽDC u lokomotiv nastavených v souladu s evropskou normou. V současnosti (2019) je rekuperace na hlavních ss tratích většinou povolena. \n\nV Česku je rekuperace používána v pražském metru, kde velké množství zároveň provozovaných souprav a jejich častá akcelerace i zastavování vytvářejí pro rekuperaci přímo ideální podmínky. Dále je používána např. na tramvajové trati na Barrandov, která vykazuje velké stoupání a tramvaje jedoucí vzhůru mohou být částečně napájeny protijedoucími brzdícími tramvajemi jedoucími dolů.\n\n\"Poznámka: Využití rekuperace u modernizovaných souprav metra na trasách A a B je možno přímo sledovat díky hlučnosti (pískotu) regulace brzdového odporníku. Pokud je energie při brzdění rekuperována, bývá při vjezdu do stanice slyšet u každého vozu krátké hvízdnutí regulátoru odporníku, které je způsobeno průjezdem elektrického dělení před stanicí – přerušení napájecí kolejnice je delší, než vzdálenost sběračů vozu, aby nedošlo k propojení. V době přepravních sedel není často odběr a proto je slyšet hvízdání měniče po celou dobu brzdění soupravy.\"\n\nRekuperace na této soustavě byla umožněna až nasazením vozidel s napájením a regulací trakčních motorů pomocí pulsních měničů. Dříve používané diodové usměrňovače spolu s odbočkovou regulací nedovolovaly zpětné vedení proudu, a pokud byla vozidla vybavena elektrodynamickou brzdou, jednalo se o brzdu odporovou.\n\nVe srovnání se systémem 15 kV 16,7 Hz se objevují dvě zásadní nevýhody. Induktance vedení je trojnásobná, takže ačkoliv jsou proudy pro daný výkon díky vyššímu napětí nižší, ztráty způsobené indukčností jsou naopak vyšší, takže celková energetická bilance rekuperace na obou soustavách je prakticky shodná. Druhá nevýhoda spočívá v napájení této soustavy z veřejné sítě. Aby železnice zatěžovala veřejnou distribuční síť rovnoměrně, je nezbytné, aby využívala co možná nejrovnoměrněji všechny tři fáze. Hnací vozidla tak nemohou využít rekuperovanou energii, pokud je rekuperující vozidlo v úseku napájeném z jiné fáze. Napájením z různých fází také vzniká nutnost budování neutrálních polí na styku napájecích úseků. V takových místech není ani možné rekuperační brzdu využít, proto by již ve fázi projektu mělo být pečlivě zváženo jejich umístění.\n\nKromě technických překážek se zde objevují i překážky obchodního charakteru. Distributoři zpravidla nejeví velký zájem o zpětný odkup energie, ať již z ryze obchodních důvodů nebo z důvodu náhodných výskytů těchto zdrojů energie (navíc zejména u starších vozidel s vyššími harmonickými a horším účiníkem), což navyšuje požadavky na regulaci celé sítě. V Československu byla v souvislosti s tehdy uvažovaným dvoustranným napájením instalována zpětná wattová relé kvůli ochraně před vyrovnávacími proudy. Ačkoliv zůstalo u jednostranného napájení, tato relé v transformátorovnách zůstala a proto byla rekuperace zakázána. Koncem roku 2008 byla zpětná relé v úsecích Horní Dvořiště – České Budějovice a Břeclav – Brno odpojena a byl zahájen zkušební provoz rekuperačního brzdění na lokomotivách ÖBB řada 1116 a 1216. O rok později byla povolena rekuperace až do Svitav. V současnosti (2019) je rekuperace na 25kV tratích většinou povolena, s výjimkou západočeského kraje a úseku Tišnov – Kutná Hora.\n\nRekuperaci u vozidel poháněných spalovacími motory a elektrickým přenosem výkonu, a dále vozidel napájených sekundárními zdroji energie umožnil teprve bouřlivý rozvoj zásobníků elektrické energie na principu dvouvrstvých kondenzátorů – tzv. ultrakapacitorů a chemických akumulátorů energie. Zásobník energie musí mít malou měrnou hmotnost a malý měrný objem na jednotku akumulované energie vysokou účinnost. Tím musí respektovat požadavky na celkovou hmotnost a prostorovou náročnost vozidla. To znamená, že nesmí výrazně zvýšit hmotnost a omezit využitelnost vozidla. Dále musí mít velký počet vybíjecích a nabíjecích cyklů, velkou kapacitu, velkou proudovou zatižitelnost, schopnost pojmout energii dodávanou vysokým výkonem při zpomalování vozidla (vlaku) a vzápětí ji opět vydat při zrychlování. \nZásobníky energie najdou uplatnění u lehkých motorových jednotek, kde u zastávkových vlaků mohou přinést úsporu až 60 % energie potřebného na rozjezd. Celková úspora paliva na úseku bude mnohem a mnohem menší. Finanční úsporu je možno zvýšit, pokud bude možno zajistit dobíjení akumulátoru energie v místech zastávek vozidla (vlaku). Elektrická energie dodaná z rozvodné sítě je mnohem levnější než elektrická energie získaná na vozidle z paliva. Využití zásobníků energie na vozidle s dobíjením na zastávkách je vhodným řešením pro tratě, kde není možno namontovat trolejové vedení. Příkladem jsou vozidla městské hromadné dopravy (tramvaje) v historických centrech měst s malou vzdáleností zastávek.\n\nRekuperaci využívá také systém KERS ve vozech Formule 1.\n\n"}
{"id": "35587", "url": "https://cs.wikipedia.org/wiki?curid=35587", "title": "Apollo 13", "text": "Apollo 13\n\nLet Apollo 13 byl sedmým pilotovaným letem programu Apollo. Jeho cílem bylo uskutečnit třetí přistání lidské posádky na povrchu Měsíce, tentokrát v oblasti Fra Mauro. V průběhu letu však došlo k výbuchu jedné z kyslíkových nádrží, který vážně poškodil servisní modul. Následky výbuchu nejen zabránily posádce splnit úkol letu, ale ohrozily životy jejích členů. Řídicí středisko v Houstonu (tehdy s názvem „Manned Spacecraft Center“, dnes „Lyndon B. Johnson Center“) muselo v průběhu následujících čtyř dnů s vynaložením nesmírného úsilí vyvinout nouzové scénáře, díky nimž se podařilo posádku dopravit živou zpět na Zemi. Přestože Apollo 13 nesplnilo zadaný úkol, stal se jeho let legendou. Na motivy této události, kterou Jim Lovell popsal ve své knize \"Lost Moon (Ztracený Měsíc)\", natočil režisér Ron Howard v roce 1995 film s názvem \"Apollo 13\", v němž ztvárnil hlavní roli Jima Lovella herec Tom Hanks.\n\nZáložní posádku v době odletu tedy tvořili:\nPodle zvyklostí v programu Apollo se záložní posádka o tři lety později stávala posádkou základní. Podle tohoto schématu by se základní posádkou Apolla 13 měla stát záložní posádka Apolla 10, což byli:\n\nUrčování posádek měl na starost ředitel letových operací posádek Deke Slayton. Tomu se ale nelíbil Gordon Cooper, kvůli laxnímu přístupu při tréninku, ani Donn Eisele, kvůli roztržkám mezi posádkou při letu Apollo 7 a kvůli jeho mimomanželskému poměru. Proto ho chtěl zařadit až do letů programu Apollo applications (později zkráceného na program Skylab). Slayton sestavil novou posádku Apolla 13 ve složení:\n\nVedení NASA ovšem rozhodlo, že Shepard potřebuje více času na výcvik k práci na Měsíci. Proto se Shepardova trojice přesunula až na let Apollo 14, a původní posádka letu Apollo 14 (tedy záložní z Apolla 11) se přemístila na Apollo 13. Zálohu pro Apollo 11 při jeho letu v červenci 1969 tvořili James Lovell, William Anders a Fred Haise. William Anders však již na podzim 1969 odešel z NASA, nahradil ho Thomas Mattingly. K misi Apollo 13 se tedy začali připravovat\n\nPůvodní záložní posádku mise Apollo 13 tvořili:\n\nSedm dní před startem se Charles Duke nakazil zarděnkami od jednoho ze svých dětí. Jelikož Thomas Mattingly jako jediný ze šesti astronautů hlavní a záložní posádky neměl vytvořené protilátky, došlo k prohození pilotů velitelského modulu: Mattingly se přemístil do zálohy a na jeho místo přestoupil John Swigert. Mattingly letěl tedy až v Apollu 16 s Youngem a Dukem.\n\nPodpůrnou posádku mise Apollo 13 tvořili Vance Brand, Jack Lousma a Joseph Kerwin.\n\nApollo 8, Apollo 10 a Apollo 11 letěly k Měsíci po tzv. bezpečné translunární dráze (free-return trajectory). To je taková dráha, která přivede kosmickou loď, v případě že při průletu kolem Měsíce nesníží svou rychlost zážehem motorů, zpět do zemské atmosféry. Mimochodem – tuto dráhu poprvé zmínil ve svém románu \"Do Měsíce\" Jules Verne. Má tu výhodu, že pokud by došlo k poruše motorů kosmické lodi nacházející se na bezpečné translunární dráze, loď se bez potřeby dalšího paliva vrátí bezpečně zpět na Zemi.\n\nBezpečná translunární dráha má ovšem rovněž své nevýhody. Lze se po ní dostat pouze na tzv. rovníkovou (ekvitoriální) oběžnou dráhu kolem Měsíce, která umožňuje přistání pouze v oblastech ležících kolem jeho rovníku – tedy nikoliv například v oblasti Fra Mauro, kam směřovalo Apollo 13. Dalším argumentem proti používání bezpečné translunární dráhy je skutečnost, že vhodné startovací okno, zohledňující zejména světelné podmínky v době startu, přistání na Měsíci a při návratu na Zemi, nenastává příliš často, což omezuje frekvenci startů kosmické lodi k Měsíci.\n\nLety Apollo 12, Apollo 13 a Apollo 14, tzv. \"H mise\" (H od slova hybrid), proto sice zahájily let po bezpečné translunární dráze, ale po určité době ji opustily tak, aby mohly uskutečnit přistání ve své cílové oblasti.\n\nLety Apollo 15, Apollo 16 a Apollo 17 jsou také označovány jako tzv. \"J mise\". Tyto lety byly rovnou navedeny na translunární dráhu, která nebyla bezpečnou. Zatímco Apollo 15 se mohlo dostat na bezpečnou translunární dráhu za pomocí řídicích motorů RCS (Reactive Control System), Apollo 17 již letělo po dráze natolik odlišné od bezpečné translunární dráhy, že by mělo problémy se na ní v případě potíží dostat i s využitím motorů přistávacího stupně lunárního modulu.\n\nApollo 13 bylo vyneseno na oběžnou dráhu kolem Země dne 11. dubna 1970 v 19:13 UT z kosmodromu na Mysu Canaveral.\n\n30 hodin a 40 minut po startu posádka zažehla hlavní motor servisního modulu a přešla tak z bezpečné translunární dráhy na dráhu hybridní, jež umožňovala přistání v cílové oblasti Fra Mauro.\n\nV čase 55:52 po startu signalizovaly přístroje (telemetrickým přenosem dat) řídicímu středisku nízký tlak ve vodíkové nádrži. Nejednalo se o poruchu, ale o přirozený fyzikální jev stratifikace obsahu nádrže s kapalným vodíkem nebo kyslíkem. Proto bylo v nádržích zařízení na ohřívání a promíchávání obsahu. Středisko dalo pokyn zapnout ve všech nádržích ohřívače a promíchávací vrtule. \"Jack\" Swigert zapnul promíchávání (55:53:20 pro kyslíkovou nádrž č.2). Ihned byly naměřeny anomálie elektrických hodnot, které jsou zpětně považovány za příznak zkratů v nádrži. Dle zpětného vyhodnocení telemetrie byly senzory kyslíkové nádrže 2 ztraceny po nárůstu tlaku a teploty v čase 55:54:51, tedy minutu a půl po zapnutí promíchávání. Posádka uslyšela výbuch a pocítila nezvyklé vibrace kosmické lodi. V řídicím středisku na 1,8 sekundy vypadly všechny telemetrické údaje. V kabině se rozsvítily kontrolky indikující nízkou úroveň stejnosměrného napětí na sběrnici B, jednom ze systémů rozvodu elektrické energie uvnitř lodi, buď v důsledku poškození elektrických rozvodů v důsledku výbuchu, nebo v souvislosti s postupnou ztrátou funkce palivových článků kvůli ztrátě dodávky kyslíku. To vše v rozmezí dvou sekund od ztráty senzorů v kyslíkové nádrži 2. Krátce poté John Swigert nebo Jim Lovell (údaje se liší i v oficiálních dokumentech NASA) ohlásil řídicímu středisku: „I believe we've had a problem here.“ a „Houston, we've had a problem.“ (ne \"Houston, we have a problem\" jak je hláška populární). K nehodě došlo 14. dubna 1970 v 03:08:53 UT, v době, kdy se již loď nepohybovala po bezpečné translunární dráze a kdy byla vzdálena 321 860 km od Země.\n\nPo několik minut nemohlo řídicí středisko zjistit, co se přesně stalo. Přispěl k tomu fakt, že bezprostředně po výbuchu se většina údajů téměř normalizovala a stále se nabízelo vysvětlení, že jde hlavně o poruchu měření. Teprve když se potvrdily hodnoty ukazující ztrátu obsahu kyslíkové nádrže č. 2, pozvolný únik z kyslíkové nádrže č. 1 a zejména když Jim Lovell oznámil (56:09 – 15 minut po události): „It looks to me, looking out of the hatch, that we are venting something out into the space“ (Při pohledu průhledem se mi zdá, že nám něco uniká do vesmíru), v řídicím středisku pochopili, že se nejedná o pouhou poruchu měřicích přístrojů, ale že se stalo něco závažnějšího.\n\nPři promíchávání kyslíku v nádrži vzniknul zkrat na elektrickém přívodu k motoru promíchávací vrtule, od něj se vzňala teflonová izolace a otevřený oheň v kyslíkové nádrži způsobil její výbuch, který, jak se později ukázalo, roztrhnul hliníkový kryt servisního modulu v celé jeho délce. Nádrž č. 2 byla zničena zcela, nádrž č. 1 pozvolna ztrácela kyslík trhlinami v potrubí nebo ventilech. Kyslík byl nezbytně potřeba nejen pro dýchání posádky, ale také k výrobě elektřiny a vody. Servisní modul obsahoval totiž palivové články, jež z vodíku a kyslíku vytvářely elektřinu a vodu. Pokračující únik kyslíku znamenal, že články přestanou brzy definitivně fungovat. Velitelský modul měl sice akumulátor a svou vlastní malou nádrž kyslíku, ty ale byly určeny pro sestup zemskou atmosférou. Přesto posádka akumulátor k rozvodu elektřiny připojila.\n\nLunární modul měl své vlastní kyslíkové nádrže, zásobu vody a nabité akumulátory s poměrně velkou kapacitou. Mohl tedy posloužit jako jakýsi záchranný člun. Avšak všechny zásoby byly určeny k zásobování dvou astronautů po dobu dvou dnů. Teď musely vystačit pro tři astronauty a čtyři dny.\n\nPrvním, ne zcela snadným úkolem, bylo oživit lunární modul dříve, než vypadne rozvod elektřiny ve velitelském modulu. Všechny systémy lunárního modulu byly totiž z důvodu úspory elektřiny během letu k Měsíci vypnuty a k jejich oživení, tj. postupnému zapnutí v definovaném pořadí, mělo dojít až na oběžné dráze. Jedinou výjimkou byla elektrická topná tělíska, jež temperovala některé systémy lunárního modulu, aby nedošlo k jejich poškození vlivem extrémně nízkých teplot panujících v kosmickém prostoru. Tato topná tělesa byla napájena z rozvodu velitelského modulu. Ze stejného rozvodu byla napájena i relé tvořící přepínač, který měl odpojit rozvod lunárního modulu od velitelského modulu a připojit jej na výkonné akumulátory lunárního modulu. Problém ale spočíval v tom, že síť velitelského modulu již v tuto chvíli nebyla schopna poskytnout výkon dostačující k sepnutí relé přepínače.\n\nPodobný problém řešilo řídící středisko při jedné simulaci v rámci přípravy startu Apolla 10. Tehdy byla simulována havárie, při níž měl lunární modul také posloužit jako záchranný člun. Při simulaci se tehdy nepodařilo lunární modul včas oživit a simulace skončila „smrtí“ posádky. NASA poté tento scénář vyřadila z přípravy letů, protože pravděpodobnost podobné havárie byla nízká. Pracovníci řídicího střediska se však tímto scénářem přesto (mimo oficiální úkoly) dále zabývali a získané zkušenosti se teď hodily. S využitím nabytých zkušeností se podařilo řídicímu středisku za necelých 30 minut sestavit seznam úkonů nutných k oživení elektrické sítě lunárního modulu. Klíčový trik vycházel ze skutečnosti, že lunární modul obsahoval dvě sady akumulátorů – výkonnější umístěnou v sestupové části (descent stage) a méně výkonné umístěné v návratové části (ascent stage). S využitím akumulátorů návratové části se astronautům podařilo sepnout relé přepínače a připojit tak rozvodnou síť lunárního modulu k výkonným akumulátorům sestupové části.\n\nAby se ušetřilo co nejvíce energie v akumulátoru velitelského modulu pro fázi pozdějšího sestupu zemskou atmosférou, bylo přijato rozhodnutí vypnout navigační (guidance) systém velitelského modulu, který měl poměrně velkou spotřebu, protože ho kromě palubního počítače tvořily i elektricky poháněné gyroskopy inerciální plošiny. Lunární modul měl identický navigační systém. Jakmile byl oživen elektrický rozvod v lunárním modulu, bylo třeba oživit jeho navigační systém a přenést do něj data z navigačního systému velitelského modulu. Nestačilo ale jenom přečíst data z displeje ve velitelském modulu a zadat je do palubního počítače lunárního modulu. Data bylo třeba přepočítat, neboť lunární modul byl oproti velitelskému modulu o 180 stupňů otočen (velitelský a lunární modul byly spojeny „čely“ k sobě, takže velitelský modul vlastně letěl pozpátku).\n\nDále bylo třeba vyřešit problém, jak vrátit poškozenou loď k Zemi. Byl sice k dispozici scénář „přímého přerušení letu“ (direct abort), který vyžadoval zažehnout hlavní motor servisního modulu a bylo by při něm spotřebováno veškeré palivo. Tento manévr byl však za dané situace velmi riskantní. Nikdo totiž neznal rozsah poškození servisního modulu. Hrozila dvě nebezpečí. Jednak hrozilo, že hlavní motor v důsledku poškození při nedávném výbuchu neudělí lodi potřebný impuls a loď narazí na povrch Měsíce, jednak hrozilo, že by při zažehnutí hlavního motoru mohlo dojít k dalšímu výbuchu. Řídicí středisko proto zavrhlo scénář direct abort a nechalo loď pokračovat k Měsíci. Loď se ovšem nenacházela na bezpečné translunární dráze. Jak ji tam dostat? Z výše uvedeného důvodu nikoliv s využitím hlavního motoru servisního modulu. Zbývalo tedy provést manévr pomocí motorů sestupové části lunárního modulu, který byl zkonstruován pouze k relativně krátkému použití při sestupu na povrch Měsíce. Bylo třeba spočítat, kdy a na jak dlouho mají být motory zažehnuty. Ve výpočetním středisku ale neexistoval program pro takový výpočet. Bylo proto třeba takový program rychle vytvořit, spočítat parametry manévru a parametry překontrolovat odborníky v řídicím středisku. Během necelých tří hodin se podařilo určit parametry manévru pro návrat na bezpečnou translunární dráhu.\n\nPo návratu na bezpečnou translunární dráhu bylo třeba vyřešit další problém. Při použití této dráhy by kosmická loď přistála za čtyři dny v Indickém oceánu, kam ale nebylo možné během té doby dopravit loď se záchranným týmem. Na palubě lunárního modulu byly zapnuty pouze životně důležité systémy, mezi něž nepatřilo topení, takže astronauti trpěli zimou blížící se bodu mrazu. Podařilo se snížit spotřebu z běžných 50-75 A na pouhých 12 A. Přesto byla při této spotřebě elektřiny doba čtyř dnů zbývajících do přistání vzhledem k omezené kapacitě akumulátorů lunárního modulu příliš dlouhá.\n\nExistovaly dvě možnosti, jak upravit dráhu tak, aby loď přistála v Tichém oceánu. Při použití první varianty by se let zkrátil o 36 hodin, při použití druhé by se zkrátil pouze o 12 hodin. První varianta ale s sebou nesla dvě rizika. Loď by musela okamžitě odhodit servisní modul a pokračovat bez něj. Tím by byl tepelný štít, chránící velitelský modul před žárem vznikajícím při sestupu třením o atmosféru, po příliš dlouhou dobu vystaven působení otevřeného vesmíru (mikrometeoritů). Navíc by bylo spotřebováno veškeré palivo sestupové části lunárního modulu a nezůstala by žádná rezerva pro eventuální korekci dráhy. Byla proto přijata druhá varianta, která zkrátila let pouze o 12 hodin. K jejímu uskutečnění bylo třeba 2 hodiny po dosažení bodu největšího přiblížení k Měsíci provést zážeh motoru sestupové části lunárního modelu (tzv. \"PC+2 burn\").\n\nTento zážeh bylo třeba uskutečnit velmi přesně, proto byl k jeho řízení použit palubní počítač navigačního systému. Protože měl navigační systém velkou spotřebu elektřiny a protože se nepředpokládalo, že bude zapotřebí provádět ještě nějaký korekční manévr, byl po provedení zážehu \"PC+2 burn\" navigační systém vypnut.\n\nMezitím se objevil další problém. V atmosféře lunárního modulu stoupala koncentrace oxidu uhličitého. K jímání oxidu uhličitého byly určeny filtry obsahující hydroxid lithný (LiOH). Jejich kapacita instalovaná v lunárním modulu odpovídala obsazení dvěma astronauty po dobu dvou dní. V současné situaci ale byla nedostatečná. Na palubě velitelského modulu byly sice podobné filtry, ale byly jiného tvaru a tak nešly v lunárním modulu použít. Vznik tohoto problému však předvídal zodpovědný pracovník řídicího střediska již od okamžiku, kdy se dozvěděl o nehodě. Se svými spolupracovníky vymýšlel, jak s využitím pomůcek, které mají astronauti na palubě, přizpůsobit filtry velitelského modulu pro použití v lunárním modulu. Na základě jeho instrukcí astronauti z ponožky, lepicí pásky, plastového sáčku a plastového obalu letové příručky vytvořili adaptér umožňující instalovat v lunárním modulu filtry z velitelského modulu.\n\nPřestože byl zážeh \"PC+2 burn\" proveden přesně, začala se loď odchylovat od žádoucí dráhy. Ukázalo se, že příčinou je otvor na vypouštění odpadní vody (rozuměj moči) do volného prostoru. Fungoval jako svého druhu reaktivní motor, odchylující loď ze správné dráhy. Bylo potřeba provést další korekční zážehy motoru, ale navigační systém byl vypnut. Jak zajistit, že bude loď v okamžiku zážehu směřovat správným směrem? Přicházela v úvahu pouze technika používaná již v programu Mercury a Gemini, při níž byla k orientaci lodi použita na zemském povrchu dobře rozpoznatelná hranice mezi dnem a nocí. Zatímco v programu Mercury a Gemini byla tato metoda používána v malé vzdálenosti od Země, nyní se loď nacházela daleko od Země, a tak hrozilo nebezpečí, že bude loď zorientována nepřesně. Přitom tzv. vstupní koridor do atmosféry byl velmi úzký. Kdyby loď vstoupila do atmosféry pod nedostatečně ostrým úhlem, odrazila by se od ní. Kdyby naopak vstoupila do atmosféry pod příliš ostrým úhlem, shořela by v důsledku nadměrného tepelného namáhání způsobeného třením o atmosféru.\n\nZatím vrcholily v řídicím středisku práce na vývoji postupu, kterým astronauti připraví velitelský modul na sestup atmosférou. Zejména bylo potřeba zajistit dostatek elektrické energie pro přistání. Akumulátor velitelského modulu byl do značné míry vybit ve fázi před oživením lunárního modulu. Pozemní tým proto vypracoval postup, jak akumulátor dobít z rozvodné sítě lunárního modulu. Velitelský modul neměl být nikdy během letu vypnut. Neexistoval proto postup, jak ho za letu znovu oživit. Jediný existující postup oživení velitelského modulu se za normálních okolností prováděl dlouho před startem.\n\nOčekávalo se, že se podaří akumulátor velitelského modulu nabít na 20 až 25 %. Bylo proto třeba s energií šetřit. Za normálních okolností se zahajovalo oživení velitelského modulu zapnutím přístrojů zobrazujících naměřené údaje, aby bylo možno sledovat další postup oživování. V tomto případě bylo rozhodnuto přístroje zapnout až nakonec před závěrečnou kontrolou údajů. Celý postup oživení proto museli astronauti bezchybně provést naslepo navzdory jejich vyčerpání způsobenému zimou, nedostatkem spánku, stresem a pobytem v extrémně malém prostoru.\n\nPřed vstupem do atmosféry byl odhozen lunární i servisní modul. Když se velitelský modul vzdálil od servisního modulu, uviděla teprve posádka rozsah poškození servisního modulu. V celé jeho délce chyběl pruh hliníkového pláště. Trhlina vedla až k hlavnímu motoru, takže je pravděpodobné, že byl poškozen a bylo tedy dobře, že nebyl po nehodě zažehnut.\n\nStále ještě hrozila dvě nebezpečí. První obava vyplývala z možnosti, že výbuch poškodil tepelný štít, který teď při průchodu atmosférou nesplní svou funkci a kabina v atmosféře shoří. Tato obava padla, když se po čtyřminutovém výpadku spojení ve fázi největšího tepelného namáhání kabiny, způsobeného vrstvou ionizovaného vzduchu v okolí kabiny, podařilo navázat s navracející se lodí radiové spojení. Poslední riziko vycházelo z možnosti, že selže systém pro vypuštění brzdicích padáků, který mohl být nefunkční vlivem jeho vystavení extrémně nízké teplotě v té fázi letu, kdy byl vypnut napájecí systém velitelského a servisního modulu. Naštěstí pro posádku se ani tato obava nenaplnila a velitelský modul Apolla 13 přistál dne 17. dubna 1970 v 18:07:41 UT po letu trvajícím 5 dní, 22 hodin, 54 minut a 41 sekund na hladinu Tichého oceánu severovýchodně od Americké Samoy, 4,5 km od záchranné lodi USS Iwo Jima.\n\nZ popisu průběhu letu vyplývá, že příčinou nehody byla kyslíková nádrž číslo 2. Vyšetřování, které následovalo po úspěšném přistání Apolla 13, zjistilo, že k nehodě vedlo náhodné zřetězení několika událostí.\n\nDodavatelem velitelského a servisního modulu byla společnost North American Rockwell, subdodavatelem kyslíkových nádrží pak společnost Beech Aircraft Corporation. Podle specifikací, jež North American Rockwell vydala v roce 1962, mělo být elektrické zařízení nádrže (zejména topná tělesa s termostatickými regulátory a motory pohánějící vrtule na promíchávání kapalného paliva) napájeno ze stejnosměrné soustavy velitelského modulu o napětí 28 V. V roce 1965 vydala North American Rockwell změnu specifikace, podle níž mělo být elektrické zařízení kyslíkových nádrží v době, kdy se raketa nachází na odpalovací rampě, napájeno stejnosměrným napětím 65 V. To mělo zkrátit dobu potřebnou k plnění a natlakování nádrží. Beech Aircraft Corporation objednala termostatické spínače, jejichž účelem bylo regulovat teplotu uvnitř nádrží, podle původní specifikace. Do nádrží tak byly montovány termostaty navržené pro původní napětí sítě 28 V. Tato chyba by sama o sobě havárii nezpůsobila, neboť za normálních okolností se topná tělesa zapínala vždy jen krátkodobě. Proto předchozí lety lodí Apollo proběhly úspěšně, přestože termostaty jejich kyslíkových nádrží byly rovněž poddimenzovány. V případě Apolla 13 však následovaly další události, jež v konečném efektu vedly k havárii.\n\nKyslíková nádrž číslo 2 Apolla 13 byla původně určena pro let Apolla 10. Během přípravy letu Apolla 10 však došlo k jejímu pádu z výšky několika centimetrů. Do Apolla 10 proto byla pro jistotu zabudována náhradní nádrž a původní byla odeslána k inspekci. Inspekce žádné poškození nádrže neshledala, a tak byla namontována do servisního modulu Apolla 13.\n\nPři nárazu však bylo zřejmě poškozeno plnicí/vypouštěcí potrubí uvnitř nádrže. To se projevilo během přípravy startu Apolla 13, když nebylo možné po zkušebním naplnění kapalným kyslíkem nádrž vyprázdnit. Vyprázdnění se normálně provádělo tak, že se do nádrže vháněl plynný kyslík, který měl vytlačit kapalný kyslík ven. Když se nedařilo nádrž vyprázdnit, padlo rozhodnutí zapnout topná tělesa uvnitř nádrže a tím napomoci vyprázdnění nádrže. Při dlouhodobém zatížení termostatu napětím 65 V se však jeho kontakty spekly a termostat přestal vypínat. Kdyby v té době někdo analyzoval údaje o proudu tekoucím topným tělesem, zjistil by, že je nepřerušovaný, z čehož by bylo možné vydedukovat, že termostat řádně nefunguje. Termostat měl zajistit, že teplota uvnitř nádrže nepřesáhne asi 27 °C. Jeho porucha však způsobila, že při vyprazdňování nádrže dosahovala teplota více než 500 °C. Tak vysoká teplota poškodila teflonovou izolaci napájení motorů promíchávacích vrtulí, takže když posádka během letu zapnula na pokyn ze Země promíchávání paliva, došlo ke zkratu a následnému výbuchu.\n\n"}
{"id": "35588", "url": "https://cs.wikipedia.org/wiki?curid=35588", "title": "Texas Instruments", "text": "Texas Instruments\n\nTexas Instruments (zkratka TI) () je americká firma, zabývající se výrobou integrovaných obvodů a počítačové techniky.\n\nByla založena v roce 1941, kdy čtyři přátelé zakoupili firmu Geophysical Service Incorporated. Podnik přejmenovali na současný název v roce 1951. V roce 1958 vynalezl Jack Kilby během práce pro TI integrovaný obvod.\n\nTI vyrobila v roce 1954 první tranzistorový rozhlasový přijímač, v šedesátých letech první obvody TTL, v roce 1967 ruční kalkulačku, v roce 1971 první jednočipový mikropočítač, v roce 1973 získala první patent na mikroprocesor, její rodina logických obvodů 7400 se stala dodnes platným průmyslovým standardem. TI byla rovněž mezi prvními firmami, které začaly vyrábět digitální signálové procesory. Od roku 1965 vyráběla pro americké ozbrojené síly protiradiolokační řízené střely AGM-45 Shrike.\n\nV roce 2011 4. dubna koupila TI společnost National Semiconductor za 6,5 mld. dolarů .\n\nV současné době má společnost hodnotu přibližně 12 mld. dolarů.\n\n"}
{"id": "35589", "url": "https://cs.wikipedia.org/wiki?curid=35589", "title": "TI", "text": "TI\n\nSpojení písmen T a I může mít různé významy:\n\n\n\n"}
{"id": "35590", "url": "https://cs.wikipedia.org/wiki?curid=35590", "title": "Jim Lovell", "text": "Jim Lovell\n\nJames Arthur Lovell, Jr. (* 25. března 1928 Cleveland, Ohio) je bývalý americký vojenský pilot a astronaut NASA českého původu, který proslul zejména jako kapitán poškozeného Apolla 13, které dokázal bezpečně dostat zpátky na Zemi.\n\nJeho otec zemřel když bylo Jamesovi 12 let. Onen chybějící mužský vzor našel prý u skautingu, který jako mladý pravidelně navštěvoval.\n\nVystudoval University of Wisconsin-Madison a v roce 1952 námořní vojenskou akademii (United States Naval Academy) a sloužil jako pilot na řadě námořních i leteckých základen. Dne 17. září 1962 byl vybrán do druhé skupiny amerických astronautů.\n\nVšechny kosmické lodi, ve kterých letěl, startovaly z mysu Canaveral na Floridě a jejich kabiny s astronauty nakonec přistály s pomocí padáků na hladině oceánu. Poprvé letěl na Gemini 7 v zimě 1965 společně s Frankem Bormanem a byl to let v té době rekordní, trval 14 dní. Současně s nimi byla na oběžné dráze Gemini 6A.\n\nZa necelý rok letěl na oběžnou dráhu podruhé v Gemini 12 společně s astronautem Buzzem Aldrinem. Během letu se spojili s raketou Atlas – Agena.\n\nPotřetí do vesmíru letěl v kosmické lodi Apollo 8 v prosinci 1968. Spolu s ním byli astronauti Frank Borman a William Anders. Byl to první pilotovaný let k Měsíci, s deseti jeho oblety a návratem na hladinu Tichého oceánu.\n\nPočtvrté a naposled letěl jako kapitán lodě Apollo 13. Na palubě s ním byli Fred Haise a John Swigert. Měl vystoupit na povrch Měsíce, byl však rád, že přežil. Kvůli explozi nádrže se stlačeným kyslíkem 14. dubna 1970 a následným poruchám se expedice předčasně vrátila po šesti dnech na Zemi. Během svých čtyř letů strávil ve vesmíru bezmála 30 dní. V letech 1966–1973 byl světovým rekordmanem v počtu dní strávených ve vesmíru.\n\n\nV květnu roku 1971 se stal Lovell ředitelem technických aplikací v Johnsonově kosmickém středisku. V březnu 1973 z NASA i armády odešel a stal se prezidentem firmy The Bay-Houston Towing Company. O pět let ve stejné funkci změnil firmu, byl u Fish Telephone Systems v Houstonu (Texas). V roce 1993 byl prezidentem své firmy Lovell Communications v Lake Forest. O svém čtvrtém dramatickém letu napsal s Jeffreym Klugerem knihu \"Lost Moon (Ztracený Měsíc)\" o Apollu 13. Velké množství lidí let zná zejména z filmu Rona Howarda \"Apollo 13\", kde byl ztvárněn Tomem Hanksem. Ve filmu ovšem v nepatrné roli hraje i sám Lovell (kapitán lodi, která vyzvedne přistávací kapsli).\n\nV roce 1998 byl v Ohiu zapsán do National Aviation Hall of Fame (Národní letecká síň slávy).\n\nJim Lovell je ženatý a má čtyři děti.\n\nJim Lovell patří mezi kosmonauty českého původu. Jeho matka, Blanka, byla dcerou Jana a Anny Maškových, kteří koncem 19. století emigrovali do Spojených států amerických z Dolní Lukavice u Plzně. Koncem 60. let navázal písemný kontakt se svými příbuznými v Čechách, a při letu Apollo 13 jako připomínku svého českého původu s sebou vezl československou vlajku. V roce 1997 Dolní Lukavici navštívil. Opět do Dolní Lukavice přijel roku 2000 společně s jediným českým kosmonautem Vladimírem Remkem. Obdržel zde čestné občanství a vrtulníkem se vrátil do Prahy k dalšímu oficiálnímu programu; mimo jiné ho v Remkově doprovodu přijal prezident Václav Havel.\n\n"}
{"id": "35592", "url": "https://cs.wikipedia.org/wiki?curid=35592", "title": "Konvexní programování", "text": "Konvexní programování\n\nKonvexní programování je odvětví optimalizace. Patří mezi nelineární programování, speciálním typem pak je kvadratické programování.\n\nÚlohou konvexního programování je následující optimalizační úloha\nformula_1\npřičemž:\n\nformula_2\n\nMetody na řešení se používají v podstatě stejné jako pro úlohu nelineárního programování, pro úlohy konvexního programování mají ale lepší (konvergenční) vlastnosti.\n\nTvrzení: Protože \"f(x)\" je konvexní funkce a \"M\" konvexní množina, je každé lokální minimum zároveň minimem globálním.\n\nVzhledem k tomu, že optimalizační metody často konvergují pouze k lokálnímu minimu, je výhoda úlohy konvexního programování (před obecně nelineární úlohou) nasnadě.\n\n"}
{"id": "35593", "url": "https://cs.wikipedia.org/wiki?curid=35593", "title": "Discovery", "text": "Discovery\n\nDiscovery může být:\n\n"}
{"id": "35595", "url": "https://cs.wikipedia.org/wiki?curid=35595", "title": "McDonald's", "text": "McDonald's\n\nMcDonald’s Corporation je společnost provozující jeden z největších světových řetězců rychlého občerstvení. Byla založena v roce 1940 bratry McDonaldovými, kteří svůj první stánek otevřeli v Kalifornii. Její rozmach však začal až v roce 1955, kdy ji převzal podnikatel Ray Kroc, který byl synem českých emigrantů. V roce 1960 byla firma přejmenována na McDonald’s Corporation.\n\nHlavním artiklem McDonald’s je hamburger. Hamburger není jediným symbolem McDonald’s – řetězec restaurací si vybudoval silnou, rozpoznatelnou značku (ať už vyvolává pozitivní či negativní konotace), je symbolem obchodního úspěchu (za každou cenu), stejně jako několika memetických spojení – Mcdonaldizace, McJob, McLibel, apod. Může být podvědomě spojován i s uspěchaným a nezdravým způsobem stravování, obezitou, vysokým cholesterolem apod.\n\nČást restaurací neprovozuje firma přímo, ale poskytuje vlastníkům jednotlivých restaurací tzv. franšízing, což je právo provozovat svou živnost pod jménem McDonald’s. Ve velké většině nevlastní ani objekt restaurace, pouze její vybavení, stroje a zařízení. Mateřská firma zabezpečuje a kontroluje úroveň jednotlivých restaurací a organizuje jejich společnou marketingovou politiku a zásobování.\n\nPrvní restaurace McDonald’s byla založena bratry Richardem a Mauricem McDonaldovými 23. července 1940 v San Bernardinu v Kalifornii. Roku 1955 byla českoamerickým podnikatelem Rayem Krocem otevřena první restaurace na principu franšízy, celkově to byla devátá restaurace. V roce 1960 byla firma přejmenována na McDonald’s Corporation. Akciovou společností kotovanou na newyorské burze (NYSE) se stala dne 5. ledna 1966. Příjmy společnosti v roce 2007 činily 22,8 miliardy amerických dolarů a čistý zisk byl 3,9 miliardy. Někdejším maskotem byl Ronald McDonald\n\nDne 18. července 1984 se v sandiegské filiálce McDonald’s odehrál masakr. Do restaurace přišel nedávno propuštěný soukromý agent James Oliver Huberty. Vytáhl zbraň a začal střílet. Zabil 21 zákazníků. Byl zastřelen odstřelovačem. Hubertyho manželka podala na agenturu i na McDonald’s žalobu, ta však byla zamítnuta.\n\nJako McLibel se označuje letitý soudní proces (s úředním označením \"McDonald’s Corporation v Steel & Morris [1997] EWHC QB 366\") podaným McDonald’s Corporation na environmentální aktivisty Helen Steelovou a Davida Morrise za vydání knížečky \"What’s wrong with McDonald’s: Everything they don’t want you to know\", kritizující McDonald’s v mnoha ohledech ze závažných provinění. Soudní proces měl tři slyšení; první dvě vyhrál McDonald’s, ale poslední skončilo převážným vítězstvím aktivistů.\n\nV roce 2007 měla firma ve 122 zemích přes 30 000 restaurací a obsloužila okolo 47 000 000 zákazníků denně.\n\nV poslední době rozmach McDonald’s dostal jiný směr – v prosinci 2011 v Bolívii zkrachoval, protože o jeho služby byl dlouhodobě mizivý zájem a v březnu 2012 se rozšířila fáma o tom, že se všechny restaurace v zemi rozhodlo uzavřít Rusko. Ve skutečnosti se však McDonald’s pouze zodpovídal u ruského soudu ohledně ochrany a práv spotřebitelů, kteří jej zažalovali za to, že neuvádí na obalech výrobků všechny informace o surovinách.\n\nSíť restaurací McDonald’s je největší provozovatel restaurací rychlého občerstvení v ČR. První restauraci v České republice otevřela společnost McDonald’s 20. března 1992 v Praze ve Vodičkově ulici. Prvním vedoucím tohoto McDonald’s byl Ing. Karel Suk (bývalý ředitel hotelu \"Vladimír\" v Ústí nad Labem), kterému náleží ještě jeden primát – dostal první franchisovou restauraci. Současným ředitelem McDonaldu v ČR a pro SK je Tomasz Rogacz.\n\nPod touto značkou zde bylo v červnu 2019 provozováno 100 restaurací ve velkých městech, u dálnic (s okénkem McDrive, kde není nutno opustit vůz – některé tyto pobočky mají otevřeno non-stop) a v obchodních centrech většinou v rámci tzv. Food Courtu (místa kde je soustředěno více provozoven a zákazník si vybere podle chuti). V Česku je drtivá většina (více než 95%) restaurací provozováno franšízanty. Zhruba třetina všech restaurací je v Praze.\n\n16. července 2009 se otevřela první provozovna McCafé v Česku, na okraji Prahy v restauraci Průhonice I u dálnice D1. McCafé je konceptem kaváren otevíraných obvykle v rámci stávajících restaurací McDonald’s. Uvnitř restaurace mají vyhrazený vlastní prostor, včetně pultu s obsluhou, nabídkou mnoha druhů káv a zákusků a také vlastní stolky s příslušným sezením.\n\nKoncept kaváren McCafé vznikl v roce 1993, kdy bylo otevřeno první McCafé a to v australském Melbourne, v Evropě tento koncept jako první představilo na konci 90. let Irsko. Dnes jsou kavárny McCafé po celém světě. Kavárny se neuvádějí do provozu ve všech restauracích, například pro nákupní centra je podle slov ředitele McDonald’s pro ČR, tento koncept nevhodný.\n\nTermín \"McJob\" se objevil v USA již v 80. letech 20. století. Označuje nepřitažlivé, málo placené činnosti s nevelkými vyhlídkami do budoucna. Původně označoval práci pro McDonald’s, nyní se používá jako pejorativní označení pro práci, kde je typická vysoká fluktuace a snadná nahraditelnost zaměstnanců, nízký plat, mizivé možnosti organizovat se v odborech a nepříliš perspektivní zaměstnání. McDonald’s se však touto definicí cítil poškozen, proto požádal vydavatelství Oxford English Dictionary, nejdůležitějšího výkladového slovníku anglického jazyka, kde je výraz definován od roku 2001, aby bylo heslo odstraněno. Pro podporu svého požadavku dokonce vytvořil on-line petici. V českém Slovníku neologizmů se termín objevil v roce 2004.\n\n"}
{"id": "35600", "url": "https://cs.wikipedia.org/wiki?curid=35600", "title": "Dopravní problém", "text": "Dopravní problém\n\nDopravní problém je optimalizační úloha, jejímž cílem je minimalizovat cenu přepravy zboží. Poprvé formulována F. L. Hitchcockem v roce 1941.\n\nV dopravním problému se jedná o optimalizaci rozvozu nějaké homogenní látky (např. zboží, osob či materiálu) ze zdrojů (od dodavatelů) do cílových míst (k odběratelům). Ve většině případů je cílem minimalizace celkových nákladů spojených s rozvozem, popřípadě minimalizace celkové vzdálenosti, přičemž by měly být uspokojeny požadavky odběratelů.\n\nÚkolem je tedy za takovýchto podmínek stanovit, kolik měrných jednotek určité homogenní látky dodá každý dodavatel každému odběrateli.\n\nMáme dáno:\nProměnné značíme \"x\", udávají množství přepravovaného zboží od \"i\". zdroje k \"j\". spotřebiteli.\n\nÚloha dopravního problému:\nformula_1\npřičemž množina \"M\" je popsána omezeními\nformula_2\n\nJedná se o úlohu lineárního programování, je tedy možné ji řešit metodami lineárního programování. Pro její specifický tvar byly ale odvozeny algoritmy šité na míru dopravnímu problému: Dantzigův a modifikovaný Dantzigův algoritmus (anglicky „stepping stone algorithm“), Arsham-Kahnův algoritmus, aj.\n\nPřípustné řešení\n\nPřípustným řešením dopravního problému je vektor \"x = (x,x...,x)T\", jehož složky splňují výše zmíněné podmínky.\n\nVěta 1: Dopravní problém má přípustné řešení.\n\nU vyrovnaného dopravního problému, kde je součet kapacit roven součtu požadavků, existuje vždy způsob, jak tyto kapacity rozdělit mezi požadavky odběratelů. Při teoretickém důkazu dosadím výraz\nx=(a b)/K,\nkde\nformula_3, \"i=1,2,…,m,j=1,2,…,n\".\ndo vlastních omezení modelu:\nformula_4\nformula_5\n\ntakže jsou splněna řádková i sloupcová omezení modelu a vzhledem k tomu, že kapacity i požadavky jsou vyjádřeny jako nezáporná čísla, je splněna i podmínka nezápornosti.\nZákladní přípustné řešení\n\nZákladním přípustným řešením dopravního problému je takové přípustné řešení, které obsahuje nejvýše \"(m+n-1)\" kladných složek, u kterých tvoří vektory strukturních koeficientů lineárně nezávislou soustavu.\n\nVěta 2: Dopravní problém má základní přípustné řešení.\n\nPokud za libovolnou proměnnou x dosadím min(\"a,b\") vynuluje se buď příslušná kapacita \"r\"-tého dodavatele, nebo požadavek \"s\"-tého odběratele. V modelu ubude jedno vlastní omezení. Stejným způsobem budu pokračovat do té doby, než v modelu zůstanou dvě omezení taková, že zůstatková kapacita bude rovna zůstatkovému požadavku. Tudíž bude možné splnit obě omezení najednou. Počet omezení v modelu je (\"m+n\"), ale kladných proměnných bude (\"m+n-1\"), tedy o jednu méně.\n\nOptimální řešení\n\nOptimálním řešením dopravního problému je takové přípustné řešení, které hodnotu účelové funkce minimalizuje.\n\nVěta 3: Dopravní problém má optimální řešení.\n\nPři důkazu tohoto tvrzení vyjdeme z grafického znázornění řešení dopravního problému, kde je množina přípustných řešení konvexní polyedr omezený podmínkami nezápornosti, kapacitami a požadavky. Z toho důvodu množina přípustných řešení nebude nikdy neomezená. Pokud se účelová funkce dotkne konvexního polyedru v jednom bodě, nabývá svého maxima, či minima, dotkne-li se ho ve více bodech, mé úloha nekonečně mnoho optimálních řešení.\n\nZákladní věta dopravního problému\n\nVěta 4: Dopravní problém má všechny báze trojúhelníkové.\n\nBáze B dopravního problému má rozměry [(\"m + n\") x (\"m + n - 1\")]. Řádky této matice tvoří omezení, z nichž je vždy jedno lineární kombinací ostatních, proto je možné vynechat jeden řádek. Takto vznikne redukovaná matice báze B, která je čtvercové a je tedy možné ji invertovat. Vhodnými úpravami převedeme matici B na trojúhelníkovou, takže je v soustavě B b=x, kde formula_6 je vektor pravých stran omezení a x je vektor základních proměnných, alespoň jedna základní proměnná určená jednoznačně.\n\nDuální úloha k dopravnímu problému se konstruuje na základě stejných principů, jako duální úloha ke standardní úloze lineárního programování. V problematice dopravního problému je duální úloha jednou z nejdůležitějších částí, jelikož se duální úlohy využívá při řešení dopravního problému.\n\nVlastní omezení matematického modelu dopravního problému jsou rovnice, proto bude duální problém nesymetrický.\n\nPočet duálních proměnných je určen počtem vlastních omezení v primárním problému a bude jich tedy (\"m+n\"). Označíme \"m\" duálních proměnných, které budou přiřazeny řádkovým omezením, jako \"u_i\" a \"n\" duálních proměnných, které budou naopak přiřazeny sloupcovým omezením, jako \"v_j\". Vzhledem k tomu, že duální problém je nesymetrický, nebudou mít duální proměnné podmínky nezápornosti.\n\nDuální problém bude mít (\"m.n\") omezení, kde každé z nich odpovídá jedné proměnné v primárním problému.\n\nJestliže účelovou funkci v primárním problému minimalizujeme, což je splněno vždy, pokud ji z nějakého formálního důvodu nepotřebujeme maximalizovat, pak budeme účelovou funkci duálního problému maximalizovat.\n\nMatematický model duálního problému pak vypadá následovně:\n\nmaximalizovat\nformula_7\n\nza podmínek\nformula_8 i=1,2,…,m, j=1,2,…,n. \n\n"}
{"id": "35601", "url": "https://cs.wikipedia.org/wiki?curid=35601", "title": "McDonald", "text": "McDonald\n\nMcDonald nebo MacDonald může být:\n\n\n\n\n"}
{"id": "35603", "url": "https://cs.wikipedia.org/wiki?curid=35603", "title": "Marcus Vipsanius Agrippa", "text": "Marcus Vipsanius Agrippa\n\nMarcus Vipsanius Agrippa (63 př. n. l. – 12 př. n. l.) byl starověký římský politik a vojevůdce.\n\nAgrippa se narodil na sklonku římské republiky v nevýznamné jezdecké rodině jako syn Lucia Vipsania. Jako mladý muž se Agrippa seznámil při studiu rétoriky v Římě se zhruba stejně starým Gaiem Octaviem, pozdějším Octaviánem Augustem. V letech 46 až 45 př. n. l. Agrippa sloužil pod Caesarem v boji proti Pompeiovi. Pak jej Caesar poslal s Octaviánem do Apollonie k makedonským legiím, kde měli využít čas před plánovanou válkou proti Parthům ke studiu.\n\nMarcus Vipsanius Agrippa byl věrným Octaviánovým spojencem a druhým mužem Říma. Vedl Octaviánovy jednotky v bojích proti Caesarovým vrahům, a později proti vojskům jeho bývalého spojence a druhého z triumvirů, Marka Antonia, a dalším Octaviánovým nepřátelům. Nejslavnějšího vítězství dosáhl Agrippa 2. září 31 př. n. l., kdy v bitvě u Actia rozdrtil egyptsko-antoniovskou flotilu a rozhodl tak mocenský boj ve prospěch Octaviánův.\n\nRoku 27 př. n. l. nechal Agrippa postavit v Římě chrám k poctě římských bohů, Pantheon.\n\nAgrippa byl příbuzensky svázán se všemi císaři julsko-claudijské dynastie. Byl tchánem druhého císaře Tiberia, který se ve svém prvním manželství oženil s Vipsanií Agrippinou (dcera z Agrippova druhého manželství).\nPoslední – třetí ženou Agrippy byla jediná dcera Císaře Augusta – Julie starší, s níž měl 6 dětí. Byl dědečkem třetího císaře Caliguly (Caligula byl syn Agrippiny starší, dcery Agrippy a Julie). Čtvrtý císař Claudius si vzal Agrippinu mladší (dcera Agrippiny starší) a byl také pradědečkem pátého císaře Nerona (Nero byl syn Agrippiny mladší, nevlastní syn Claudia).\n\n"}
{"id": "35604", "url": "https://cs.wikipedia.org/wiki?curid=35604", "title": "Žádost o přezkoumání rozhodnutí mimo odvolací řízení", "text": "Žádost o přezkoumání rozhodnutí mimo odvolací řízení\n\nŽádost o přezkoumání rozhodnutí mimo odvolací řízení byla mimořádným opravným prostředkem ve správním řízení. Zrušena byla s účinností nového správního řádu k 1. lednu 2006 a víceméně byla nahrazena řízením přezkumným.\n\nPravomocné rozhodnutí mohl na jejím základě, nebo i z vlastní iniciativy, přezkoumat orgán, který byl nejblíže nadřízený orgánu, jež dané rozhodnutí vydal. V případě ústředního orgánu státní správy jeho vedoucí. Napadané rozhodnutí pak zrušil nebo i jen změnil, pokud shledal, že bylo vydáno v rozporu s právním předpisem, nejpozději k tomu však mohlo dojít do tří let od nabytí právní moci. Proti rozhodnutí o zrušení či změně bylo přípustné odvolání, případně rozklad.\n"}
{"id": "35605", "url": "https://cs.wikipedia.org/wiki?curid=35605", "title": "Franšízing", "text": "Franšízing\n\nFranchising (vysloveno [fren-čáj-zing] franšízing nebo frančízing) je systém marketingu produktů, služeb a technologií, spočívající v těsné a stálé spolupráci mezi právně a finančně odlišnými podniky – franchisorem a franchisantem – v rámci které franchisor poskytuje svým franchisantům určitý nárok, ale rovněž je zavazuje k povinnosti provozovat činnost v souladu s koncepcí franchisingu. Tento nárok opravňuje každého franchisanta, výměnou za bezprostřední anebo zprostředkované finanční služby, k využívání obchodního názvu, ochranné značky zboží nebo značky služby, know-how, obchodních a technických metod, systémů procedurálních a jiných vlastnických průmyslových nebo intelektuálních práv, při zajištění stálé obchodní a technické pomoci, v rámci a na období trvání písemné franchisové smlouvy uzavřené za tímto účelem mezi oběma stranami. (Evropský kodex franchisingu).\n\nSamotný pojem „to franchise” znamená udělit povolení na prodej produktů nebo poskytování služeb v určité oblasti jednou firmou firmě jiné. V Evropě a v Česku se používá užší chápání pojmu franchising. Franchisingem se rozumí dlouhodobá smluvní spolupráce mezi nezávislými podnikateli – poskytovatelem franchisingu (franchisorem) a odběratelem franchisingu (franchisantem) – na základě které franchisor předává franchisantovi znalosti o vedení firmy a propůjčuje mu svou obchodní značku.\n\nFranchisový systém je systém, jehož předmětem činnosti je rozvoj prostřednictvím franchisingu, anebo jehož rozvoj je založen na síti samostatných hospodářských subjektů sdružených pod společnou firemní značkou, a jenž vyvíjí činnost na základě jednotných standardů. Franchisant investuje do otevření a provozu franchisové pobočky, a často také do vybavení pobočky zbožím. Jedná se o právně, finančně a organizačně nezávislého podnikatele. Franchisová síť je síť všech franchisových a vlastních poboček vytvářených v rámci určitého franchisového systému. Franchisová koncepce podnikání je formalizovaný a v podobě franchisového paketu zpracovaný podnikatelský záměr.\n\nFranchisor je vlastník know-how, ochranné známky a franchisového paketu daného systému. Franchisant je právnická nebo fyzická osoba, která podniká na základě prověřeného podnikatelského konceptu v rámci franchisového systému. Franchisant podniká na vlastní pěst a nese riziko spojené s podnikáním.\n\nNový franchisový systém je systém, který je základem pro rozvoj nové franchisové sítě. Na základě nového systému firma otevřela první franchisovou pobočku v roce 2010, anebo otevřela zastoupení na území Česka a plánuje zahájit činnost franchisové pobočky v roce 2011. Franchisová pobočka je provozovna, prodejní místo (které je součástí systému) pro podnikání vymezené franchisovou smlouvou. Vlastníkem franchisové pobočky je na základě příslušné smlouvy franchisant. Franchisant může být vlastníkem více než jedné franchisové pobočky. Vlastní pobočka je provozovna, prodejní místo, které je součástí franchisové sítě, jejímž vlastníkem je franchisor (na rozdíl od franchisových poboček, které patří franchisantům). Před prodejem licence franchisor musí otestovat vlastní koncepci na pobočkách, které vlastní (pilotní funkce vlastních poboček) a případně ji modifikovat pro zlepšení nabídky budoucím franchisantům.\n\nDomácí franchisový systém je systém založený na původním českém podnikatelském konceptu, anebo na zahraničním vzorci, avšak českým podnikatelem uzpůsobeném českým tržním reáliím, otestovaném a zpracovaném tak, aby se stal východiskem pro vytvoření plně funkčního licencovaného systému. Zahraniční franchisový systém je systém jehož podnikatelská koncepce vznikla v zahraničí. V Česku se zahraniční systémy rozvíjejí prostřednictvím následujících forem:\n\nFranchisové obchodní systémy jsou pobočky, které působí v těchto sítích, tvoří prodejní místa určitého zboží, jejichž dodavatelem ve většině případů je franchisor. Zboží prodává v prodejním místě koncovým odběratelům franchisant nebo jeho zaměstnanci. Prodejní místo je označeno symboly franchisora a je vybaveno a zařízeno podle jeho požadavků.\n\nFranchisové systémy služeb znamenaní, že franchisant při poskytování služeb používá know-how, firemní označení, ochrannou známku a jiná obchodní jména a značky poskytovatele licence. Podniká na území nebo na místě vymezeném smlouvou (franchisová pobočka).\n\nFranchisové systémy je možno rozdělit podle různých kriterií, mimo jiné druhu know-how, druhu hospodářské činnosti či způsobu organizace systému. Nejdůležitější klasifikace se dělí:\n\n\nFranchising v Česku (dříve Československu) začal rozvíjet po roce 1989 společně s hospodářskými a politickými změnami v zemi. Pro rozvoj podnikání, včetně systémů založených na licenčních principech mělo největší význam zrušení státního monopolu a otevření trhu pro nové podnikatele z domova i zahraničí. Důležitým mezníkem pro rozvoj franchisingu v Česku bylo založení České asociace franchisingu (ČAF) v roce 1993. Asociace si klade za cíl podporovat rozvoj stávajících franchisových systémů a vytvářet příznivější podmínky pro rozvoj tohoto způsobu podnikání.\n\nO začátku franchisingu v Česku se dá hovořit od roku 1991, kdy se objevily první franchisové systémy. Mezi nejstarší franchisové sítě působící na našem území patří McDonald's, YVES ROCHER či OBI. Přestože na český trh záhy po politických změnách vstoupily první franchisové řetězce, podmínky pro jejich rozvoj nebyly dlouho příliš příznivé.\n\nV posledních několika letech zažívá v Česku podnikání na základě franchisingových licenčních smluv velký rozkvět. V roce 2017 funguje na našem území více než 200 franchisových konceptů, z čehož 109 je ryze českých. Ty od roku 2011 překonaly počet zahraničních franchisových systémů a postupně se rozvíjejí nadále. Nejvíce systémů se rekrutuje z oblasti restaurací, kaváren, čajoven a rychlého občerstvení. Velkou skupinu tvoří také systémy z oboru bydlení a hobby. Dalším zajímavým údajem je, že více než polovina systémů na našem území působí méně než deset let. Je tedy zřejmé, že rozvoj franchisingu v Česku začal skutečně teprve před několika lety. Některé systémy, které jsou pro to dost originální, se již dokonce rozhodly expandovat za hranice Česka.\n\nOd roku 2010 začala také společnost PROFIT system franchise services vydávat report o franchisovém trhu v Česku, kde prezentuje jeho vývoj, počet systémů, vývoj franchisových a vlastních poboček a následný vývoj v oblasti expanze do zahraničí. Od roku 2012 se na trhu objevil též magazín o franchisovém podnikání Vlastní firma FRANCHISING, který vydává stejná firma. Jedná se o čtvrtletník. V roce 2014 vznikl webový portál Top Franchising.cz, který se zaměřuje na publikování informací o franšízingové problematice. Uvádí i nabídky franchisových systémů, které hledají partnery pro podnikání v Česku.\n\nFranchisové koncepty, které působí na trhu, by se daly rozdělit do dvou skupin - obchod a služby. Obchod se dále dělí do kategorií oděvy a obuv, kde můžeme nalézt z českých společností Husky či Bushman, z těch zahraničních například Max Mara, s.Oliver, Levi's. Dále potraviny, v kterých se společnosti v posledních letech rozvíjejí velmi rychle z důvodu poptávky po čerstvých a kvalitních jídlech. Z českých konceptů se na trhu prosazují Náš grunt, Sklizeno, Statkářův dvůr či potravinové obchody jako PONT či Brněnka. Další velmi rychle rozvíjející se kategorií jsou kosmetické a zdravotnické služby (BENU lékárny, Lázně Jupiter, Teta drogerie). Dále sem patří produkty pro děti (Modrý slon), bydlení a stavba (Marvel, Bematech) a sport (Cyclo point, Intersport).\n\nV oboru služeb je nejrozšířenější kategorií gastronomie, kde lze nalézt nejvíce franchisových konceptů. Patří sem McDonald's, Subway či z českých CrossCafe, Fruitisimo, Bageterie Boulevard, UGO Juice a další. Gastronomii v posledních letech začínají dohánět realitní služby. Zde nalezneme Century 21, RE/MAX, Coldwell či ERA Reality. Kosmetické služby jsou třetí nejrozšířenější v oblasti rozvoje franchisingu v Česku. Místo si zde nalezly velké firmy jako Yves Rocher či DepilConcept, ale také Hany Bany, Dietfitness a další. Na franchising začínají s velkým zájmem pohlížet společnosti z bankovních a pojišťovacích služeb (Allianz pojišťovna, OVB, UniCredit bank, INSIA, Partners, Broker Consulting), vzdělávací (Orange Academy, JIPKA), řemeslné (Extra Stěhování) či obchodní služby (Reach Local, Bussiness for Breakfast, Uniglobe Travel).\n\n\n"}
{"id": "35607", "url": "https://cs.wikipedia.org/wiki?curid=35607", "title": "Rozklad (právo)", "text": "Rozklad (právo)\n\nRozklad je opravný prostředek proti rozhodnutí ústředního orgánu státní správy, ministra, státního tajemníka ministerstva nebo vedoucího jiného ústředního správního úřadu v prvním stupni. Protože takovému úřadu z definice není nikdo nadřazen (vyjma vlády, která však jako správní úřad nepůsobí), o rozkladu rozhoduje osoba stojící v jeho čele (ministr nebo vedoucí jiného ústředního správního úřadu), a to na nezávazný návrh rozkladové komise. \n\nRozhodnout lze tak, že se:\n\nRozlišovat mezi odvoláním a rozkladem se zejména po sjednocení věcné příslušnosti ve správním soudnictví nemusí zdát účelné, neboť po stránce obsahu se obě podání nijak neliší a z hlediska odvolatele je lhostejné, kdo o jeho opravném prostředku rozhodne. Oba instituty mají k sobě velmi blízko také proto, že se při řízení o rozkladu subsidiárně použije právní úprava odvolání.\n"}
{"id": "35609", "url": "https://cs.wikipedia.org/wiki?curid=35609", "title": "Ústřední orgán státní správy", "text": "Ústřední orgán státní správy\n\nÚstřední orgán státní správy (nebo také ústřední správní úřad) je složka státní moci, která vykonává správu na věcně vymezeném úseku fungování společnosti. Jde o správní úřad, který stojí na vrcholu správní hierarchie a jemuž není nadřízen žádný jiný úřad, ale zpravidla vláda. Příkladem ústředního orgánu státní správy je ministerstvo. \n\nObecné soudy ve své rozhodovací praxi dovodily, že postavení ústředního orgánu státní správy nepřísluší automaticky každému úřadu, který jinému správnímu úřadu nepodléhá, ale toto postavení mu musí být přiznáno tzv. kompetenčním zákonem, příp. jiným zvláštním zákonem, jímž se ústřední orgány státní správy zřizují a jímž se vymezuje jejich působnost a vzájemné vztahy. Ústavní soud však proti tomuto formálnímu pojetí za ústřední orgány státní správy chápe všechny orgány, které splňují následující materiální kritéria: věnují se především státní správě, mají celostátní působnost a nejsou podřízeny jinému ústřednímu orgánu státní správy.\n\nSoučasný kompetenční zákon v České republice rozlišuje ústřední orgány státní správy podle toho, zda v jejich čele je člen vlády či nikoliv. Všechny ústřední orgány státní správy sídlí v Praze, s výjimkou Úřadu pro ochranu hospodářské soutěže, Úřadu pro dohled nad hospodařením politických stran a politických hnutí a Národního úřadu pro kybernetickou a informační bezpečnost, které sídlí v Brně, a Energetického regulačního úřadu se sídlem v Jihlavě.\n\nNásledující tabulka obsahuje ústřední orgány státní správy, v jejichž čele stojí člen české vlády.\n\nNásledující tabulka obsahuje ústřední orgány státní správy, v jejichž čele nestojí člen vlády České republiky. Předsedu Českého statistického úřadu, Úřadu pro ochranu hospodářské soutěže a Energetického regulačního úřadu jmenuje a odvolává na návrh vlády prezident republiky. Předsedu Úřadu pro ochranu osobních údajů jmenuje a odvolává prezident republiky na návrh Senátu. Předsedu Národní sportovní agentury jmenuje a odvolává vláda na návrh předsedy vlády. Předsedy ostatních úřadů jmenuje a odvolává vláda České republiky.\n\n\nMinisterstva a ostatní ústřední orgány státní správy plní v okruhu své působnosti úkoly stanovené v zákonech a v jiných obecně závazných právních předpisech, jakož i úkoly vyplývající z členství České republiky v Evropské unii a v ostatních integračních seskupeních a mezinárodních organizacích. Při své činnosti se řídí ústavními zákony, zákony a nařízeními vlády. V okruhu své působnosti zpracovávají koncepce rozvoje a řešení stěžejních otázek, připravují návrhy zákonů a jiných právních předpisů a za svá odvětví předkládají podklady potřebné pro sestavení návrhu státního rozpočtu. Zaujímají stanovisko k návrhům, které předkládají vládě jiné ústřední orgány státní správy, pokud se týkají okruhu jejich působnosti. Činnost ministerstev a ostatních ústředních orgánů státní správy řídí, kontroluje a sjednocuje vláda, která jako svůj poradní orgán zřizuje Legislativní radu, v jejímž čele stojí člen vlády.\n\n"}
{"id": "35613", "url": "https://cs.wikipedia.org/wiki?curid=35613", "title": "Giemsovo barvení", "text": "Giemsovo barvení\n\nGiemsovo barvivo obsahuje azur, metylénovou modř a eosin rozpuštěné ve směsi glycerolu a metanolu. Tento roztok se před barvením ředí destilovanou vodou. Barvivo je vhodné k barvení mikroskopických preparátů - acidické struktury jsou zbarveny do odstínů červené barvy, bazické struktury do odstínů purpurové či modré. Je nejčastěji využíváno v protozoologii ke znázornění prvoků a k barvení krevních roztěrů. Používá se však také k barvení některých bakterií či velkých virů. \n\nPo tomto barvení se buněčná jádra jeví červeně fialová, plazma epitelií a prvoků světle modrá, plazma leukocytů světle fialová, erytrocyty růžové nebo načervenalé a bakterie modrofialové.\n\nPreparát se na sklíčku fixuje zakápnutím čistým metylalkoholem po dobu cca půl minuty, následně se použije 5% roztoku čerstvého Giemsova činidla a vyčká se 20 až 30 minut na plné vybarvení. V případě časové tísně (histopatologická analýza na malárii či parazitární onemocnění) lze užít činidla, ředěného na 10%, v tomto případě je doba vybarvení 5-10 minut, jemnost vybarvení je ale horší. \n"}
{"id": "35615", "url": "https://cs.wikipedia.org/wiki?curid=35615", "title": "Fraktál", "text": "Fraktál\n\nFraktál je podle původní Mandelbrotovy definice množina, jejíž Hausdorffova dimenze je větší než dimenze topologická. Lze jej také definovat poněkud jednodušeji (méně obecně) jako geometrický objekt, který má následující vlastnosti:\n\nFraktály se jeví coby nejsložitější geometrické objekty, které současná matematika zkoumá, mají však často překvapivě jednoduchou matematickou strukturu.\n\nTermín fraktál použil poprvé matematik Benoît Mandelbrot v roce 1975. Pochází z latinského \"fractus\" – rozbitý. Podobné objekty byly známy v matematice již dlouho předtím (např. Kochova křivka). B. Mandelbrot navázal na článek \"Deux types fondamentaux de distribution statistique\" (vyšlo česky v roce 1941 ve Statistickém obzoru, r. 22, str. 171-222, pod názvem \"Přírodní dualita statistického rozložení\") českého geografa, demografa a statistika Jaromíra Korčáka z roku 1938.\n\nJsou známy tyto druhy fraktálních útvarů:\n\nMnoho přírodních tvarů je možné modelovat fraktální geometrií, například hory, mraky, sněhové vločky, řeky a nebo cévní systém. Dobrým příkladem organického fraktálu je romanesko (druh květáku).\n\nČasto se tvary stromů a kapradiny v přírodě modelují na počítačích použitím rekurzivních algoritmů.\n\nFraktály mohou být jednoduše generovány na počítačích. Existuje spousta software, které umožňují generování fraktálních útvarů.\n\n\n\n\n"}
{"id": "35616", "url": "https://cs.wikipedia.org/wiki?curid=35616", "title": "Martin Heinrich Klaproth", "text": "Martin Heinrich Klaproth\n\nMartin Heinrich Klaproth (1. prosince 1743 Wernigerode – 1. ledna 1817 Berlín) byl německý chemik, objevil nezávisle na Williamu Gregorovi oxid titaničitý (neboli „zeminu“) ve vzorku rudy, kterou známe nyní pod názvem rutil, a prvek, jehož oxid izoloval, nazval titan podle Titánů, dětí Nebes a Země odsouzených k životu ve skrytých ohních Země. V roce 1825 připravil Berzelius titan jako kov ve znečištěné formě.\n\nV roce 1789 objevil nový prvek – uran. Jako druhý izoloval taktéž chrom a cer. \n\nByl též průkopníkem analytické chemie. Významnou měrou přispěl k systematizaci minerálů na základě jejich chemického složení.\n\nSvé poznámky (bylo jich kolem 200) sám posbíral v \"Beiträge zur chemischen Kenntnis der Mineralkörper\" (5. vydání, 1795–1810) a v \"Chemische Abhandlungen gemischten Inhalts\" (1815). Taktéž vydal \"Chemisches Wörterbuch\" (1807–1810) a editoval \"F. A. C. Gren’s Handbuch der Chemie\" (1806).\n\nPřispěl ke zkoumání složení karlovarských pramenů (Chemische Untersuchung der Mineralquellen zu Carsbad; Berlin, 1790)\n\nJeho jméno nese měsíční kráter Klaproth.\n"}
{"id": "35622", "url": "https://cs.wikipedia.org/wiki?curid=35622", "title": "Triple Gold Club", "text": "Triple Gold Club\n\nTriple Gold Club , česky také Trojkoruna, je označení pro prestižní skupinu hráčů, kteří dokázali vyhrát všechny tři významné kolektivní trofeje v ledním hokeji, které lze získat v pravidelně se opakujících soutěžích, jimiž jsou mistrovství světa, zimní olympijské hry a Stanley Cup, označované také jako zlatá trojkoruna. \n\nUspět ve všech třech soutěžích bylo pro jednotlivce dlouhou dobu nemyslitelné. Kanada a USA dlouhou dobu nemohly do klání o mistrovský titul a olympijský vavřín vysílat své nejlepší hráče z NHL, protože to byli profesionálové. Nejlepší hráči se svými týmy navíc často postupovali do závěrečných bojů o Stanley Cup, který se čím dál více časově překrýval s mistrovstvím světa. Evropští hokejisté na druhou stranu dlouhou dobu měli velmi obtížný přístup do NHL, což platilo obzvláště pro hráče z tehdy socialistických hokejových velmocí.\n\nPrvními hokejisty, kteří dokázali uspět na všech třech frontách, byli v roce 1994 Švédové Tomas Jonsson, Mats Näslund a Håkan Loob, když společně po zisku titulu mistra světa v roce 1991 oslavili i olympijské vítězství v Lillehameru. Stanley Cup před tím v 80. letech každý z nich dobyl v jiném klubu.\n\nV roce 1996 švédské trio doplnil Peter Forsberg. Společně s ním třetí trofej v podobě Stanley Cupu v dresu Colorada získali i první Rusové Valerij Kamenskij a Alexej Gusarov. Ani ti nezůstali dlouho osamoceni, protože je v roce 1997 po zisku Stanley Cupu v Detroitu doplnili Vjačeslav Fetisov a Igor Larionov. Jejich dosavadní primát je v tom, že společně s Peterem Forsbergem, získali zatím jako jediní každou trofej alespoň dvakrát. Převahu Rusů pak v roce 2000 potvrdili Alexandr Mogilnyj a Vladimir Malachov, kteří svoji sbírku zkompletovali ziskem Stanley Cupu s New Jersey.\n\nZatímco mnoha ruským hráčům z pochopitelných důvodů dlouho chyběl Stanley Cup, kanadští hráči museli čekat na úspěch na olympijských hrách. V roce 2002 v Salt Lake city se dočkali obránce Rob Blake a útočníci Joe Sakic a Brendan Shanahan. Po mistrovství světa 2004 v Praze je doplnil obránce Scott Niedermayer.\n\nPrvními českými členy této úzké skupiny hráčů se po mistrovství světa ve Vídni 2005 stali útočník Jaromír Jágr a obránce Jiří Šlégr.\n\nV roce 2006 vyhráli olympijský hokejový turnaj Švédové, mezi nimiž získali třetí potřebnou trofej do sbírky obránce Nicklas Lidström a útočník Fredrik Modin. Na prvního člena v brankářské výstroji ale klub čeká i nadále.\n\nV roce 2010 se do této vybrané skupiny přidal další Kanaďan, Eric Staal, který po vítězství na MS 2007 a zisku Stanley cupu z roku 2006 přidal i olympijské zlato z Vancouveru.\nPrvním trenérem v Triple gold Clubu se triumfem na ZOH ve Vancouveru stal Mike Babcock, který předtím vyhrál s kanadským výběrem také MS 2004 a v roce 2008 Stanley cup s Detroit Red Wings.\n\nV 22 letech a 42 dnech se stal členem i Kanaďan Jonathan Toews - mistr světa z roku 2007 dokázal v roce 2010 s Kanadou vybojovat zlatou medaili ve Vancouveru i dovést jako kapitán Chicago Blackhawks ke Stanley Cupu.\n\nV roce 2015 na MS v Praze vstoupil mezi elitu Sidney Crosby. Jako první získal všechny tři jako kapitán všech tří mužstev.\n\n\nStáty seřazeny dle data prvního člena.\n\nPouze následující hráči z výše uvedených dokázali vyhrát navíc i Kanadský pohár, Světový pohár nebo Mistrovství světa juniorů v ledním hokeji. Kanadský pohár byl nahrazen Světovým pohárem, který se také hraje nepravidelně. Seřazeno dle roku ziskání Kanadského/Světového poháru, MSJ, popř. dle abecedy.\n\n"}
{"id": "35623", "url": "https://cs.wikipedia.org/wiki?curid=35623", "title": "DEC Alpha 21264", "text": "DEC Alpha 21264\n\nAlpha 21264 je plně 64bitový procesor architektury Alpha firmy DEC. Byl významným představitelem extrémně výkonných procesorů, které jsou optimalizovány pro nejnáročnější úkoly ve světě podnikových pracovních stanic a serverů. Byl uveden na trh v roce 1998 a postupně několikrát modernizován. Jeho výroba byla ukončena v roce 2003, kdy byl nahrazen čipem DEC Alpha 21364.\n\nDlouhodobý úspěch fenomenálního procesoru Digital Alpha začal celkem nenápadně v roce 1990. V roce 1992 firma Digital Equipment Corporation (DEC) oficiálně ohlásila nový typ RISC procesoru, který prezentovala jako prvního zástupce plně 64bitových procesorů architektury Alpha. Ve stejném roce byl také představen první počítač s procesorem Alpha 21064, který se poněkud záhadně nazýval \"Jensen\".\n\nZe značné pozornosti odborného tisku a veřejnosti začala architektura Alpha výrazně profitovat v roce 1994, protože firma DEC uvedla na trh stolní počítač \"DECpc AXP 150\". Tento počítač používal procesor Alpha 21064 AA (8+8 kB interní cache) s frekvencí 150 MHz. Menší slabinou počítače byla použitá sběrnice typu EISA, která nabízela propustnost 33 MB/s. Velmi rychle se však objevily dva mírně odlišné procesory: Alpha 21066 a Alpha 21068 s integrovanou sběrnicí PCI. Současně DEC ohlásil novou generaci procesorů – čip Alpha 21164. Špičkovým reprezentantem nového čipu se stala pracovní stanice \"Alphastation 500/500\", která byla na trh uvedena v září 1996. Srdcem stanice byl čtyřcestný procesor Alpha 21164 (8 kB instrukční a 8 kB datové interní cache) s frekvencí 500 MHz spolu s 8 MB cache L2 paměti. Všechny komponenty stanice vydatně podporovala 64bitová PCI sběrnice s propustností 267 MB/s.\n\nV současné době se však na trhu již prodávají AlphaServery s výrazně výkonnějšími procesory nové generace – Alpha 21264. Aktuální špičkový procesor s nový jménem EV6 se však od předchozí generace výrazně odlišuje.\n\nProcesor Alpha EV6 (21264) je vyroben na matrici šestivrstvou CMOS technologií 0,35 mikronu. V roce 2000 by měly nové procesory postupně dospět k technologii 0,25 a 0,18 mikronu, což umožní výrazně zvýšit výkon a snížit výrobní náklady. Procesor obsahuje celkem 15,9 miliónu tranzistorů (Alpha 21164 měla 9,3 miliónu tranzistorů). Jeho superskalární jádro dokáže zpracovávat až šest instrukcí během jediného taktu (čtyři instrukce jsou načteny do čtyř jednotek pro výpočet v pevné čárce a další dvě instrukce jsou prováděny dvěma jednotkami pro výpočet v plovoucí desetinné čárce).\n\nVývojový tým DEC kompletně změnil hierarchii vyrovnávacích cache pamětí. Nový čip má na první úrovni (L1) 64 kB instrukční a 64 kB datové cache pamětí. Cache druhé úrovně (L2) o velikosti 1 až 16 MB není sice přímo na čipu, ale je s ním propojena přes extrémně rychlou 128bitovou sběrnici. Velká interní cache nyní výrazně zvyšuje procento úspěšně zpracovaných dat s minimální režií. Další data přitom už čekají v obrovské sekundární cache paměti, aby mohla být okamžitě přesunuta do procesoru. Cache třetí úrovně (L3), kterou používá známý procesor AMD K6-III, není zatím nutná. V první verzi Alphy EV6 je L2 cache tvořena 200 MHz SRAM (Static RAM) čipy, jež dosahují propustnosti až 3,2 GB/s. V dalších verzích procesoru však najde zřejmě využití špičková technologie Dual Data Rate SRAM. Nové DDR-SRAM čipy s velmi vysokou frekvencí nabídnou procesoru impozantní propustnost 8 GB/s. Dnes se nejčastěji prodávají procesory s frekvencí 500, 525 a 575 MHz. Během krátké doby však budou k dispozici výkonnější čipy s frekvencemi 666 MHz a 775 MHz. Přitom v roce 1998 už DEC s tímto procesorem experimentálně dosáhl magické frekvence 1 GHz (1000 MHz). Enormní nárůst výpočetního výkonu na magické frekvenci však bude silně ovlivněn právě použitím DDR-SRAM čipů, které nebudou brzdit procesorové jádro.\n\nJednou z nejzajímavějších vlastností nové Alphy je dynamické vykonávání instrukcí mimo pořadí (out of order), které je pro celou architekturu Alpha úplnou novinkou. Procesor vykonávající instrukce mimo pořadí přeskupuje dynamicky instrukce programu tak, aby co nejlépe využil vlastní zdroje. Celá operace se přitom skládá ze tří navzájem propojených fází – předpověď skoků, analýza toku dat a spekulativní provádění. Tato hardwarové technologie byla obvykle součástí méně výkonných CISC procesorů (např. Intel Pentium Pro), protože jejich architektura byla více orientována na sofistikované odevzdávání instrukcí. Komplexní logika potřebná pro takové řízení procesoru je totiž v rozporu s požadavkem na velmi vysokou frekvenci. Až do nástupu Pentia II / AMD K6 platilo, že vysoká taktovací frekvence nepatří mezi absolutní priority CISC procesorů. Dnes ovšem panuje jiná situace. Přitom Alpha 21264 mění pravidla – pracuje s nezvyklou inteligencí (vůči předchozí generaci) a zůstává velmi rychlá.\n\nKritickým měřítkem úspěšnosti při zpracování instrukcí mimo pořadí je počet instrukcí, které procesor může přímo používat. Důvodem je fakt, že počet načtených instrukcí (šířka záběru) přímo ovlivňuje efektivitu rozhodování, poněvadž CPU vidí najednou větší část běžícího programu. To ovšem vyžaduje mnoho hardwarových zdrojů (logiku pro změnu instrukčního pořadí, pomocné registry pro uchování hodnot zastavených instrukcí apod.). Zatímco aktuální procesory firmy Intel (Pentium II, Pentium II Xeon) mohou manipulovat se 40 instrukcemi najednou, Alpha EV6 má před celou konkurencí drtivý náskok – dokáže v jednom okamžiku zpracovávat až 80 instrukcí. Za tímto náskokem stojí v pozadí sofistikované schéma procesorových registrů. Alpha obsahuje, stejně jako řada jiných RISC čipů, soubor 32 celočíselných (integer) a 32 plovoucích (floating-point) registrů, které jsou 64bitové. Kvůli zvýšení kapacity na manipulování s instrukcemi má procesor navíc 48 celočíselných a 40 plovoucích pomocných registrů, které slouží k úschově hodnot všech čekajících instrukcí. Po kompletním zpracování jedné instrukce se vybraný pomocný registr stane dočasně součástí sady (32 celočíselných + 32 plovoucích) regulérních registrů. V tomto okamžiku se hodnota registru stává oficiálně platnou součástí stavu a je viditelná pro aktuálně prováděný program.\n\nPři projektování procesoru Alpha EV6 musel vývojový tým vyřešit pozoruhodný problém. Ukázalo se totiž, že rychlost světla začíná zřetelně omezovat rychlost Alpha procesoru. Současné procesory s relativně běžnou frekvencí 500 MHz provedou jeden taktovací cyklus za dvě nanosekundy. Během tohoto extrémně krátkého okamžiku světelný paprsek uletí vzdálenost 60 cm. Při taktovací frekvenci 1000 MHz, která se brzy stane pro Alphu realitou, trvá cyklus procesoru pouze jednu nanosekundu, což nestačí ani fotonům – uletí jen kritických 30 cm.\n\nProto má Alpha 21264 duplicitní soubor 80 celočíselných registrů (32 normálních + 48 pomocných), což představuje celkem 160 celočíselných registrů. Přitom jsou čtyři celočíselné jednotky logicky rozděleny do dvou skupin (po dvou jednotkách). Každá skupina má vlastní soubor 80 celočíselných registrů a při změně hodnoty některého registru je tato změna okamžitě nakopírována do druhého souboru registrů. Uvedená operace sice vyžaduje jeden takt procesoru, ale zpracování instrukcí mimo pořadí dokáže toto zdržení kompenzovat.\n\nPři návrhu procesoru ovšem bylo nutné pamatovat na všechna potenciálně slabá místa při zpracovávání dat. Proto má Alpha 21264 také tři odhadovací mechanizmy větvení. První se nazývá lokální predikátor a zaměřuje se hlavně na lokální větvení. Druhý se nazývá globální predikátor a jeho úkolem je udržovat celkový přehled o naposledy použitých větveních. Třetí rozhodovací predikátor určuje, který odhad ze dvou předchozích predikátorů se nakonec použije. Tato trojice predikátorů si společně udržuje historii větvení ve čtyřech tabulkách, které na čipu zabírají asi 3,6 kB paměti. Dalších 6 kB paměti na čipu spotřebuje malý archiv odhadů predikce z instrukční cache paměti. Díky tomu se celková úspěšnost odhadů pohybuje kolem 95 procent.\n\nV roce 1997 byl uveden na trh velmi zajímavý procesor Alpha 21164 PC. Jeho nominální výkon (až 2133 MIPS a 1066 MFLOPS) na špičkových frekvencích 400 a 533 MHz sice nestačil na běžné členy rodiny Alpha 21164, ale jeho hlavní zbraní byla cena. Cílem vývojového týmu bylo v jeho případě vytvořit nový špičkový procesor pro stolní PC počítače se systémem Windows NT, který by zároveň dokázal konkurovat technologii MMX firmy Intel. Integrální součástí nového procesoru, který byl široce podporován čipovou sadou Alpha 21174, se stala multimediální technologie MVI (Motion Video Instruction). Díky této technologii, kterou reprezentuje 5 nových instrukcí (PEER, MAX, MIN, PACK a UNPACK) pro celočíselné operace, došlo k dramatickému nárůstu výkonu v celé multimediální oblasti.\n\nVylepšená verze technologie MVI se následně stala velmi důležitým rysem procesoru Alpha EV6. Aktuální Alpha dokáže softwarově sama (bez hardwarových doplňků) v reálném čase dekódovat DVD video s použitím precizních standardů Dolby AC-3 (audio) a MPEG-2 (video). 21264 sice nedokáže zpracovávat MMX instrukce, ale má dvě jednotky pro výpočet v plovoucí desetinné čárce používající proudové zpracování (pipeline) a zajišťující propustnost minimálně 1,2 GigaFLOPS. V případě potřeby navíc mohou až čtyři celočíselné jednotky pomáhat při výpočtech v plovoucí desetinné čárce tak, že zpracovávají až dvě LOAD / STORE operace během jediného taktu jádra.\n\nVelmi zajímavou skutečností je fakt, že I/O sběrnice procesoru 21264 je rychlejší než sběrnice cache paměti L2. V současné době tato sběrnice, která je řízena čipovou sadou Tsunami, pracuje s frekvencí 200 MHz. Počítá se však s tím, že v budoucnosti dosáhne sběrnice frekvence více než 400 MHz.\n\nPro běžného uživatele PC je však velmi důležité, že na stejnou sběrnici má licenci také firma AMD, která ho použila u právě dokončeného procesoru AMD Athlon. Procesor AMD Athlon, který je dostupný ve verzích s frekvencí 500, 550 a 600 MHz, je tedy určen pro zcela nové základní desky s architekturou Alpha EV6. Procesor se instaluje do slotu, který pouze fyzicky podobný Slotu 1 (procesory Pentium II a III), takže záměna procesorů možná není. Základní desky pro AMD Athlon (Alphu EV6) budou zřejmě vyrábět firmy AsusTech, Biostar, FIC, Gigabyte a Microstar.\n\nPo upgradu BIOSu na těchto základních deskách bude možné si vybrat mezi procesorem AMD K7 a Alpha EV6. Pro AMD to znamená, že už má k dispozici rychlejší sběrnici než Pentium III. Pro Compaq (vlastníka společnosti DEC) to znamená, že procesory Alpha EV6 (21264) už mohou tvrdě zaútočit na Pentium III. Přitom Alpha EV6 dokáže svým výkonem ve Windows NT hladce deklasovat i Pentium III Xeon. Navíc firma Intel bude muset brzy čelit nové generaci procesorů – Alpha 21364.\n"}
{"id": "35626", "url": "https://cs.wikipedia.org/wiki?curid=35626", "title": "Helge von Koch", "text": "Helge von Koch\n\nNiels Fabian Helge von Koch (25. ledna 1870 Stockholm – 11. března 1924 Stockholm) byl švédský matematik, podle kterého byla pojmenována Kochova vločka, jedna z prvních popsaných fraktálních křivek.\n\nNarodil se v aristokratické rodině – jeho dědeček (Nils Samuel von Koch, 1801–1881) byl švédským justičním kancléřem, jeho otec (Richert Vogt von Koch, 1838–1913) byl důstojníkem švédské královské jízdní gardy. Helge získal 26. května 1892 na Stockholmské univerzitě doktorát z matematiky za dvě práce týkající se řešení systémů diferenciálních rovnic. V červenci 1911 získal na Stockholmské univerzitě post profesora matematiky.\n\nDnes je jeho jméno známo hlavně díky po něm pojmenované fraktální křivce, kterou prezentoval v práci \"Une méthode géométrique élémentaire pour l’étude de certaines questions de la théorie des courbes plane\", prezentované v roce 1906. V této práci dokázal, že tato křivka je spojitá, ale nemá v žádném svém bodě tečnu.\n\nKromě této práce se také věnoval teorii čísel, ve své práci \"Sur la distribution des nombres premiers\" z roku 1901 dokázal, že Riemannovu hypotézu lze formulovat jako silnější verzi věty o prvočíslech.\n\n\n"}
{"id": "35627", "url": "https://cs.wikipedia.org/wiki?curid=35627", "title": "Michael Balzary", "text": "Michael Balzary\n\nMichael Balzary, známý pod přezdívkou Flea (* 16. října 1962 v Melbourne, Austrálie) je hráč na basovou kytaru v americké hudební skupině Red Hot Chili Peppers. Je pokládán za jednoho z nejlepších baskytaristů současnosti. Krátce působil ve skupině Jane's Addiction. Je vyhledávaným studiovým hráčem (The Mars Volta, Glenn Hughes). Někdy také hraje na trumpetu. Důkazem toho je koncert skupiny Nirvana z roku 1993, kde Flea hraje jeden z úvodních riffů písně Smells Like Teen Spirit na trumpetu.\n\nMichael Balzary se narodil v roce 1962 v Melbourne, ale jeho rodiče se již v roce 1967 přestěhovali do New Yorku. Zde se jeho matka rozvedla a znovu provdala za jazzmana Waltera Urbana. Michael Balzary začal hrát v devíti letech na bicí a na trubku, vstoupil do Los Angeles Junior Philharmonic Orchestra.\n\nZahrál si i v několika filmech, hostoval například na \"Cd Alanis Morissette\". V roce 1986 se oženil s Leoshou Zeviar, s níž má dceru Claru (rok narození 1988). V roce 1990 se rozvedli, zůstávají však i nadále dobrými přáteli.\n\nDne 25. června 2005 vystupoval na festivalu Meltdown jako člen doprovodné skupiny velšského hudebníka a skladatele Johna Calea; mimo baskytary zde hrál rovněž na trubku.\n\nRoku 2009 uvedl Metallicu do Rock and Roll Hall of Fame.\n\nNa začátku roku 2015, v době nahrávání RHCP alba The Getaway, si při snowboardingu zlomil levou ruku, načež se musel znovu učit hrát na baskytaru.\n\nV současnosti (2007) žije s Frankie Ryder, s níž má dceru Sunny Bebop Balzary. Jeho poznávací znamení je mezera mezi zuby.\n\nJe členem superskupiny Atoms For Peace.\n\n"}
{"id": "35641", "url": "https://cs.wikipedia.org/wiki?curid=35641", "title": "Ministerstvo", "text": "Ministerstvo\n\nMinisterstvo je ústřední orgán státní správy, v jehož čele stojí člen vlády (ministr). Jinak se ministerstvo od ostatních ústředních správních orgánů (např. Českého statistického úřadu) neodlišuje.\n\n"}
{"id": "35642", "url": "https://cs.wikipedia.org/wiki?curid=35642", "title": "Vraní oko čtyřlisté", "text": "Vraní oko čtyřlisté\n\nVraní oko čtyřlisté (\"Paris quadrifolia\") je vytrvalá jedovatá bylina z čeledi kýchavicovité (\"Melanthiaceae\"). Starší taxonomické systémy ho řadily do čeledi triliovité (\"Triliaceae\"), popř do liliovitých v širokém pojetí (\"Liliaceae\" s.l.).\n\n\nJde o vytrvalou, až 40 cm vysokou bylinu s plazivým oddenkem a vzpřímenou nevětvenou lodyhou. Listy jsou široké, elipsovitě kopinaté, lysé, se síťovitou žilnatinou, většinou v jediném čtyřčetném přeslenu.\n\nKvete v dubnu, květnu či červnu. Květy jsou zpravidla čtyřčetné a rostou jednotlivě na dlouhých stopkách. Plodem je jedovatá, kulatá černá bobule.\n\nRoste ve vlhčích listnatých a smíšených lesích. Vyskytuje se v mírném pásu Evropy, v Asii a v mírném pásu západní Sibiře.\n\n\n\n\n\n\nHlavní jedovatou substancí jsou saponiny paristyfnin a paridin. Jde o prudké jedy, ale v trávicím traktu se špatně vstřebávají. Chuť bobulí je víceméně odporná a rostlina nepříjemně zapáchá, takže otravy jsou vzácné i u dětí.\n\nExtrakt se používá jako součást některých homeopatických přípravků.\n\nVědecké rodové jméno \"Paris\" je odvozen od jména rozhodčího ve sporu mezi Athénou, Hérou a Afrodité, Parida (nom. sg. Paris). Paridovo jablko zde zastupuje plod vraního oka.\n\n"}
{"id": "35645", "url": "https://cs.wikipedia.org/wiki?curid=35645", "title": "Správní úřad", "text": "Správní úřad\n\nSprávní úřad je organizační jednotka zřízená zákonem, jejíž působnost je stanovena zákonem (čl. 79 Ústavy), která vystupuje navenek prostřednictvím svých orgánů nebo zástupců, kteří jednají jménem subjektu či za subjekt (např. stát), jehož je správní úřad organizační součástí (organizační složkou). Atributem úřadu je pak trvalost, to znamená, že úřad v tomto pojetí existuje bez ohledu na personální změny v něm. Dalším znakem je i absence právní subjektivity; úřad je vždy non-subjekt. Dnes se v českém právu termín \"správní úřad\" používá i například v označeních některých typů či věcných působností úřadů: například silniční správní úřad, drážní správní úřad atd. \n\nSprávní orgány jsou dvojího typu: \n\nSprávní orgány úředního typu (správní úřady) jsou součástí výkonné moci a při výkonu státní působnosti podléhají vládě, která je metodicky řídí prostřednictvím interních normativních aktů. Správní úřady mohou postupovat jen na základě a v mezích zákona (\"secundum et intra legem\"). Na rozdíl od soudů jsou vázány i podzákonnými právními předpisy (vyhláškami ministerstev a jiných ústředních správních úřadů a nařízeními vlády). \n\nPři výkonu správní působnosti správní úřad působí jako správní orgán, orgán veřejné moci. Typickým správním orgánem státu je státní úřad neboli orgán státní správy, jako správní orgán státu však může působit i úřad samosprávného celku neboli orgán územní samosprávy (v Česku kraje, obce nebo městského obvodu či městské části) při výkonu přenesené působnosti. Například působnost matričního úřadu vykonávají mj. obecní úřady, obecní úřady obcí s rozšířenou působností a kraje v rámci své přenesené působnosti. Seznam orgánů veřejné moci poskytuje například systém Czech POINT.\n\nSprávním orgánem mohou být na základě zákona z titulu své funkce a při jejím výkonu i fyzické osoby (např. veřejná stráž, prezident republiky aj.) Rovněž při výkonu policejních působností je mnohdy správním orgánem konkrétní strážník či policista, nikoliv příslušná policie jako organizace. \n\nV souvislosti se zrušením okresních úřadů došlo k přenesení výkonu státní správy ze státních orgánů na územní samosprávné celky (obce a kraje), které zajišťují výkon státní správy v rámci přenesené působnosti. Tato skutečnost modifikovala výše uvedenou charakteristiku správního úřadu ve smyslu funkčního pojetí – zákon přiznává postavení úřadu určitým osobám, útvarům v rámci organizační jednotky nebo také několika organizačním jednotkám společně.\n\nPři výkonu státní správy jsou správní úřady územně dekoncentrovány, tzn. je jich více stejného druhu a každý vykonává svou pravomoc pouze vůči určitému území. Výjimkou jsou ústřední orgány státní správy a další úřady podobného charakteru, pokud je zřízen jen jeden, a pak ty správní úřady, jimž je svěřena výlučná pravomoc v určitém oboru pro celé území státu. Jde např. o:\n\n\n"}
{"id": "35646", "url": "https://cs.wikipedia.org/wiki?curid=35646", "title": "Úřad", "text": "Úřad\n\nÚřadem se v českém právu rozumí zpravidla správní úřad. V teorii však může být obsah tohoto pojmu širší a zahrnovat i další orgány veřejné moci, jako např. policii nebo i soudy.\n\nDle prvního, \"funkčního pojetí\" se jím rozumí okruh záležitostí přiřazených nějaké organizační jednotce nebo orgánu jako jejich působnost. Tuto působnost pak vykonávají vždy fyzické osoby jako monokratické orgány (např. prezident republiky) nebo kolegiální orgány (např. vláda).\n\nDruhé, \"instituciální pojetí\" chápe pojmem úřad obecné označení organizační jednotky, které je přikázána jistá věcná a územní působnost.\n\nTřetí pojetí \"pomocného útvaru\" odkazuje na soubor osob přidělených určitému orgánu na pomoc při výkonu jeho úřadu. Tento soubor osob tvoří organizační jednotku bez vrchnostenské pravomoci vydávat normativní nebo individuální právní akty (např. Kancelář prezidenta republiky).\n\n"}
{"id": "35650", "url": "https://cs.wikipedia.org/wiki?curid=35650", "title": "Another World", "text": "Another World\n\nAnother World (v USA známá jako Out of this World, v Japonsku jako Outer World) je akční počítačová hra, plošinovka s adventurními prvky.\nCelou hru prakticky vytvořil jediný člověk, Francouz Éric Chahi, pod hlavičkou Delphine Software International, pouze se zvuky a soundtrackem mu pomohl krajan Jean-François Freitas. Světlo světa spatřila v roce 1991. Od soudobých her se hra lišila jak technickým, tak uměleckým pojetím.\n\nPůvodně byla hra tvořena na Amigu, krátce poté vyšla i verze pro MS-DOS. V nedávné době byla hra postupně portována na mnoho platforem, včetně herních konzolí. Nejnověji je zdarma k dispozici ve formě ROM pro Game Boy Advance a v dubnu 2006 došlo k jejímu znovuvydání na platformu Windows.\n\nMladý vědec (a atlet) Lester Chalkyn King jednoho zamračeného večera přijíždí ve svém Ferrari k laboratoři, ve které se chystá provést experiment s urychlovačem částic. Vystoupí, sjede výtahem do podzemí a pustí se do práce. Simulace experimentu dopadá dobře, tak Lester nakonec dá pokyn k provedení. Mezitím venku začne bouře a jeden blesk uhodí do budovy laboratoře a dostane se až do urychlovače. Okolnosti nakonec vyústí v to, že Lester je i s ovládacím pultem vržen do \"Jiného Světa\".\n\nHra začíná v okamžiku, kdy se Lester i se svým vybavením nenadále objeví v jakési šachtě zatopené vodou. Jeho boj o přežití začíná. Na své cestě se Lester záhy setká s faunou i obyvateli \"Jiného Světa\". Poté, co jej jeden z nich těsně zachrání před zuby hrozivě vypadající šelmy, je Lester zajat a uvržen do dolu jako otrok. V kleci zavěšené u stropu najde ve svém spoluvězni spřízněnou duši a poté, co klec rozhoupe tak, že se utrhne a zabije jednoho ze strážců, chopí se zbraně a jme se se svým osudem něco udělat. Ke svobodě musí učinit ještě spoustu věcí.\n\nVýrazná odlišnost od soudobých her stejného žánru spočívala v přístupu ke grafickému zpracování. Zatímco ostatní hry realizovaly animace prostřednictvím spritů, v Another Worldu byly použity polygony. To s sebou neslo několik výhod. Díky tomuto stylu animace například postavička pružně reagovala na ovládání, animace byla rychlá a díky „vektorovému“ uložení nezabírala téměř žádnou paměť (kterou by jinak obsadily sprajty). Místo toho, aby se Éric Chahi věnoval vykreslování postavičky v každé pozici pixel po pixelu, „naklikal“ je z polygonů. Energii tak mohl věnoval drobnostem a detailům, které dokázaly posunout hru dál (například v jednom místě ve hře hraje podstatnou roli odraz na lustru zavěšeném u stropu), oživení ostatních postav, akci v pozadí apod. Lester tak může nejenom chodit, běhat, skákat, mačkat tlačítka a střílet, ale dělat to, co podle dané situace přijde intuitivní, aby udělal (jinými slovy: pozice nejsou omezeny a „prefabrikovány“ jen na chození a skákání), Lester je svérázně a plynule animován i když například nabíjí pistoli, když ho uchvátí některá z příšer \"Jiného Světa\" nebo „nestandardních situací“, které by se daly označit za krátké předěly přehrávané přímo v enginu hry). V několika levelech tak Lester může plavat (ve všech čtyřech směrech), v jiném se plazí úzkými šachtami mezi písty horké páry, existuje i level, ve kterém není zobrazen v druhého pohledu, sedí v kabině jakéhosi stroje a pouze mačká tlačítka.\n\nPozadí nebyla sterilní, po obloze létali ptáci, při zemětřesení shora padaly kameny, které se při dopadu tříštily, rostliny se kývaly ve větru. To vše bylo možné díky vektorovému pojetí grafiky. Éric vlastně naprogramoval engine, který je jakýmsi předchůdcem dnešního Flashe.\n\nHra byla vytvořena v jazyce GFA BASIC s pomocí Devpac assembleru. V principu tu šlo o to že zatímco vyšší úroveň byla přenechána BASICu, veškeré funkce nižší úrovně, u kterých byla důležitá rychlost, byly vytvořeny v assembleru a basic byl schopný je volat.\n\nEngine pracoval v režimu se zobrazením 16 barev (v DOSové verzi režim kompatibilní s adaptérem EGA s rozlišením 320×200 pixelů). Ovšem, i díky tomu, že Éric Chahi z těchto 16 barev pro každý level namíchal do stylových odstínů, grafická stránka tím nijak netrpí.\n\nHra bývá označována za „cinematickou“. Hned ze začátku hráče ohromí na svou dobu poměrně rozsáhlé intro, které je opět kompletně polygonové, a není to zdaleka jediná cinematická sekvence ve hře. Tu mají kromě outra i úvodní nebo závěrečné části některých levelů, rozličné „smrti“, kterými může postava profesora Lestera zemřít (a kterých je poměrně dost), a podstatné ale i ne tak zásadní momenty ve hře, jako např. když Lester poprvé spatří \"Jiný Svět\" v celé své kráse skrz mříže věže věznice.\n\nI sekvence přispívají k nesmírně hutné atmosféře a hru dobře doplňují. Sám Éric Chahi je spíše než programátor založením grafik, takže nakonec navrhl i obrázek na krabici, ve které se hra prodávala. Velmi osobitě je navrženo též logo i samotný interface hry, včetně obrazovky, na které hráč zadává kódy levelů.\n\nVe hře nejsou žádné rušivé prvky, žádný ukazatel zdraví, skóre ani žádnou konfiguraci či menu.\n\nKrom pohybu profesora Lestera pomocí kurzorových šipek má hra pouze jednu klávesu pro manipulaci s předměty. V každém levelu tato akce vždy vychází z použitého předmětu a kontextu, takže není potřeba více kláves/tlačítek.\n\nHra má pouze jednu obtížnost a to poměrně vysokou. Je vysoce nepravděpodobné, že by ji mohl někdo dohrát bez ztráty života od začátku až do konce. Proto je rozdělena do několika (celkem 13) levelů. Když v některém z Lester (jedním z mnoha způsobů) zemře nebo nastanou okolnosti, které nedovolí level dohrát, nabídne hra pokračování od začátku levelu, do kterého se hráč naposledy dostal. Jednotlivé levely jsou přístupné přes čtyřpísmenný kód. Ten lze zadat po opuštění a opětovném spuštění hry a tím se do daného místa opět přenést. Počet Lestrových „životů“ není omezen.\n\nObdobně, po spuštění hry hráč musel nejdřív zadat kód tvořený grafickými symboly na základě obdobně sestavené otázky (návod k tomu byl součástí originální hry, takže tato otázka sloužila jako jakýsi prostředek proti ilegálnímu šíření). V nově portovaných (a cracknutých) verzích tato ochrana zmizela.\n\nPo Another Worldu vydali Éricovi kolegové z Delphine Software International vedení Paulem Cuissetem hru Flashback, která je Another Worldu co se týče grafického provedení tak podobná, že ji mnozí považují za její volné pokračování. Another World se ovšem dočkal oficiálního pokračování, vydala ho Interplay a jmenuje se Heart of the Alien. Na rozdíl od původní hry pokračování nevyšlo na PC a nebylo považováno ani za komerčně úspěšné, ani povedené.\n\nHra OnEscapee je taktéž silně ovlivněna Another Worldem. Kolují zvěsti že tvůrci hry Outcast prohlásili, že jejich hra se zrodila z dojmu, který na ně udělal Another World.\n\nAnother World se dočkal reedice jménem \"Another World: High resolution Collector's Edition\". Krom možnosti hrát ve vyšším rozlišení hra nabízí i mírně přepracovaná (tentokrát ale bitmapová) pozadí. Navíc je razantně snížená obtížnost hry. Na tomto vydání se podílel i Éric, který se při té příležitosti vrátil ke svým starým datům a díky emulátoru Amigy na hře ještě trochu zapracoval.\n\nAnother World je legendární hra, která je zbožňována lidmi na celém světě. Vektorová grafika v takovéto formě je dnes ve hrách mrtvá, protože její tvorba je několikanásobně pracnější než ostatní způsoby, a tvůrci her dávají přednost 3D.\n\nV době jejího vydání, na přelomu 80. a 90. let nebyl žánr adventur ničím novým – existovalo mnoho her, ve kterých by hráč ovládal postavičku procházející jednotlivými lokacemi. V porovnání s (anatomicky a disproporčně vcelku korektní) plynule ovladatelnou a vcelku reálně vypadající postavou profesora Lestera ale působily jejich bitmapoví hrdinové strnule, jako karikatury nebo hříčky, bez možnosti identifikace s hlavním hrdinou, která je právě v \"Another Worldu\" tak velká a do té doby nevídaná.\n\nMožná také proto tato hra prorazila, protože byla v tolika věcích revoluční a jiná. Ale i přes technické a osobité grafické zpracování její největší deviza tkví ve výrazné atmosféře, bezprostřednosti neuvěřitelného příběhu, který kromě hlavního hrdiny prožil též hráč, který ho celým \"Jiným Světem\" sám provedl.\n\n\n"}
{"id": "35655", "url": "https://cs.wikipedia.org/wiki?curid=35655", "title": "Amudarja", "text": "Amudarja\n\nAmudarja ( [Amudaryo], [Âmudaryâ], , ve starověku ) je řeka v Uzbekistánu (Karakalpakstán, Bucharský, Surchandarjinský, Chorezmský vilaját), Turkmenistánu (Dašoguz, Lebap), Tádžikistánu (Chatlanská oblast) a její tok tvoří také hranice Afghánistánu (Juzján, Balch, Kundúz). Teče z oblasti západního Pamíru na severozápad a vlévá se do jižního břehu vysychajícího Aralského jezera, přes zanikající deltu. Je to, nebo alespoň byla, nejvodnější řeka Střední Asie. Je 1 415 km dlouhá, od pramene nejdelší zdrojnice řeky Pjandž 2 540 km. Povodí má u města Kerki rozlohu 309 000 km² (bez povodí Zeravšanu a Kaškadarji). Velikost plochy, ze které existuje odtok vody, je 227 000 km² (včetně \"Zeravšanu\" a \"Kaškadarji\"). Její sesterskou řekou je do Aralu také tekoucí Syrdarja, která teče souběžně, ovšem cca o 500 km severněji.\n\nŘeka nese jméno \"Amudarja\" od soutoku Pjandže a Vachše. V povodí těchto zdrojnic také přijímá převážnou část vody ze sněhových polí a ledovců. Plocha zalednění v jejich povodí dosahuje 10 000 km². Až k soutěsce Ilčik se šířka údolí pohybuje od 4 do 25 km. Pod soutěskou má údolí tvar pánevního údolí. Je značně užší (2 až 4 km) a až k řece zasahují pouště Karakum a Kyzylkum. Pod soutěskou Tjujamujun teče v usazeninách staré delty. Údolí se rozšiřuje až na několik desítek kilometrů. Pod vesnicí Tachijatos začíná současná delta řeky. Koryto je vystaveno častým změnám, řeka bloudí v širokém údolí a podemílá jednou levý jednou pravý břeh. Přítoky přijímá pouze na svých prvních 180 km, níže se voda rozebírá na zavlažování, vypařuje se a vsakuje. Její průtok se tak postupně zmenšuje. Hlavní přítoky jsou Kunduz zleva a Kafirnigan a Surchandarja zprava. Ústí do Aralského jezera, nicméně od 90. let 20. století částečně vysychá ještě před jeho dosažením.\n\nPrůtok \"Amudarji\" je dán průtokem jejích zdrojnic, jejichž zdrojem jsou ledovce a sníh. Hladina obvykle začíná stoupat v březnu, což je způsobeno táním sněhu v nižších oblastech povodí a částečně také dešti. Od června do srpna dosahuje průtok maxima díky tání sněhu a ledovců v Pamíru. Nejvyššího průtoku u města Kerki dosahuje v červenci, zatímco nejnižší je v lednu až v únoru, výjimečně v březnu. Do roku 1960 činil průměrný roční průtok u města \"Kerki\" 2 000 m³/s. V důsledku odebírání vody do Karakumského, Amubucharského kanálu a dalších se průtok na dolním toku, zvláště v době nízkých vodních stavů zmenšil. Voda se vyznačuje vysokou kalností 3,3 kg/m³. Podle množství unášených pevných částic zaujímá \"Amudarja\" jedno z prvních míst na světě. Do roku 1960 činil průměrně 210 Mt ročně. Na dolním toku řeka každoročně zamrzá. V okolí Nukusu bývá délka ledové pokrývky téměř čtyři měsíce ročně.\n\nNa březích především dolního toku rostou pobřežní lesy (topoly, tamaryšky, hlošiny, rákosí). Mezi ryby, které v řece žijí patří kriticky ohrožený lopatonos malý a dále jeseter hladký, parma krátkohlavá, bolen dravý, kapr obecný).\n\nSpolu se svými přítoky má \"Amudarja\" velký význam pro zavlažování. Zavlažovaná území jsou v Tádžikistánu, Uzbekistánu, Turkmenistánu a také v Afghánistánu. Celkem se jedná o 12 600 km² nepočítaje v to povodí Zeravšanu, Kaškadarji a Afghánistán. Využití pro lodní dopravu není velké, vzhledem k nepravidelnému průtoku a uzavřenosti povodí. Hydroenergetické využití je zanedbatelné. Na řece leží města Kerki, Čardžou a v těsné blízkosti Urgenč, Nukus, Termez.\n\nK urychlenému vysychání přispělo masivní využívání vod veletoku pro zemědělské účely v polopouštní krajině okolních států. V období existence Sovětského svazu byly vybudovány mohutné zavlažovací kanály, které z řeky odvádějí vodu hlavně na uzbecká pole, na kterých pěstovaný bavlník dosahuje od té doby významného podílu na světovém trhu s bavlnou. Voda je využívána především pro pole nacházející se na jih od Aralského jezera. Avšak rozvod vody je značně neefektivní, takže se její velká část odpaří ještě dříve než dosáhne zavlažovaných polí. Následkem zvýšeného odparu ubývá nejen vod v řece a cílovém jezeře, ale voda v nich je zahuštěna a obsahuje tedy relativně více soli. Tou pak působí zasolení zavlažovaných oblastí a mění i složení vod Aralského jezera.\n\nV povodí \"Amudarji\" se rozkládaly starodávné státy Střední Asie. Při ústí to byl Chórezm a na středním a horním toku Sogdiana a Baktrie. Řeka byla známá již v antických dobách. Ve středověku vedla kupecká stezka z Ruska do \"Chorezmu\" a Buchary přes Astrachaň, Embu a podél Aralského jezera. Velké pozornosti se řeka těšila za Petra I., který se snažil dostat tuto oblast pod vliv ruského obchodu. V té době se objevily první ruské mapy s \"Amudarjou\" vtékající do \"Aralu\". Víceméně systematický průzkum řeky začal až na konci 19. a na začátku 20. století.\n\n"}
{"id": "35656", "url": "https://cs.wikipedia.org/wiki?curid=35656", "title": "Logaritmické pravítko", "text": "Logaritmické pravítko\n\nLogaritmické pravítko je mechanická pomůcka pro násobení a dělení čísel, která se používala až do 70. let minulého století pro přibližné výpočty obzvláště v technických oborech.\n\nJednoduché logaritmické pravítko mělo dvě vzájemně pohyblivé části, na kterých byly naneseny logaritmické stupnice. Součin tak bylo možné vypočítat součtem logaritmů čísel vyznačených na pravítku. Obdobně podíl byl vypočten rozdílem logaritmů dělence a dělitele.\n\nNásobíme-li dvě čísla, počátek horní stupnice nastavíme proti činiteli na dolní stupnici a součin odečteme na spodní stupnici proti činiteli na horní stupnici. Při dělení je dělitel na horní stupnici nastaven proti dělenci na dolní stupnici a podíl odečteme na horní stupnici proti číslu 1.\n\nPřesnost takových výpočtů byla poměrně nízká. Výsledek obsahoval 3 až 4 platné číslice, zkušený počtář někdy dokázal (pomocí různých zpřesňujících odhadů) správně určit 5 až 6 cifer. Přesnější byly logaritmické tabulky, nicméně pro rychlé přibližné výpočty logaritmické pravítko postačovalo.\n\nVzhledem k tomu, že na pravítku byla obvykle vyznačena pouze čísla od 1 do 10, bylo v případě počítání s čísly mimo tento interval nutné před výpočtem zanedbat dekadický exponent těchto čísel a o tento exponent upravit výsledek výpočtu. (Rozuměj, správně posunout desetinnou čárku výsledku.) Při součinech, jejichž výsledek byl vyšší než 10, bylo nutné druhý operand výpočtu nastavit proti číslu 10 a výsledek dodatečně vynásobit 10 (posunout desetinnou čárku doprava). Analogicky, při podílu menším než 1 ležel výsledek proti číslu 10 a bylo nutné jej dodatečně vydělit 10. (Obdobně si dnes počíná koprocesor, který počítá s normalizovanými desetinnými čísly v rozsahu 1 až 2, přičemž desetinnou čárku „posunuje“ po bitech.)\n\nVětšina logaritmických pravítek byla vybavena pohyblivým jezdcem, který sloužil jako mechanická „paměť“ pro uložení mezivýsledku. U lepších kapesních modelů sloužil jezdec také jako lupa. Dražší modely vybavené jezdcem měly kromě základních logaritmických stupnic další stupnice, které umožňovaly např. výpočet druhé a třetí odmocniny, převrácené (reciproké) hodnoty (1/x) a měly i lineární stupnici, s jejíž pomocí bylo možno logaritmovat a odlogaritmovávat. Kvalitu a cenu pravítka také ovlivňoval použitý materiál a způsob provedení stupnice.\n\nRoku 1614 John Napier vyzkoumal novou matematickou metodu, díky níž šlo převést násobení a dělení na sčítání a odčítání. Tato metoda byla nazvána Napierovy logaritmy. Angličané William Oughtred a Edmund Gunter této metody využili k sestrojení posuvného pravítka, které počítání zjednodušovalo. To již byl jistý předchůdce moderního logaritmického pravítka. V roce 1850 vylepšil metodu posuvného pravítka Francouz Amédée Mannheim (1831-1906) přidáním posuvného ukazatele a tím vytvořil logaritmické pravítko, jak ho známe dnes. Logaritmické pravítko bylo běžnou součástí výbavy středoškoláků, vysokoškoláků a lidí pracujících s logaritmy. Tam, kde bylo potřeba dosahovat větší přesností výpočtu, byly používány logaritmické tabulky s předvypočtenými hodnotami. S nástupem elektronických kalkulátorů v 70. letech 20. století však využívání logaritmického pravítka upadá.\nAsi od roku 1975 byl už malých kapesních kalkulaček na trhu dostatek, byly však dražší než dnes. Zhruba od toho roku školy přecházejí na kalkulačky a postupně končí výuka výpočtů s logaritmickým pravítkem. Počátkem let osmdesátých v technických kancelářích už málokdo ještě počítal na pravítku.\n\n"}
{"id": "35659", "url": "https://cs.wikipedia.org/wiki?curid=35659", "title": "Warcraft", "text": "Warcraft\n\nWarcraft je série počítačových fantasy RTS, MMORPG a sběratelských karetních her od společnosti Blizzard Entertainment doplněných knihami a deskovými hrami.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nHráč těží zlato a dřevo a za ně v budovách staví vojenské jednotky. Těmi zkoumá mapu, bojuje s nepřítelem o přístup ke zlatým dolům, snaží se mu způsobit ztráty, zničit budovy nebo pracovní jednotky. Stavbou dalších budov a vynalézáním objevů získává hráč možnost stavět pokročilejší typy jednotek, nebo jednotky získají další schopnosti.\n\nHráč vítězí splněním daného úkolu, který často zní zničit všechny jednotky a budovy soupeře. Všechny díly obsahují kampaně (tažení), jejichž jednotlivé scénáře na sebe navazují a postupně umožňují hráči používat více a více pokročilých jednotek; díl 1 a 3 kromě toho umožňuje nastavitelnou bitvu na volitelné mapě, kde cílem je zničit všechny nepřátele. \n\nSystém soubojů je prostý: Každá jednotka má počet hit-points, brnění tlumící zranění a sílu útoku; kouzlící jednotky mají též manu, která limituje počet seslatelných kouzel. \n\n\n\n"}
{"id": "35663", "url": "https://cs.wikipedia.org/wiki?curid=35663", "title": "Manic Miner", "text": "Manic Miner\n\nManic Miner je plošinová počítačová hra vytvořená Matthew Smithem v roce 1983 původně pro ZX Spectrum.\n\nÚkolem hráče je vyvést horníka \"Willyho\" z 20 jeskyní obsazených příšerami. Postava může pouze chodit do stran a skákat.\n\nHra se původně měla jmenovat \"Miner 49'er\" a původní myšlenka hry nepocházela přímo Matthewa Smithe, ale od jeho partnera ve společnosti Software Projects Alana Matona. Matthew Smith hru programoval na počítači Tandy Model 4 s pětimegabytovým pevným diskem a přenášel ji do ZX Spectra, takže nemusel čekat na ukládání a načítání dat. To bylo možné, protože ZX Spectrum i Tandy mají stejný procesor.\n\nHra ve své době plně využívala omezené možnosti počítače ZX Spectrum, nabízela celou paletu barev, hudbu a zvukové efekty. Její oblíbenost se projevila vytvořením řady klonů pro další platformy. Vít Libovický a Daniel Jenne hru v roce 1985 portovali na československé počítače PMD 85.\n\nV roce 1984 vyšlo pokračování Jet Set Willy, čímž byl dán základ populárnímu žánru označovanému jako Miner Willy Series. V roce 1985 byl vydán druhý díl Manic Miner 2 (autorem druhého dílu ale není Matthew Smith), mezi lety 1996 a 1998 vzniklo dalších pět pokračování a vznikl i editor herních úrovní.\n\n\n \n"}
{"id": "35664", "url": "https://cs.wikipedia.org/wiki?curid=35664", "title": "Realtimová strategie", "text": "Realtimová strategie\n\nRealtimová strategie (\"Real-time strategy\", \"RTS\") je poddruh žánru strategických počítačových her, v kterém probíhá veškerý hráčův úkon a počítačem řízené odezvy v reálném čase. První českou realtimovou strategií byla hra Paranoia, která byla po hrách Dune II a v pořadí také třetí světovou hrou tohoto žánru.\n\n"}
{"id": "35665", "url": "https://cs.wikipedia.org/wiki?curid=35665", "title": "RTS", "text": "RTS\n\nZkratka RTS může znamenat:\n\n\n"}
{"id": "35672", "url": "https://cs.wikipedia.org/wiki?curid=35672", "title": "Současná česká literatura", "text": "Současná česká literatura\n\nSoučasná česká literatura popisuje období od pádu komunismu roku 1990. \n\nRoku 1989 došlo k velkým politickým změnám, nejen v Československu, ale i v celé Evropě, socialistický tábor prakticky přestal existovat a vývoj naší země se vrátil k normálu. S tímto procesem se pomalu začala vracet i literatura, do knihoven byly navráceny knihy zakázaných autorů, do země se vrátili někteří exiloví spisovatelé. Postupně začala být vydávána tvorba světových a samizdatových autorů. S pádem cenzury zmizela i exilová nakladatelství, ta buď zanikla úplně, nebo se přesunula do ČR. Tím padla uměle vytvořená názorová jednota a česká literatura postupně začala opět reagovat na literaturu světovou.\n\nZměna politického systému přinesla i změny v organizaci spisovatelů, rozpadl se Svaz československých spisovatelů a vznikla nová organizace – Obec spisovatelů, ta byla organizována zcela jinak a její pravomoci byly úplně jiné. Kromě této organizace vznikl mj. i PEN klub. Dále začaly vznikat organizace, které sdružovaly literáty stejných zájmů, např. spisovatele sci-fi, fantasy atp.\n\nPočátkem tohoto období se vydávalo značné množství děl, zpravidla se však nejednalo o novou tvorbu, ale o vydání nikdy nevydaných exilových a samizdatových děl (Jan Skácel, Oldřich Mikulášek, Ivan Blatný, …). Na trh se tak dostalo velké množství kvalitních děl – často se jednalo o výběry toho nejlepšího za dvacet a víc let práce, popř. vydání nejlepších sbírek klasiků jako např. Jaroslava Seiferta. To vedlo ke snížení zájmu o nové autory, kteří se v takovéto konkurenci těžko prosazovali.\n\nVelký vliv na českou poezii mělo hlavně na počátku 90.let vydání díla Bohuslava Reynka. Ze starší generace se prosazuje především Josef Topol, Ivan Diviš, Karel Šiktanc, Viola Fischerová, Petr Král, Vít Slíva; vycházejí sebrané spisy Miroslava Holuba, své sebrané dílo vydává Petr Kabeš, velmi populární jsou básnické texty Ivana Wernische i verše Jiřího Žáčka. Fenoménem se po vydání básnického souboru Magorova summa stává živoucí legenda Ivan Martin Jirous a populární J. H. Krchovský. Prosazuje se i mladší poezie a to především v dílech Petra Borkovce, Pavla Kolmačky, Radka Fridricha a Petra Hrušky, kteří se stávají nejvýznamnějšími zástupci generace narozené v 60. a na začátku 70. let. Z mladší generace se v devadesátých letech prosazuje Jaromír Typlt a Bogdan Trojak. V první dekádě 21. století zanechávají výraznější stopu básnířky Kateřina Rudčenková a Marie Šťastná a básníci Milan Děžinský a Radek Malý. V druhé dekádě pak zaujaly výrazné první, případně druhé sbírky Viktora Špačka, Jana Těsnohlídka, Jonáše Hájka, Jakuba Řeháka, Kamila Boušky, Adama Borziče a Ladislava Zedníka.\n\nStejně jako v poezii i v próze došlo k vydání celé řady významných exilových a samizdatových spisovatelů (Josef Škvorecký, Ludvík Vaculík, Ivan Klíma, Jan Čep, …, nejproblematičtěji vychází dílo Milana Kundery).\n\nZ exilových či samizdatových spisovatelů se někteří začali angažovat v úplně jiných oborech (politika), z těchto spisovatelů, kteří u literatury zůstali, se nejlépe prosazuje: Ludvík Vaculík, Eva Kantůrková, Ivan Matoušek, Ivan Binar. Z méně známých spisovatelů jsou to pak Václav Kahuda a Emil Hakl.\n\nZ autorů oficiální prózy lze vyzdvihnout tvorbu Z. Šmída, která je velmi populární, ve sci-fi literatuře se prosadil především Ondřej Neff.\n\nV nové tvorbě se objevují prvky, které byly často potlačovány a mladým autorům chyběly – erotika a bezprostřední humor; odráží se zde i vliv postmoderny. Z nových autorů se nejvíce prosadili Petr Šabach, Michal Viewegh, Miloš Urban či po Kunderovi nejpřekládanější žijící český autor Patrik Ouředník.\n\nDivadla se změny v české společnosti dotkly prakticky nejdříve, v průběhu sametové revoluce se divadelníci takřka jednotně postavili na stranu změn, a divadla se tak stala centry politického a kulturního dění. Tento trend však počátkem roku 1990 nutně zmizel a divadla se dostala do mnoha problémů, které vedly ke snížení návštěvnosti. Prvním problémem bylo nenazkoušení jiných než za socialismu hraných her, ačkoli lidé o tento druh her měli zájem. Dalším problémem, který se týkal především malých divadel, který se objevil později, byly restituce. Restituce donutily řadu malých divadel změnit působiště, což také vedlo ke krátkodobým problémům. Problémem, který nejvýrazněji ovlivnil návštěvnost divadel, byl fakt, že mnoho lidí chodilo do divadel na různé narážky a dvojsmysly, ale tento druh humoru přestal být potřeba, protože politická kritika se začala objevovat v novinách, televizi atd. Dále se projevila špatná ekonomická situace, která vedla ke snižování dotací, posledním problémem byl i vznik nových (resp. obnovení starých divadel – divadlo Sklep, Divadlo za branou), která zvyšovala konkurenci, z těchto příčin došlo ke krachu celé řady menších divadelních scén.\n\nKrátce po revoluci se do divadel postupně dostaly hry zakázaných autorů, např: Václav Havel, Josef Topol, Milan Uhde atd. V nové tvorbě se projevil vliv postmoderny (Jan Antonín Pitínský), groteskního divadla, světové tvorby, ale i křesťanské tradice.\n\nTyto obory literatury patřily v předešlé době k nejvíce zasaženým a pozměňovaným, proto se také velmi těžko dostávaly ke slovu a velice těžko se zbavovaly dědictví z předchozího období. Přes všechny problémy se i v oblasti literární historie objevují kvalitní práce a pomocí, často exilových autorů, tento obor pomalu získává zpět svoji ztracenou prestiž. Z tohoto oboru vyšlo, vedle celé řady průměrných děl, i několik skutečně kvalitních literárních děl:\n\n\nOblast literární kritiky se potýká s mnoha problémy, z nichž nejvýraznější je nedostatek kvalitních moderních kritiků. Tento nedostatek je způsoben faktem, že od roku 1969 zde nevycházela jiná kritika než kladná. Samizdatoví kritici se potýkali s problémy jisté izolovanosti a tím, že hodnotili pouze kvalitní díla a i zde uplatňovali dost specifická hlediska, neboť znali názory (či se přímo osobně znali) se svými čtenáři. Přesto se v řadě literárních časopisů, popř. i nespecializovaných novinách, objevují kvalitní kritiky.\n\nVelké množství exilových nakladatelství ukončilo svoji činnost, např. Index, jiná přesunula svá centra do ČR a stala se klasickými nakladatelstvími např Arkýř, Pražská imaginace.\n\nZavedená nakladatelství se potýkala se spoustou problémů a mnoho z nich se nedokázalo přizpůsobit novým podmínkám a zanikla (Odeon, Československý spisovatel), jiná nakladatelství dokázala najít schopné manažery, kteří by je vyvedli ze závislosti na socialistickém zřízení.\n\nZároveň s tímto procesem vznikala nová nakladatelství, podle některých odhadů takto vzniklo více než 3000 subjektů zabývajících se nakladatelskou činností. Je samozřejmé, že většina z nich zkrachovala po vydání několika knih. Přesto se řada vydavatelů dokázala prosadit a vytvořila silná vydavatelství, často specializovaná na určitý druh literatury (Paseka, Argo, Torst, atd.)\n\nV novém ekonomickém prostředí zanikl oficiální měsíčník svazu spisovatelů – \"Literární měsíčník\" a krátce poté i \"Tvorba\". Jiné socialistické časopisy se zvládly přeformovat a staly se standardními literárními časopisy – např. \"Kmen\", který se přejmenoval na \"Tvar\". Z literárních časopisů, které se staly normálními časopisy, se nejznámějšími staly časopisy \"Proglas\", \"Revolver Revue\" a \"Host\".\n\nŘada zakázaných a zaniklých časopisů byla obnovena např. surrealistický \"Analogon\" či \"Literární noviny\", některá z těchto periodik obnovovali bývalí redaktoři. Dále vznikly úplně nové časopisy, které se často specializovaly na určitý druh literatury (\"Souvislosti\" – křesťanští spisovatelé, \"Živel\" – kyberpunk). Žádný z těchto časopisů nevychází v nákladu podobném těm, ve kterých vycházely literární časopisy kolem roku 1968. To je způsobeno především faktem, že tehdy se na jejich stránkách tvořila nejen literatura, ale i politika.\n\nPři příležitosti změny režimu se přestaly udílet literární ceny spojené s komunistickými politiky s vyřazením starých ocenění vznikla i řada nových cen. Jedněmi z nejvýznamnějších literárních cen se staly Státní ceny za literaturu a za překladatelské dílo, ty jsou udělovány za původní tvorbu nebo za překlad, a to ministerstvem kultury. Další cena byla převzata z exilové tradice – Cena Jaroslava Seiferta, nově vznikla Cena Karla Čapka udělovaná českým PEN klubem. Nezávisle existuje od roku 1982 cena Cena Karla Čapka, určená spisovatelům sci-fi a fantasy literatury. Za další specializovanou cenu lze považovat Skácelovu cenu určenou básníkům, nebo Cenu Ferdinanda Peroutky, která je udělována novinářům; zejména esejistikou se zabývá Cena Toma Stopparda.\n\n\n"}
{"id": "35673", "url": "https://cs.wikipedia.org/wiki?curid=35673", "title": "Angela Merkelová", "text": "Angela Merkelová\n\nAngela Merkelová, celým jménem Angela Dorothea Merkel (* 17. července 1954, Hamburk), je německá křesťanskodemokratická politička a od roku 2005 kancléřka Spolkové republiky Německo, první žena v tomto úřadu. První vládu takzvané velké koalice CDU/CSU a SPD vedla od 22. listopadu 2005 do 28. října 2009. Po volbách do Spolkového sněmu roku 2009 se stala kancléřkou druhé vlády, tentokrát v čele koalice CDU/CSU a FDP.\n\nV září 2013 vyhrála jako volební lídryně CDU/CSU již třetí parlamentní volby se ziskem 41,5 % platných hlasů. Posléze vyjednala novou koalici, když stávající koaliční partner, Svobodná demokratická strana (FDP), se nedostal do Spolkového sněmu. Dne 17. prosince 2013 došlo k její třetí volbě za kancléřku a jmenování vlády, podruhé utvořené se sociálně demokratickou SPD.\n\nVe volbách do Spolkového sněmu 24. září 2017 utrpělo společenství CDU/CSU citelnou ztrátu ve výši 8,5 procentních bodů proti roku 2013. Po obtížných vyjednáváních, včetně možnosti tzv. jamajské koalice, došlo k dohodě mezi CDU/CSU a SPD na vzniku velké koalice a vytvoření čtvrté vlády Merkelové, která se 14. března 2018 tak stala kancléřkou již ve čtvrtém volebním období. \n\nPo znovusjednocení Německa v prosinci 1990 byla zvolena poslankyní Spolkového sněmu za CDU ve volebním obvodě „Severní Přední Pomořansko, Rujána a Stralsund“, který se nachází ve spolkové zemi Meklenbursko-Přední Pomořansko. Brzo poté byla jmenována ministryní životního prostředí ve vládě kancléře Helmuta Kohla. Po jeho odstoupení z funkce předsedy CDU v roce 2000 jej nahradila. Předtím zastávala pozici generální sekretářky strany.\n\nV médiích bývá označována jako faktická lídryně Evropské unie, a časopis \"Forbes\" ji opakovaně označil za nejmocnější ženu světa. V roce 2012 kancléřku také hodnotil jako druhého nejmocnějšího člověka planety, což znamenalo historicky nejvyšší postavení ženy. Magazín \"Time\" ji v roce 2015 vyhlásil Osobností roku.\n\nPo sérii slabých výsledků strany CDU ve volbách, naposledy při volbách do zemského sněmu v Hesensku 28. října 2018, oznámila Angela Merkelová den poté, 29. října dopoledne, že na sjezdu CDU v prosinci 2018 nebude znovu kandidovat na funkci předsedkyně strany. Úřad spolkové kancléřky si však chce podržet až do konce stávajícího legislativního období, tedy do roku 2021. Poté již na funkci kancléřky kandidovat nebude, nýbrž má v úmyslu zcela odejít z politického působení do soukromí. Ve funkci předsedkyně CDU ji 7. prosince 2018 nahradila Annegret Krampová-Karrenbauerová.\n\nAngela Merkelová má po matce německé a po otci také polské kořeny. Její děd Ludwig Kazmierczak (1896–1959) se narodil v Poznani jako nemanželský syn Anny Kazmierczakové a Ludwika Wojciechowského. Anna Kazmierczaková se později provdala za Ludwika Rychlického. Ludwig Kazmierczak se cítil být Němcem a odešel do Berlína. Ve 30. letech 20. století přijal jméno Kasner.\n\nNarodila se v červenci 1954 v Hamburku, v tehdejším Západním Německu, jako \"Angela Dorothea Kasner\", dcera luteránského pastora Horsta Kasnera (1926–2011) a učitelky latiny a angličtiny Herlind Kasnerové (rozené Jentzsch, * 1928 v tehdy Svobodném městě Gdaňsku resp. Danzigu, † 6. dubna 2019 v Berlíně). Na podzim 1954 se rodina přestěhovala do Německé demokratické republiky, a to do Quitzowa u Perlebergu, kam byl její otec přeložen na místo evangelického faráře.\n\nOd roku 1957 vyrůstala s dvěma mladšími sourozenci Marcusem (* 1957) a Irene (* 1964) v Templinu v okrese Uckermark (v současnosti spolková země Meklenbursko-Přední Pomořansko), kde se její otec stal vedoucím církevního vzdělávacího zařízení.\n\nV roce 1961 začala svou školní docházku jako žákyně prvního stupně na tzv. Vyšší polytechnické škole (Polytechnische Oberschule). Začátkem sedmdesátých let vstoupila do východoněmeckého Svazu svobodné mládeže (Freie Deutsche Jugend, FDJ), který byl pod kontrolou vládnoucí Sjednocené socialistické strany Německa (SED),\nvyznávající komunistickou ideologii.\n\nMerkelová hovoří plynně anglicky a dobře rusky, tedy jazyky, které byly povinnými předměty ve škole. Po maturitě s výborným prospěchem, kde se projevilo její nadprůměrné nadání pro matematiku a cizí jazyky, studovala od roku 1973 fyziku na Univerzitě v Lipsku.\n\nOdmítla spolupráci se Stasi, která jí byla – i díky smířlivému postoji jejího otce k režimu – nabídnuta po získání univerzitního diplomu v roce 1978. V její složce, kterou o ní tajná policie vedla, je zaznamenán její kritický postoj vůči komunistickému režimu a souhlas s činností polského opozičního odborového hnutí Solidarita.\n\nDoktorát fyziky získala 1986 u profesora Lutze Zülickeho prací o rychlostních konstantách při reakcích jednoduchých uhlovodíků.\n\nOd roku 1978 do 1990 pracovala jako vědecká spolupracovnice na Institutu fyzikální chemie Akademie věd NDR v Berlíně v oboru kvantové chemie. Zde byla členkou krajského vedení FDJ a stala se sekretářkou této mládežnické organizace pro agitaci a propagandu na Akademii. Nikdy však nevstoupila do žádné ze stran politického bloku vedeného SED.\n\nNěkteré práce pro dokončení svého doktorátu prováděla Angela Merkelová v roce 1985 také v Praze. V tamním Ústavu organické chemie a biochemie Československé akademie věd působila kvůli tomu, že tam měli počítač značky IBM, kterým nebylo vybaveno žádné vědecké pracoviště v tehdejší Německé demokratické republice, ale potřebovala výpočetní kapacity tohoto tehdy moderního přístroje pro svou práci směřující k získání doktorátu. Na počátku roku 1985 strávila v Praze půl roku a i poté se vracela při dokončování své práce. Jejími mentory se tehdy stali vedoucí její pracovní skupiny, kvantový chemik a pozdější ředitel ústavu Zdeněk Havlas a také Rudolf Zahradník. Společně s českými vědci se během svého působení v Praze podílela také na vzniku čtyř vědeckých prací. S řadou z nich navázala také přátelství a udržuje kontakt.\n\nAngela Merkelová byla v prvním manželství provdaná za fyzika Ulricha Merkela. Toto manželství trvalo od roku 1977 do roku 1982. Po rozvodu si ponechala příjmení \"Merkel\". Od 30. prosince 1998 je podruhé vdaná za berlínského univerzitního profesora chemie Joachima Sauera, kterého poznala již v roce 1984. Manželství zůstalo bezdětné. Profesor Sauer má však dvě děti ze svého prvního manželství.\n\nV Německé demokratické republice se nepodílela na činnosti žádné opoziční skupiny. Během převratu koncem roku 1989 vstoupila do nově vzniklé strany Demokratischer Aufbruch (DA) a později se stala její tiskovou mluvčí.\n\nPo volbách do lidové sněmovny NDR (\"Volkskammer\") v roce 1990 se stala druhou mluvčí poslední vlády NDR premiéra Lothara de Maizière. V srpnu 1990 se po sloučení strany \"Demokratischer Aufbruch\" a východoněmecké CDU stala automaticky členkou celoněmecké CDU.\n\nPo sjednocení Německa na podzim 1990 byla zvolena v přímém mandátu do Spolkového sněmu \"(Bundestag)\". Ve vládě Helmuta Kohla se v lednu 1991 stala spolkovou ministryní pro ženy a mládež. V prosinci téhož roku byla zvolena místopředsedkyní celospolkové CDU. Mimo to byla od 1993 do 2000 zemskou předsedkyní CDU v Meklenbursku-Předním Pomořansku.\n\nOd 1994 do 1998 byla Merkelová nástupkyní Klause Töpfera ve funkci spolkové ministryně ochrany prostředí, přírody a bezpečnosti atomových reaktorů. V listopadu 1998 byla na návrh nového spolkového předsedy Wolfganga Schäubleho zvolena generální tajemnicí CDU. V této funkci setrvala do dubna 2000.\n\nV prosinci roku 1999 se dostala na veřejnost tzv. „aféra s dary pro CDU“. Tehdejší čestný předseda CDU Helmut Kohl oznámil dne 16. prosince 1999, že v době svého působení jako kancléř Spolkové republiky porušil zákon o darech politickým stranám a nezákonně získal pro CDU obnosy ve výši několika milionů DM. Nebyl však ochoten sdělit jména dárců, neboť těmto lidem dal čestné slovo, že tak nikdy neučiní. Poté se generální tajemnice CDU Angela Merkelová od Kohla odvrátila. 22. prosince 1999 uveřejnila v deníku Frankfurter Allgemeine Zeitung jako host příspěvek, ve kterém Kohla tvrdě zkritizovala a vyzvala CDU, aby se od něj distancovala. Prohlásila doslovně: “Strana se tedy musí naučit běhat, musí si důvěřovat, že i v budoucnosti může v boji proti svým politickým soupeřům obstát i bez svého starého válečného koně, jakým se Helmut Kohl často sám nazýval. Jako někdo v pubertě se (strana) musí odpoutat od (rodičovského) domu a jít vlastní cestou.” Kohl posléze odstoupil ze své poslední stranické funkce v CDU jako její čestný předseda. Merkelová ale později, na podzim 2001 (už jako předsedkyně strany) odmítla proti němu právně postupovat. Do aféry s dary CDU byl údajně zapleten i Kohlův následovník jako předseda strany Wolfgang Schäuble, který z této funkce dobrovolně odstoupil.\n\nSvým postojem vůči Kohlovi si získala sympatie členů CDU, kteří ji na prvních pěti regionálních konferencích roku 2000 bouřlivě oslavovali. Přes „tlačenici“ mnohých zájemců byla nakonec kandidována vedením strany jako spolková předsedkyně CDU a v dubnu 2000 v Essenu do této funkce zvolena téměř 96 % hlasy jako nástupkyně Wolfganga Schäubleho. V prosinci 2004 byla v Düsseldorfu v této funkci potvrzena na další období, ale již jen „pouhými“ 88,4 % hlasů delegátů sjezdu CDU.\n\nMocenskou pozici si upevnila po volbách 2002 také zvolením za předsedkyni spolkové frakce CDU/CSU, tedy za vedoucí opozice ve Spolkovém sněmu jako následovnice Friedricha Merze. Předtím se ale musela vzdát kandidatury na spolkovou kancléřku ve prospěch bavorského premiéra Edmunda Stoibera.\n\nZačátkem 2004 prosadila Horsta Köhlera jako kandidáta CDU/CSU a FDP na úřad spolkového prezidenta, který byl Spolkovým shromážděním také zvolen.\n\nV květnu 2005 byla Angela Merkelová nominována za kandidátku CDU/CSU na úřad spolkového kancléře v předčasných volbách do Spolkového sněmu v září téhož roku. V těchto volbách získaly strany CDU a CSU společně s FDP velmi těsnou většinu mandátů v \"Bundestagu\". Stačila však na to, aby byla zvolena kancléřkou místo dosavadního kancléře Gerharda Schrödera (SPD).\n\nJako kancléřka ekonomicky nejsilnějšího státu EU byla velmi angažovaná při snahách o vyřešení krize vzniklé kvůli velkému zadlužení některých členských států Eurozóny. Německo je největším věřitelem zadluženého Řecka.\n\nZa své postoje během uprchlické krize získala ocenění Osobnost roku časopisu Time jako „vytrvalá morální vůdkyně“.\n\nDne 13. března 2016 se ve třech německých spolkových zemích konaly volby do tamních zemských sněmů, které byly prvními volbami od počátku imigrační krize a byly považovány za hodnocení politiky kancléřky Merkelové. Její Křesťanskodemokratická unie v Sasku-Anhaltsku, Porýní-Falci i Bádensku-Württembersku ztratila, úspěch naopak přinesly volby Zeleným a zejména opačně zaměřené Alternativě pro Německo (AfD), kterou před volbami podpořil např. český exprezident Václav Klaus. AfD, hodnocená jako euroskeptická a národně konzervativní strana, se dostala do zemských sněmů všech zemí s výsledky od 12,6 % do 24,2 % a zesílil tak tlak na změnu politiky Angely Merkelové.\n\nV roce 2014 podpořila Merkelová ekonomické sankce proti Rusku, které západní státy zavedly v reakci na anexi Krymu v březnu toho roku. V únoru 2015 pomohla dojednat druhou mírovou dohodu z Minsku, která měla zastavit válku na východní Ukrajině. V březnu 2015, po dosažení dohody v Minsku, kritizovali němečtí představitelé z její blízkosti tehdejšího vrchního velitele sil NATO v Evropě amerického generála Philipa Breedlova za „nepravdivá tvrzení a přehnané soudy“ o přítomnosti ruských vojsk na Ukrajině. Kancléřka však prosazovala zachování protiruských sankcí a pohrozila několikrát jejich zpřísněním. Při setkání s ruským prezidentem Vladimirem Putinem v Moskvě u příležitosti 70. výročí porážky nacistického Německa odsoudila „zločinnou a protiprávní anexi Krymu“, která podle ní ohrožuje evropský pořádek.\n\nDne 2. května 2017 se po dvou letech opět s Putinem sešla, a sice v letovisku Soči. Tématem několikahodinových rozhovorů obou státníků byly bilaterální problémy, příprava na zasedání vedoucích politiků G20 v červenci 2017 v Hamburku a opět také situace na východní Ukrajině.\n\nV únoru 2003 Merkelová podpořila plánovanou americkou invazi do Iráku. V článku pro \"The Washington Post\" dala najevo, že jako předsedkyně opoziční CDU nesouhlasí s německým kancléřem Schröderem, který spolu s francouzským prezidentem Chiracem odmítal invazi do Iráku, a v článku také uvedla, že „Německo potřebuje přátelství Francie, ale výhody tohoto přátelství lze realizovat jen v těsné spolupráci se „starými“ i „novými“ evropskými partnery a v rámci transatlantické aliance se Spojenými státy.“\n\nMerkelová prosazovala jednostranné vyhlášení nezávislosti Kosova na Srbsku 17. února 2008 a spolu s americkým prezidentem Georgem W. Bushem přesvědčovala ostatní evropské země, aby také uznaly nezávislost Kosova.\n\nV červnu 2011 bylo Merkelové prezidentem USA Barackem Obamou uděleno nejvyšší americké civilní vyznamenání Prezidentská medaile svobody.\n\nV červenci 2013 obhajovala tajný americký program sledování telefonů a elektronické komunikace ze strany americké zpravodajské služby NSA, který odhalil Edward Snowden, a označila Spojené státy za „našeho nejvěrnějšího spojence po celá desetiletí“. V říjnu 2013 vyšlo najevo, že NSA odposlouchávala její mobilní telefon. Americký prezident Obama měl nařídit NSA, aby o kancléřce vytvořila rozsáhlý spis. Vyšlo také najevo, že německý dvojí agent předával Američanům tajné informace a dokumenty. V reakci na toto odhalení byl z Německa v červenci 2014 vyhoštěn představitel (tzv. rezident) americké Central Intelligence Agency (CIA) v Německu a Merkelová otevřeně kritizovala metody NSA a sledování spojeneckých států a jejich politiků.\n\nV dubnu 2015 vyšlo na druhou stranu najevo, že německá Spolková zpravodajská služba (BND) na žádost NSA tajně sledovala německé i evropské politiky a evropské firmy, včetně zbrojních a leteckých výrobců jako Airbus, a zjištěné informace předávala americkým zpravodajcům. Kancléřka spolupráci mezi německými a americkými zpravodajskými službami obhajovala. Někteří němečtí opoziční politici označili jednání BND za „vlastizradu“. V únoru 2017 před parlamentní vyšetřovací komisí prohlásila, že o sledování vlád a institucí spřátelených zemí německou BND nic nevěděla.\n\nV dubnu 2016 ji americký prezident Obama pochválil za „odvážný postoj“ k přijímání blízkovýchodních uprchlíků. Nastupující americký prezident Donald Trump naopak v lednu 2017 uvedl na její adresu, že přijímáním „ilegálních imigrantů“ udělala „katastrofální chybu“.\n\nV červnu 2017 kritizovala nové americké sankce proti Rusku, které připravil Kongres USA a které postihnou i evropské firmy spolupracující na rozšíření plynovodu Nord Stream, který již přivádí zemní plyn z Ruska do Německa po dně Baltského moře.\n\nBěhem Evropské migrační krize Merkelová čelila velmi rozporným reakcím ze strany veřejnosti v Německu a jiných státech Evropské unie. Na jedné straně se jednalo o vášnivou podporu, na druhé straně pak o ostrou kritiku jejího přístupu k téměř neomezenému přijímání imigrantů. Pod vlivem vládní politiky byla vyhlášena tzv. „kultura vítání“ (\"Willkommenskultur\"). V srpnu 2015 v souvislosti s velkými počty imigrantů prohlásila, že Německo resp. Evropa tuto uprchlickou vlnu zvládnou (\"„Wir schaffen das“\"). Krátce nato Spolkový úřad pro migraci a uprchlíky (BAMF) na Twitteru oznámil, že nebude vracet zpět osoby syrského původu, které budou žádat o azyl, i když přišly z jiné bezpečné země. Již v druhé polovině září toto rozhodnutí kancléřky důrazně kritizoval bavorský premiér a předseda „sesterské“ strany CSU Horst Seehofer, když řekl mimo jiné, že podle něj svými výroky v podstatě vyzvala běžence, aby se z Maďarska přesunuli do Německa. Podle Seehofera „Německo tak zastavilo platnost (evropských azylových) pravidel“.\nDne 22. ledna 2016 kvůli rozhodnutí Merkelové přestat chránit hranice Německa a vpustit do země nekontrolovaný příliv lidí, podala skupina šesti právníků u Spolkového ústavního soudu v Karlsruhe ústavní stížnost. „Kancléř nesmí činit rozhodnutí mimo rámec zákona, který určují voliči prostřednictvím parlamentu,“ uvedl Clemens Antweiler, autor stížnosti. V lednu roku 2016 uznávaný německý psychiatr Hans-Joachim Maaz doslova varoval, že kancléřka „jeví známky duševní poruchy a narcismu“. Tehdy se také vyjádřil i předseda FDP Christian Lindner, že uvrhla Evropu do chaosu. Její politiku kritizoval krátce před svou smrtí i bývalý německý kancléř Helmut Kohl.\n\nVe volbách do Spolkového sněmu dne 24. září 2017 utrpělo společenství CDU/CSU citelnou ztrátu ve výši 8,5 procentních bodů proti roku 2013. Přesto zůstalo se ziskem 32,9 % platných „druhých“ hlasů (tzv. \"Zweitstimme\") nejsilnějším politickým uskupením v Německu. Také dosavadní koaliční partner CDU/CSU, Sociálnědemokratická strana Německa (SPD), ve volbách neuspěl; sociálním demokratům zůstalo pouze 20,5 % hlasů. Pouhé tři minuty po uzavření volebních místností oznámil tehdejší předseda strany Martin Schulz, že SPD odejde do opozice, což jí mělo umožnit, aby postupně obnovila svou dřívější sílu.\nVolby roku 2017 přinesly naopak velký úspěch straně FDP, která získala 10,4 % tzv. druhých hlasů a po čtyřech letech se opět vrátila do celoněmeckého parlamentu. Velká zásluha na tomto úspěchu se přisuzuje předsedovi strany Christianu Lindnerovi. Značnou roli v politické aritmetice po volbách hraje také zisk 12,64 % hlasů pro opoziční pravicovou stranu Alternativa pro Německo (AfD), která se tím poprvé dostala do Bundestagu, nadto jako třetí nejsilnější strana v zemi.\n\nSvaz 90/Zelení získal ve volbách 8,9 % druhých hlasů. Zelení a FDP vyhlásili po volbách svou ochotu vyjednávat o vzniku vlády tzv. jamajské koalice (\"Jamaika-Koalition\") pod vedením dosavadní kancléřky Merkelové. Bylo však zjevné, že pro svou účast na vládě zamýšlely tyto dvě strany klást dalekosáhlé požadavky. Podle zprávy listu Rheinische Post, převzaté deníkem Frankfurter Allgemeine Zeitung, se již během prvního týdne po volbách setkali vedoucí představitelé těchto dvou stran, aby projednali možnosti vzájemně odsouhlaseného postupu. Následovaly rozhovory mezi CDU/CSU, Zelenými a FDP o řadě politických otázek. Po pět týdnů trvajícím „sondování“, které nebylo označeno jako „vyjednávání“, opustil předseda FDP Lindner spolu se svými stranickými kolegy těsně před půlnocí v neděli 19. listopadu 2017 zasedání v Berlíně. Lindner oznámil, že jeho strana FDP sondování ukončuje pro nepřekonatelné rozpory, především se Zelenými. FDP nesouhlasila s návrhy Zelených mj. ohledně energetické politiky a problémů imigrace, zvláště takzvaného spojování rodin (\"Familienzusammenführung\") již v Německu žijících uprchlíků, kteří nemají nárok na politický azyl nebo jinou formu trvalého pobytu.\n\nK neúspěchu politických rozhovorů krátce po volbách přispěly také neshody mezi CDU v čele s Angelou Merkelovou a „sesterskou“ stranou CSU tehdejšího bavorského ministerského předsedy Horsta Seehofera, především v klíčové otázce dalšího postupu při zvládání uprchlické krize a problémů integrace zhruba 1,5 milionu nově přišlých obyvatel Německa. Kancléřka dlouho odmítala Seehoferův požadavek na stanovení horní hranice (\"Obergrenze\") pro počet přistěhovalců (kromě kontingentu pro odborníky) na nejvýše 200 tisíc osob ročně. Slovo \"Obergrenze\" se stalo jedním z nejpoužívanějších v politických diskusích v Německu. Krátce po volbách přistoupila na kompromisní formuli tzv. „dýchající horní hranice“, která však nezachránila vyjednávání s FDP.\nO dalším postupu se již 20. listopadu 2017 radila se spolkovým prezidentem Frankem-Walterem Steinmeierem. Protože SPD v tu dobu nadále vylučovala pokračování stále ještě vládnoucí velké koalice s CDU/CSU v novém legislativním období, zbývala možnost předčasných voleb, která je ale vzhledem k ústavním předpisům spojena s překážkami. Steimeier apeloval po svém rozhovoru s Merkelovou na všechny politické strany zastoupené v Bundestagu, aby se konstruktivně zapojily do řešení vzniklé situace. Politička SPD Andrea Nahlesová ihned nabídla, že by její strana za určitých podmínek mohla podpořit vznik nové menšinové vlády CDU/CSU, aniž by se na ní přímo podílela. Následně nabyly ale na síle úvahy o obnově velké koalice CDU/CSU a SPD.\n\nPo dlouhém „sondování“ mezi CDU/CSU a SPD, které přerostlo ve „vyjednávání“, dále po sjezdech všech tří stran a po hlasování členské základny SPD bylo dosaženo koaliční dohody mezi těmito třemi stranami. Dne 14. března 2018 byla Angela Merkelová při tajné volbě ve Spolkovém sněmu – jako jediná kandidátka – počtvrté zvolena německou kancléřkou. Obdržela však jen 364 ze 709 možných hlasů, takže pro ni nehlasovalo 35 poslanců z řad vládní koalice. Spolkový prezident Steinmeier poté jmenoval čtvrtou vládu pod jejím vedením, opět složenou z politiků CDU/CSU a SPD, avšak s dosti velkými personálními změnami v jednotlivých resortech. V rámci kabinetů po druhé světové válce se tak stala po Konradu Adenauerovi a Helmutu Kohlovi třetím německým kancléřem zvoleným počtvrté v řadě.\n\nPočínaje volbami do Spolkového sněmu v roce 2017 se dostavila série slabých volebních výsledků stran CDU/CSU, naposledy při volbách do Hesenského zemského sněmu 28. října 2018. Při tomto hlasování získala CDU pouze 27,0 % a proti předešlým volbám ztratila 11,3 procentních bodů všech voličů, tedy zhruba třetinu svých přívrženců, a to ve prospěch Svazu 90/Zelených a Alternativy pro Německo. Jen 62 minut po uzavření volebních místností napsal vlivný vydavatel novin Frankfurter Allgemeine Zeitung Berthold Kohler, že se blíží konec kancléřství Angely Merkelové. Pokud se Merkelová podle něj bude snažit udržet si tento úřad, mohlo by to CDU dále oslabit a uvnitř strany vést k povstání. „Kancléřka by to měla sama vědět, pokud to neví, tak by jí to měl někdo říct.“\n\nSotva 15 hodin poté, 29. října dopoledne, oznámila kancléřka Merkelová na schůzi předsednictva CDU v Berlíně, že na sjezdu strany v prosinci 2018 nebude znova kandidovat na funkci předsedkyně CDU. Úřad spolkové kancléřky si však chce ponechat až do konce stávajícího legislativního období, tedy ještě více než dva roky. Při příštích volbách do Spolkového sněmu v roce 2021 pak již nebude na funkci kancléřky kandidovat a ani nebude usilovat o poslanecký mandát. Má pak v úmyslu zcela odejít z politického působení do soukromí. K tomuto jejímu rozhodnutí napsal francouzský list Le Monde, že Merkelová byla politicky oslabena v posledních třech letech své vlády, zvláště od svého rozhodnutí vpustit do země 900 tisíc žadatelů o azyl, až po nyní zahájený ústup z politiky.\n\nV rozhovoru s Lidovými novinami řekl německý politolog Jürgen W. Falter z univerzity v Mohuči, že v­ čele vlády může Merkelovou po určitou dobu udržet její renomé ve světě. Pokud bude ale kladen důraz na další vnitropolitický vývoj, budou její naděje na udržení v kancléřském úřadu menší. Šance na zvolení jako předseda CDU má podle politologa Faltera a jiných expertů bývalý předseda frakce CDU/CSU ve Spolkovém sněmu, 62letý Friedrich Merz, kterého z této pozice Merkelová vytlačila již v roce 2002. „Není tudíž jasné, jak by oni dva mohli spolupracovat,“ řekl Falter. Merz by byl kandidátem konzervativního křídla strany. Favoritkou kancléřky je však generální sekretářka CDU Annegret Kramp-Karrenbauer, levicová katolička, která by v zásadě pokračovala v politice Merkelové. Bez šancí není ani 39letý ministr zdravotnictví Jens Spahn, který v minulosti Merkelovou hodně kritizoval, i kvůli uprchlíkům, ale pro kancléřku by byl Spahn menším problémem než Merz.\n\nK pozadí odchodu Merkelové z funkce předsedkyně CDU byla časopisem Der Spiegel uveřejněna informace týkající se kandidatury Friedricha Merze na tuto funkci. Podle toho naléhal vlivný předseda Spolkového sněmu a bývalý ministr financí Wolfgang Schäuble již delší dobu na Merze, aby se připravoval na nástupnictví po Angele Merkelové. Podle jeho rady si měl Merz nejpozději do odpoledne neděle 28. října 2018, dne voleb do Hesenského zemského sněmu, ujasnit zda chce na sjezdu CDU 7. prosince 2018 nastoupit do boje o posty předsedy CDU a následně i německého kancléře. Nadto zařídil Merzovi schůzky v křesťansko-demokratických kruzích v Německu a zemích Evropské unie, aby mohl připravit svoji kandidaturu a vysondovat svoje šance. Například podpořil Merzovu schůzku s předsedou evropské strany EVP Josephem Daulem uprostřed října v Bruselu. Daul pak bezprostředně nato o Merzových záměrech informoval kancléřku Merkelovou, takže ta se mohla na tuto možnost připravit. Zároveň to mohlo ovlivnit její rozhodnutí, že se vzdá funkce předsedkyně CDU, avšak podrží si úřad kancléřky až do roku 2021. Ve funkci předsedkyně CDU ji 7. prosince nahradila Annegret Krampová-Karrenbauerová.\n\nV červnu 2019 byly uveřejněny náznaky, že by se Angela Merkelová mohla stát novou předsedkyní Evropské komise po Jeanu-Claudovi Junckerovi.\n\nVládní strana CDU kancléřky Merkelové čelila během jejího předsednictví několika skandálům s pochybnými sponzorskými dary. Největší aféra s financováním CDU vypukla v roce 1999, kdy se Merkelová jako tehdy generální tajemnice strany ostře distancovala od dlouholetého předsedy CDU Helmuta Kohla i jeho vlády a po jeho pádu byla zvolena do čela CDU.\n\nNěmecko, které patří mezi největší světové vývozce zbraní, bylo kritizováno za kontroverzní dodávky zbraní v hodnotě mnoha miliard eur do Saúdské Arábie, Kataru, který podporuje radikální islamistické skupiny, a dalších států Perského zálivu. Tyto dodávky zbraní byly schváleny vládou kancléřky Merkelové. Německá vláda byla opozičními stranami a některými komentátory kritizována také za plánovanou vojenskou spolupráci se Saúdskou Arábií, která v masovém měřítku porušuje lidská práva. Saúdové jsou obviňování i z exportu radikálního wahhábismu a z páchání válečných zločinů v průběhu jejich vojenské intervence v Jemenu.\n\nMerkelová zprvu souhlasila s trestním stíháním německého satirika Jana Böhmermanna, který napsal báseň hrubě (i smyšlenými narážkami na sexuální chování) zesměšňující tureckého prezidenta Recepa Tayyipa Erdoğana a přednesl ji ve veřejnoprávní televizi ZDF jako „příklad“, co by už byla nepřípustná a stíhatelná kritika. Podle kancléřky byla satira „vědomě urážlivá“, za což si vysloužila satirikovu kritiku. Kvůli této tzv. Böhmermannově aféře bylo proti Böhmermannovi vedeno trestní řízení podle § 103 německého trestního zákoníku, který do té doby zakazoval urážet zahraniční hlavy státu. Aféra vyvolala značnou mediální pozornost o svobodě médií a svobodě satiry a vedla ke zrušení zmiňovaného paragrafu. Böhmermann nebyl doposud odsouzen k žádnému trestu, i když v době jeho činu § 103 trestního zákoníku ještě platil.\n\n20. června 2018 při vzpomínce na vysídlence a běžence Merkelová odsoudila vysídlení Němců z Československa a dalších zemí střední a východní Evropy po druhé světové válce, když prohlásila: „Vyhnání a útěk Němců byly především bezprostředním následkem Němci započaté druhé světové války a nevýslovných zločinů nacionálněsocialistické diktatury. To ale nemění nic na tom, že pro vyhnání neexistovalo ani morální, ani politické ospravedlnění.“ Merkelová dále uvedla, že až „dva milióny lidí přišly následkem vyhnání a útěku o život.“ Podle česko-německé komise historiků během odsunu z Československa zahynulo 15 až 30 tisíc Němců. S výroky kancléřky Merkelové o neexistenci morálního a politického ospravedlnění pro odsun německých menšin nesouhlasili někteří čeští politici.\n\nKrátce po znovuzvolení Angely Merkelové do funkce kancléřky v březnu 2018 vznikly v německé vládě velké rozpory, především kvůli azylové a migrační politice. Tyto rozpory jsou hlavně mezi tzv. sesterskými stranami CDU a CSU. Jeden z vydavatelů deníku Frankfurter Allgemeine Zeitung podrobil politiku Merkelové dne 21. června 2018 ostré kritice. Napsal mj., že její od roku 2015 prováděná politika nekontrolovaného vstupu migrantů do Německa vedla k brexitu Spojeného království, k trvalému vzestupu protestní strany Alternativy pro Německo a k čím dál tím „jedovatějšímu společenskému klimatu“ v zemi. Skandály ve Spolkovém úřadu pro migraci a uprchlíky a několik vražd žen provedených cizinci vedou k úplnému nepochopení ze strany lidí.\n\n\n\nPrvní život Angely M.(Das erste Leben Angela M.) Napsali: Ralf Georg Reuth a Gunter Lachmann ISBN 978-80-249-2304-8\n\n\n\n"}
{"id": "35675", "url": "https://cs.wikipedia.org/wiki?curid=35675", "title": "Grand Prix Francie 2000", "text": "Grand Prix Francie 2000\n\nGrand Prix Francie LXXXVI Mobil 1 Grand Prix de France\n\n\n\n\n\n\n\n"}
{"id": "35676", "url": "https://cs.wikipedia.org/wiki?curid=35676", "title": "The Lords of Midnight", "text": "The Lords of Midnight\n\nThe Lords of Midnight je počítačová hra napsaná Mikem Singletonem pro ZX Spectrum. Jedná se o na svou dobu převratnou kombinaci strategické, taktické a RPG hry.\n\nHráč hraje nejprve za čtyři postavy s armádami, později může verbovat další postavy i armády. Úkolem je zlomit moc zlých \"Doomdarků\" buď dobytím jejich \"Citadely Ushgarak\", nebo zlomením \"Ledové koruny\", zdroje jejich moci.\n\nI přesto, že autor měl k dispozici pouze relativně pomalý počítač s pouhými 48 kB paměti včetně videoRAM, udivuje hra grafikou s pseudo-3D výhledem, rozsáhlostí krajiny, i množstvím postav s různými vzájemnými vztahy.\n\nHra se stala kultovní záležitostí a později kolem ní vznikla i komunita na internetu. Byla portována či emulována na řadu dalších počítačů.\n\nPo úspěchu hry bylo pro ZX Spectrum vydáno i pokračování této hry – Doomdark's Revenge.\n\n"}
{"id": "35681", "url": "https://cs.wikipedia.org/wiki?curid=35681", "title": "Písmeno", "text": "Písmeno\n\nPísmeno, případně litera z latinského \"littera\", je jednotlivý písmový znak konkrétní abecedy odpovídající určité hlásce. Souhlásková písma mají písmena jen pro souhlásky, chybí písmena pro samohlásky.\n\nV písmu se kromě písmen používají i další znaky, zejména interpunkční znaménka a číslice. Za písmena se nepovažují ani znaky písem, které odpovídají větším celkům než je hláska, tedy celým slabikám a slovům (logogramy).\n\nNejrozšířenější jsou písmena latinky, která se dělí na verzálky (velká písmena) převzaté z antického latinského písma a minusky (malá písmena), které vznikly z jeho středověkých psaných variant (unciála, karolina). Z jednotlivých písmen se skláda sazba používaná při knihtisku, v typografii se některá písmena spojují do ligatury.\n\n"}
{"id": "35683", "url": "https://cs.wikipedia.org/wiki?curid=35683", "title": "Ansel Adams", "text": "Ansel Adams\n\nAnsel Easton Adams (20. února 1902 San Francisco – 22. dubna 1984 Carmel-by-the-Sea, Kalifornie) byl americký krajinářský fotograf, ekolog, spisovatel a učitel výtvarné fotografie známý svými černobílými fotografiemi národních přírodních parků Amerického západu.\n\nAdams v roce 1932 pomohl v Kalifornii založit Skupinu f/64, asociaci fotografů obhajující přímou fotografii, která upřednostňovala vysokou ostrost a využití plného tónového rozsahu fotografie. S Fredem Archerem vyvinuli náročný systém tvorby obrazu nazvaný zonální systém, který popisoval metodu dosažení požadovaného finálního tisku prostřednictvím pochopení toho, jak má být snímek exponován ve fotoaparátu, vyvolán negativ a pak vytisknut. Výsledný tonální rozsah, jasnost, ostrost a hloubka takových obrazů charakterizovala jeho fotografie. Je autorem mnoha knih o teorii a praxi fotografické techniky.\n\nAdams byl celoživotním obhájcem ochrany životního prostředí a jeho fotografická praxe byla hluboce spjata s touto obhajobou. Ve dvanácti letech dostal během jeho první návštěvy Yosemitského národního parku svou první fotografickou kameru. Jedny z prvních snímků udělal jako člen Sierra Clubu, později získal kontrakt od ministerstva vnitra na zhotovení fotografií národních parků USA. Za svou práci a trvalé úsilí, které pomohlo rozšířit systém národního parku, mu v roce 1980 byla udělena prezidentská medaile svobody.\n\nSpolečně s důvěrníkem Davidem H. McAlpinem a kurátorem Beaumontem Newhallem byl Adams klíčovým poradcem při založení oddělení fotografie v Muzeu moderního umění v New Yorku. Jednalo se o důležitý mezník při zajišťování institucionální legitimity fotografie. Pomohl při první výstavě tohoto oddělení, pomohl založit fotografický časopis \"Aperture\" a spoluzaložil Centrum kreativní fotografie na univerzitě v Arizoně.\n\nAnsel Easton Adams se narodil 20. února 1902 v distriktu Fillmore v metropolitní oblasti San Francisco jako jediné dítě obchodníka Charlese Hitchcocka Adamse a Olive Bray Adamsové. Byl pojmenován po svém strýci Anselu Eastonovi. Rodina jeho matky pocházela z Baltimoru, kde jeho dědeček vedl úspěšný podnik s nákladní dopravou, ale své bohatství ztratil špatným investováním do neúspěšných těžebních a realitních podniků v Nevadě. Rodina Adamsových pocházela z Nové Anglie, kam se odstěhovali na počátku 18. století ze Severního Irska. Jeho dědeček založil a vybudoval prosperující dřevařský podnik, který jeho otec později spravoval. Později ve svém životě Adams jednání svého dědečka odsoudil, jelikož se podílel na kácení velkých sekvojových pralesů.\n\nJednou z nejstarších Anselových vzpomínek bylo pozorování kouře z požárů způsobených zemětřesením v San Franciscu v roce 1906. Čtyřletý Ansel byl po prvních otřesech nezraněn, ale při dotřesech o tři hodiny později si ošklivě poranil nos o zahradní zeď. Lékař doporučil operační zákrok, jakmile dosáhne dospělosti, ale i tak po celý život zůstal jeho nos křivý a zjizvený.\n\nV roce 1907 se jeho rodina přesunula tři kilometry na západ do nového domova poblíž Seacliffu, jižně od Presidio Army Base. Z domu měli nádherný výhled na visutý most Golden Gate a na kopcovitý poloostrov Marin Headlands.\n\nAnsel byl hyperaktivní dítě, náchylné k častým nemocem a hypochondrii. Neměl mnoho kamarádů, ale jejich rodinný dům a jeho okolí poskytovalo zázemí pro nespočet dětských aktivit. Měl malou trpělivost při hraní her nebo sportování, ale od raného věku si užíval krásy přírody, sbíral brouky a zkoumal Lobos Creek po celou cestu na pláž Baker Beach až k mořským útesům směrem na Lands End, „nejkrásnější a nejdivočejší pobřeží San Franciska, místo poseté ztroskotanými koráby a postižené častými sesuvy půdy.“\n\nAnselův otec koupil třípalcový teleskopický dalekohled, nadšeně sdíleli koníček amatérské astronomie a společně navštěvovali observatoř Lick na kalifornské hoře Hamilton. Jeho otec od roku 1925 do roku 1950 sloužil jako placený tajemník a pokladník Tichomořské astronomické společnosti.\n\nPodnik Charlese Adamse utrpěl značné finanční ztráty po smrti dědečka a také v důsledku ekonomické krize v roce 1907. Někteří lidé se ocitli na pokraji chudoby kvůli tomu, že jeho strýc Ansel Easton a otec Cedrica Wrighta George Wright tajně prodali své akcie za velkou sumu peněz společnosti Hawaiian Sugar Trust, aby „vědomě poskytli kontrolní podíl“. Do roku 1912 se jejich rodinná životní úroveň ostře propadla.\n\nAnsel nebyl přijat na několik soukromých škol, protože byl neklidný a nepozorný. Když mu bylo v roce 1915 dvanáct let, otec se jej rozhodl ze školy odhlásit. Soukromé hodiny pak dostával od své tety Mary a svého otce. Jeho teta Mary byla oddaná agnostikovi Robertovi G. Ingersollovi z 19. století, obhájci ženského volebního práva a sufražetek. Důsledkem vlivu jeho tety, Ingersollovy myšlenky byly pro výchovu Ansela velmi důležité. Během mezinárodní výstavy Panama–Pacific International Exposition v roce 1915, jeho otec trval na tom aby Ansel jako součást svého vzdělávání strávil alespoň část každého dne studiem exponátů. Adams nakonec pokračoval ve svém formálním vzdělání v soukromé škole paní Kate M. Wilkinsové, kterou dokončil absolvováním osmého stupně dne 8. června 1917. Během pozdějších let vystavoval školní diplom ve svém domě v koupelně pro hosty.\n\nJeho otec ho vychoval tak, aby následoval myšlenky Ralpha Walda Emersona: žít skromný, morální život vedený společenskou odpovědností k člověku a přírodě. S otcem měl Ansel milující vztah, ale s matkou poněkud vzdálenější, protože nesouhlasila s jeho zájmem o fotografii. Den po její smrti v roce 1950 měl Ansel spor s obchodníkem při výběru rakve na pohřeb. V obchodě si vybral tu nejlevnější za 260 dolarů, což se zdálo být nejmenší částkou, kterou mohl dát, aniž by si rakev vyrobil sám. Majitel pohřebního ústavu na to poznamenal: „Nemáte úctu k mrtvým?“ Adams odpověděl: „Ještě jedna taková poznámka a já vezmu mámu někam jinam.“\n\nAdams se začal zajímat o klavír ve svých dvanácti letech poté, co slyšel hrát svého šestnáctiletého souseda Henryho Cowella, který se sám učil číst noty a hrát. Cowell, později známý avantgardní skladatel, dal Anselovi nějaké soukromé hodiny. Během další dekády se tři učitelé hudby snažili do něho vtisknout techniku a disciplínu, až byl odhodlaný pokračovat v kariéře jako klasický pianista.\n\nAdams poprvé navštívil Yosemitský národní park se svojí rodinou v roce 1916. O svém prvním pohledu na údolí jednou napsal: „Nádhera Yosemitu nás uchvátila, bylo to překrásné... Valil se na nás jeden zázrak za druhým... Světlo bylo všude... Pro mě začala nová éra.„Jeho otec mu během jejich pobytu daroval první fotografickou kameru Kodak Brownie a Ansel své první fotografie pořídil se svým „obvyklým hyperaktivním nadšením“. V příštím roce se do Yosemite vrátil s lepšími fotoaparáty a stativem. Během zimy se naučil základy vyvolávání fotografií v temné komoře při práci na částečný úvazek pro fotografického finišera v San Francisku.\n\nBěhem pandemie v roce 1918 se Ansel nakazil španělskou chřipkou a několik týdnů trvalo než se zotavil. Po přečtení knihy o malomocných se stal posedlý čistotou a bál se čehokoliv dotknout, aniž by si poté okamžitě neumyl ruce. Přes námitky svého lékaře vítězně přesvědčil své rodiče, aby ho opět vzali do Yosemitu. Návštěva ho vyléčila z jeho nemoci i posedlostí.\n\nAdams nadšeně četl fotografické časopisy, navštěvoval schůzky fotografických klubů a chodil na fotografické a umělecké výstavy. Během léta a zimy procestoval Sierru Nevadu s geologem v důchodu a amatérským ornitologem Francisem Holmanem, kterého nazýval „strýc Frank“. Holman ho učil kempování a horolezectví, i když jejich společná neznalost bezpečných horolezeckých technik, jako například správné jištění, více než jednou vedla téměř ke katastrofě.\n\nPři pobytu v Yosemite potřeboval Adams trénovat hru na klavír. Strážce ho seznámil s malířem krajin Harrym Bestem, který měl v Yosemitu výtvarné studio, kde pobýval během léta. Best umožnil Adamsovi cvičit na jejich starém klavíru, ale časem se Ansel začal zajímat také o jeho dceru Virginii, se kterou se později oženil. Po smrti jejího otce v roce 1936 Virginie zdědila studio a pokračovala v jeho provozu do roku 1971. Studio se stalo známé jako Ansel Adams Gallery a zůstává ve vlastnictví rodiny Adamsovy.\n\nVe svých sedmnácti letech se Adams přidal k Sierra Clubu, což byla skupina věnovaná ochraně divoké přírody na Zemi a v době od roku 1920 do roku 1923 pracoval jako letní správce domu Sierra Club pro návštěvníky LeConte Memorial Lodge v Yosemite Valley. Zůstal členem klubu po celý život a působil jako ředitel, stejně jako jeho žena. V roce 1934 byl poprvé zvolen do představenstva Sierra Club, ve kterém sloužil 37 let. Adams se účastnil tradičního každoročního klubového výletu High Trips, později se stal asistentem manažera a oficiálním fotografem události. Je mu připisováno několik prvovýstupů v Sierra Nevadě.\n\nVe svých dvaceti letech měl většinu přátel z hudební oblasti, zejména houslistu a amatérského fotografa Cedrika Wrighta, který se stal jeho nejlepším přítelem i jeho filozofickým a kulturním mentorem. Oba sdíleli filozofii Edwarda Carpentera \"Towards Democracy\", literární dílo, které podporovalo snahu o krásu v životě a umění. Za několik let s ním Adams vydal kapesní vydání během pobytu v Yosemite, ale byla to především jeho osobní filosofie. Později řekl: “Věřím v krásu. Věřím v kameny a vodu, vzduch a půdu, lidi a jejich budoucnost a jejich osud.„\n\nBěhem léta se Adams věnoval turistice, kempování a fotografování. Po zbytek roku se snažil zlepšovat hru na klavír, rozšiřoval svou klavírní techniku a hudební projev. Také poskytoval klavírní lekce zájemcům a díky příjmům z nich si koupil klavír odpovídající jeho hudebním ambicím. Adams stále plánoval svou hudební kariéru. Ačkoli cítil, že jeho malé ruce omezují jeho repertoár, kvalifikovaní porotci ho považovali za nadaného pianistu. Když však založil Milanvi Trio s houslistou a tanečnicí, ukázal se jako špatný doprovod. Trvalo sedm let, než dospěl k závěru, že v nejlepším případě by se mohl stát pouze koncertním pianistou s omezeným rozsahem, hudebním doprovodem nebo učitelem klavíru.\n\nAdamsovy první fotografie byly publikovány v roce 1921 a Bestovo Studio začalo prodávat své Yosemite tisky v dalším roce. Jeho první fotografie již ukázaly pečlivou kompozici a cit pro tonální rovnováhu. V dopisech a pohlednicích rodině psal, že se odvážil vylézt na nejlepší vyhlídková místa a statečně zdolal nejhorší živly.\n\nBěhem poloviny dvacátých let 20. století byla v trendu piktorialistická fotografie, která se snažila napodobovat malbu s měkkou kresbou, rozptýleným světlem a dalšími technikami. Adams s těmito technikami experimentoval, stejně jako s bromolejovým procesem, při kterém štětcem nanášel olejový inkoust na papír. Příkladem je snímek \"Lodgepole Pines, Lyell Fork of the Merced River, Yosemite National Park\" (původně: \"Tamarack Pine\"), pořízený v roce 1921. Adams použil měkce ostřící objektiv, aby “zachytil ostrou zářivost, která dokreslovala náladu magického letního odpoledne„.\n\nNa krátký čas Adams fotografie ručně koloroval, ale v roce 1923 deklaroval, že už to déle dělat nebude. V roce 1925 začal piktorialismus nahrazovat realističtějším přístupem, který se opíral o velkou ostrost, vysoký kontrast, přesnou expozici a zručnost v temné komoře.\n\nV roce 1927 začal Adams spolupracovat s Albertem M. Benderem, sanfranciským pojišťovacím magnátem a patronem umění. Bender pomohl Adamsovi vytvořit jeho první portfolio v novém stylu \"Parmelian Prints of the High Sierras\", které obsahovalo také jeho slavný snímek \"Monolith, the Face of Half Dome\" pořízený na negativní skleněnou desku velkoformátovou kamerou Korona s tmavě červeným filtrem pro zvýšení tonálního kontrastu. Na této exkurzi už měl s sebou jen jednu desku a „vizualizoval“ si efekt zčernalé oblohy a zariskoval poslední obraz. Později řekl: „Byl jsem schopen realizovat požadovaný obraz: ne způsobem, jakým se subjekt jevil ve skutečnosti, ale tak jak se to jevilo mně a jak to pak mělo vypadat na hotovém tisku.“ Jeden životopisec označil \"Monolith\" za jeho nejvýznamnější fotografii, protože „extrémní manipulace s tonálními hodnotami” byla odlišná od všech předchozích fotografií. Jeho koncept vizualizace, který poprvé definoval pro tisk v roce 1934, se stal základním principem jeho fotografií.\n\nAdamsovo první portfolio bylo úspěšné a vydělal téměř 3 900 dolarů za sponzorování a propagaci společnosti Bender. Brzy získal obchodní fotografické zakázky bohatých patronů, kteří si od něho koupili portfolio. Také pochopil, jak důležité je, aby jeho pečlivě vytvořené fotografie byly vytištěny co nejlépe. Na Benderovo pozvání nastoupil do klubu Roxburghe, který se věnoval kvalitnímu tisku a vysokým standardům v knižním umění. Dozvěděl se mnoho informací o tiskových technikách, barvách, designu a rozložení, které později aplikoval na dalších projektech.\n\nAdams se oženil s Virginií Best v roce 1928, po přestávce v letech 1925 – 1926, během které měl krátké vztahy s různými ženami. Novomanželé se přestěhovali k jeho rodičům, aby ušetřili na výdajích. V následujícím roce postavili nový dům, který byl spojen se starším domem chodbou.\n\nV letech 1929 – 1942 Adamsova práce dozrála a stal se více etablovaný. Třicátá léta byla pro něj zvláště produktivním a experimentálním obdobím. Své práce dále rozšiřoval a zdůrazňoval detailní záběry i široká panoramata hor.\n\nBender vzal Adamse na návštěvu do města Taos v Novém Mexiku, kde se seznámil s básníkem Robinsonem Jeffersonem, umělcem Johnem Marinem a Georgiou O'Keeffeovou a fotografem Paulem Strandem. Jeho promyšlená a vysoce temperamentní příroda v kombinaci s jeho vynikající hrou na klavír ho mezi uměleckými přáteli proslavila. Jeho první kniha \"Taos Pueblo\" vyšla v roce 1930 s textem spisovatelky Mary Hunter Austinové.\n\nStrand se ukázal jako obzvláště významný. Adams byl ohromen jednoduchostí a detailem Strandových negativů, stylu, který byl v rozporu s měkce vykresleným, impresionistickým piktorialismem, který byl v té době stále populární.\nStrand sdílel tajemství své techniky s Adamsem a přesvědčil ho, aby pokračoval ve fotografii naplno. Jedním ze Strandových návrhů, které Adams přijal, bylo použití lesklých papírů k zesílení tónového rozsahu.\n\nV roce 1931 Adams uspořádal svou první samostatnou výstavu \"Pictorial Photographs of the Sierra Nevada Mountains by Ansel Adams\" na Smithsonian Institution představující 60 tisků pořízených v High Sierra a Canadian Rockies. Obdržel pozitivní ohlas od novin \"Washington Post\": „Jeho fotografie jsou jako portréty obřích vrcholů, které se zdají být obývány mýtickými bohy.“\n\nI přes svůj úspěch, Adams cítil, že ještě nedosáhl kvalitních standardů jako Strand. Rozhodl se rozšířit svou tvorbu, aby obsahovala také zátiší a detailní fotografie a aby dosáhl vyšší kvality „vizualizací“ každého obrazu před jeho pořízením. Zdůrazňoval použití malých clonových otvorů a dlouhých expozic v přirozeném světle, což vytvořilo ostré detaily s velkou hloubkou ostrosit, jak ukázal na \"Rose and Driftwood\" (1933), jedné z jeho nejúžasnějších fotografií zátiší.\n\nV roce 1932 Adams měl skupinovou výstavu v Young Museu společně s Imogen Cunninghamovou a Edwardem Westonem. Za krátký čas po výstavě společně založili skupinu Group f/64, která upřednostňovala „čistou nebo přímou fotografii“ před piktorialismem (clona f/64 je velmi malá clona, která poskytuje velkou hloubku ostrosti).\n\nAdams napodobil Stieglitzův příklad a v roce 1933 otevřel vlastní galerii umění a fotografie v San Francisku. Také začal publikovat eseje ve fotografických časopisech a v roce 1935 napsal svou první instruktážní knihu \"Making a Photograph\".\n\nBěhem letního období se často jako placený fotograf účastnil skupinových výletů Sierra Clubu High Trips, po zbytek roku se pravidelně setkával se základní členskou skupinou klubu v San Francisku a v Berkeley. V roce 1933 se jim narodilo první dítě syn Michael, dcera Anne se narodila o dva roky později.\n\nBěhem třicátých let Adams začal šířit své fotografie, s myšlenkou zachovat nedotčenou divokou přírodu. Byl inspirován rostoucím vpádem komerčního života do Yosemitského údolí, včetně bazénové haly, bowlingové dráhy, golfového hřiště, obchodů a automobilové dopravy. V roce 1938 vytvořil limitovanou edici knihy \"Sierra Nevada: The John Muir Trail\", jako součást snah Sierra klubu o zařazení Sequoia a Kings Canyon do kategorie národních parků. Tato kniha a jeho svědectví před Kongresem hrály důležitou roli v úspěšném úsilí a v roce 1940 Kongres tuto oblast jako schválil jako Národní park Kings Canyon.\n\nV roce 1935 Adams vytvořil mnoho nových fotografií Sierra Nevady včetně své jedné z nejznámějších \"Clearing Winter Storm\" zobrazující celé Yosemitské údolí ve chvíli, kdy ustupující zimní bouře za sebou zanechala čerstvý sníh. Seskupil své nedávné dílo a v roce 1936 uskutečnil ve Stieglitzově galerii \"An American Place\" v New Yorku samostatnou výstavu. Výstava se ukázala jako úspěšná jak u kritiků, tak i u veřejnosti a Adams si vysloužil také chválu od uctívaného Stieglitze. Následující rok byl téměř zničen negativ Clearing Winter Storm, když temnou fotokomoru v Yosemitech zachvátil oheň. S pomocí Edwarda Westona a jeho budoucí manželky Charis, Adams oheň uhasil, ale tisíce negativů, včetně stovek, které nikdy nebyly vytištěny, byly ztraceny.\n\nV roce 1937 Adams, O'Keefeová a přátelé zorganizovali celoměsíční kempování v Arizoně s průvodcem Orvillem Coxem, hlavním honákem na Ghost Ranch. Oba umělci vytvořili během této cesty nové snímky. Adams pořídil reportážní portrét O'Keeffe s Coxem na okraji Canyon de Chelly. Adams jednou poznamenal: „Některé z mých nejlepších fotografií byly vytvořeny v kaňonu a na jeho okraji.“ Jejich díla pořízená v poušti Jihozápadu jsou často publikována a vystavována společně.\n\nNa konci třicátých let Adams přijal mnoho komerčních zakázek, aby doplnil příjem bojujícího Bestova studia. Byl na nich finančně závislý až do sedmdesátých let. Mezi jeho klienty patřili například: magazín \"Fortune\", Pacific Gas and Electric Company, AT&T a American Trust Company. V roce 1939 fotografoval nový kožený bar architekta Timothyho Pfluegera pro hotel Westin St. Francis. Ve stejném roce byl jmenován editorem \"U.S. Camera & Travel\", nejpopulárnějšího fotografického časopisu své doby.\n\nV roce 1940 Adams zrealizoval tehdy nejvýznamnější a největší fotografickou výstavu na Západě \"A Pageant of Photography\" (\"Fotografický poutník\"), které se zúčastnily milióny návštěvníků. Během let 1940 a 1941 se svou ženou dokončili dětskou knížku a velmi úspěšného ilustrovaného průvodce Yosemitským údolím. Také učil fotografii na seminářích v Detroitu. V roce 1941 Adams začal učit na Art Center School v Los Angeles, později známý jako Art Center College of Design, ve které studovali vojenští fotografové.\n\nV roce 1941 Adams podepsal smlouvu s Ministerstvem vnitra aby zhotovil fotografie národních parků, indiánských rezervací a dalších míst spadajících pod úřad. Projektu se říkalo \"Mural Project\" a fotografie měly být použity jako dekorace na zdech nové budovy. Smlouva byla uzavřena na 180 dní. Adams vyrazil na výlet s kamarádem Cedricem a jeho synem Michaelem, který měl v úmyslu zkombinovat práci na projektu „Mural Project“ s prací pro společnost U.S. Potash Company a Standard Oil a některé dny si rezervoval pro soukromou práci.\n\nBěhem práce na projektu v Novém Mexiku Adams jednoho dne fotografoval obraz Měsíce stoupajícího nad malou vesnici se zasněženými horami v pozadí pod dominantní černou oblohou. Fotografie se později stala jednou z jeho nejslavnějších a dostala název \"Moonrise, Hernandez, New Mexico\" (\"Východ Měsíce\"). Adamsův příběh o vzniku fotografie v jeho pozdějších knihách pravděpodobně ještě zvýšil slávu fotografie: světlo na křížích v popředí rychle vybledlo a Adams nemohl najít svůj expozimetr. Naštěstí si pamatoval svítivost měsíce a použil ji pro výpočet správné expozice. Adamsovo dřívější počínání bylo méně dramatické, jednoduše uváděl, že fotografie byla zhotovena po západu Slunce, s expozicí určenou pomocí expozimetru Weston Master.\n\nExpozice byla určena, popředí bylo podexponované, světla v oblacích byla poměrně hustá a negativ se ukázal jako obtížný pro tisk. Jedno z prvních zveřejnění snímku \"Moonrise, Hernandez, New Mexico\" bylo v časopisu \"U.S. Camera Annual 1943\", na základě Steichenova výběru, který pro magazín pracoval jako porotce. Tento krok zajistil snímku \"Moonrise\" divácké publikum před jeho první výstavou v Museum of Modern Art v roce 1944.\n\nPo téměř čtyřicet roků Adams re-interpretoval obraz jako svůj nejpopulárnější, za pomoci nejnovějšího vybavení temné komory zhotovil přes 1369 jedinečných tisků, nejčastěji ve formátu 40×50cm. Mnoho kopií vzniklo během sedmdesátých let a konečně poskytlo Adamsovi finanční nezávislost na komerčních projektech. Celková hodnota těchto originálních výtisků přesahuje 25.000.000 dolarů a nejvyšší cena zaplacená za jeden tisk Moonrise dosáhla 609.600 amerických dolarů v roce 2006 na aukci Sotheby v New Yorku.\n\nMural Project skončil 30. června 1942 a kvůli světové válce nástěnné obrazy nebyly nikdy vytvořeny. Adams na ministerstvo poslal celkem 225 malých tisků, ale pořídil 229 negativů, které si nechal. Mezi ně patří mnoho slavných obrazů, jako jsou \"The Tetons and the Snake River\". Ačkoli by měly být negativy správně majetkem americké vlády, Adams věděl, že národní archiv nevěnoval fotografickému materiálu náležitou péči, tak používal různé vytáčky, aby se vyhnul odpovědím na dotazy.\n\nVlastnictví zejména jednoho obrazu zaujalo: \"Moonrise\". Ačkoli si Adams vedl pečlivé záznamy o svém cestování a výdajích, poněkud méně disciplinovaný byl na záznamy datumů svých fotografií, zanedbal si poznamenat datum pořízení \"Moonrise\". Ale pozice Měsíce umožnila obraz nakonec datovat z astronomických výpočtů a v roce 1991 Dennis di Cicco z časopisu \"Sky & Telescope\" určil datum vzniku \"Moonrise\" na 1. listopad 1941. Protože to bylo v den, ve kterém již nepracoval pro ministerstvo vnitra, obraz patří Adamsovi.\n\nKdyž Edward Steichen na počátku roku 1942 formoval svou fotografickou jednotku Naval Aviation Photographic Unit, tak požádal Ansela Adamse, jestli by nechtěl vést temnou komoru a laboratoř ve Washingtonu. Přibližně v únoru 1942 se Steichen Adamse zeptal, zda by nechtěl do společnosti vstoupit. Adams souhlasil pod dvěma podmínkami: Chtěl získat hodnost důstojníka a pracovat až od 1. července. Steichen však chtěl dát skupinu dohromady co možná nejrychleji, a proto místo Adamse vybral jiné fotografy, kteří byli připraveni nastoupit již od začátku dubna.\n\nAdams byl zarmoucen internací Američanů japonského původu, který nastal po útoku na Pearl Harbor. Požádal o povolení k návštěvě internačního tábora Manzanar v Owens Valley u hory Mount Williamson. Výsledná fotoesej se poprvé objevila v Muzeu moderního umění a později vyšla jako \"Born Free and Equal: The Story of Loyal Japanese-Americans\". Vydání této knihy „se setkalo se zneklidňujícím odporem a bylo odmítnuto jako neloajální.“ Tato práce byla stylisticky a filozoficky významným odchodem od předchozí práce, díky které je Adams známý. Pracoval pro společnost War Relocation Authority, což byl orgán odpovědný za internaci a stěhování japonských Američanů během druhé světové války. Portrétoval japonské Američany a Japonce v několika stálých táborech po Americe. Přispěl také k válečnému úsilí tím, že zrealizoval mnoho fotografických úkolů pro armádu, včetně výroby tisků tajných japonských instalací na Aleutských ostrovech.\n\nOd roku 1943 měl Adams na střeše svého automobilu kombi namontovanou fotografickou platformu, která mu umožnila lepší výhled na bezprostřední popředí a lepší úhel pro rozsáhlé pozadí. Používal různé značky od prostorných limuzín De Soto, přes sentimentální Ford Woodies až po Chevrolety kombi. Od té doby většinu svých krajinářských fotografií pořídil ze střechy auta a už ne v rámci drsné vrcholové turistiky jako v dřívějších dobách. V té době mu bylo 41 let.\n\nAdams během své kariéry třikrát získal Guggenheimovo stipendium, poprvé v roce 1946 na fotografování národního parku. Tato série fotografií obsahovala nezapomenutelné obrazy gejzíru Old Faithful, hory Grand Teton nebo Mount McKinley. V té době existovalo 28 národních parků a Adams fotografoval 27 z nich, chybí pouze národní park Everglades na Floridě.\n\nV roce 1945 byl Adams požádán, zda by na San Francisco Art Institute nevytvořil první oddělení výtvarné fotografie. Adams pozval jako hlavního lektora Minora Whitea a jako hostující přednášející Dorothu Langeovou, Imogen Cunninghamovou a Edwarda Westona. Oddělení fotografie vystudovalo mnoho pozoruhodných fotografů jako například Philip Hyde, Benjamen Chinn nebo William Heick.\n\nV roce 1952 byl Adams jedním ze zakladatelů časopisu \"Aperture\", který byl zamýšlen jako seriózní fotografický magazín věnovaný nejlepším praktickým záležitostem a nejnovějším inovacím. Adams také přispíval do \"Arizona Highways\" cestopisného časopisu bohatého na fotografie. Jeho článek \"Mission San Xavier del Bac\", s textem jeho dlouholeté přítelkyně Nancy Newhallové, byl rozšířen do rozsahu knihy vydané v roce 1954. Toto byla první jejich první spolupráce a další měly následovat.\n\nV červnu 1955, Adams zahájil své každoroční semináře v Yosemite. Pokračoval do roku 1981 a přilákal za tu dobu tisíce studentů. Pokračoval s komerčními zakázkami po dalších dvacet roků a se stal konzultantem s měsíční smlouvou pro Polaroid Corporation, kterou založil jeho dobrý přítel Edwin Land. Adams udělal tisíce fotografií s produkty Polaroid, \"El Capitan, Winter, Sunrise\" (1968) byla například jedna z těch významnějších. Během posledních dvaceti let svého života, používal střední formát 6x6 cm Hasselblad, se kterým pořídil snímek \"Moon and Half Dome\" (1960).\n\nV roce 1963 Adams publikoval své třetí portfolio \"What Majestic Word\" a věnoval jej vzpomínce na svého přítele ze Sierra Clubu Russellovi Varianovi, spoluvynálezci klystronu, který zemřel v roce 1959. Název knihy byl převzat z básně \"Sand Dunes\" od Johna Variana, Russellova otce, a patnáct fotografií bylo doprovázeno spisy Johna a Russella Variana. Russellova vdova Dorothy napsala předmluvu, ve které vysvětlila, že fotografie byly vybrány tak, aby sloužily jako interpretace postavy Russella Variana.\n\nV šedesátých letech Adams trpěl dnou a artritidou a doufal, že přestěhování do nového domova mu udělá lépe. On a jeho manželka zvažovali Sante Fe, ale oba měli závazky v Kalifornii (Virginie řídila Yosemitské studio svého otce). Přítel jim nabídl, že jim prodá dům v Carmel Highlands na pobřeží Big Sur. S architektem Eldridgem Spencerem začali plánovat nový domov v roce 1961 a stěhovali se v roce 1965. Adams začal věnovat většinu svého času tisku nevyřízených negativů, které se nahromadily za čtyřicet let.\n\nV šedesátých létech, několik tradičních uměleckých galerií (bez fotografické empatie), které původně považovaly fotografie za nehodné vystavovat vedle uměleckých děl, se rozhodly vystavit Adamsovy snímky, zvláště bývalá Kenmore Gallery ve Filadelfii. V březnu 1963 Ansel Adams a Nancy Newhallová přijali pověření od Clarka Kerra, prezidenta Kalifornské univerzity na pořízení série fotografií univerzitních kampusů připomínající oslavy stého výročí. Sbírka s názvem \"Fiat Lux\" podle univerzitního motta byla vydávána v roce 1967 a nyní je v archivu muzea fotografie v Kalifornské univerzitě v Riverside.\n\nV roce 1974 vystavoval na fotografickém festivalu Rencontres d'Arles (dříve známém jako Rencontres Internationales de la Photographie d'Arles) ve Francii. Měl také velkou retrospektivní výstavu v Metropolitan Museum of Art.\n\nBěhem sedmdesátých let Adams přetiskl negativy ze svého archivu, aby alespoň zčásti uspokojil velkou poptávku uměleckých muzeí, která (konečně) otevřela fotografická oddělení a žádala jeho práce.\n\nV roce 1972 Adams přispěl svými fotografiemi, aby pomohl publikovat Proposition 20, který povoloval státu regulovat vývoj podél částí pobřeží Kalifornie.\n\nPrezident Jimmy Carter jej pověřil, aby pořídil první oficiální portrét prezidenta zhotoveného na fotografii. Ten rok také spolupracoval s Centrem kreativní fotografie na University of Arizona, která zpracovává některé z jeho záležitostí týkajících se majetku.\n\nAdams zemřel na kardiovaskulární onemocnění 22. dubna 1984 na jednotce intenzivní péče v nemocnici Community Hospital of the Monterey Peninsula v Monterey v Kalifornii ve věku 82 let. Byl obklopen svou manželkou, dětmi Michaelem a Annou a pěti vnoučaty.\n\nVydavatelská práva pro většinu Adamsových fotografií jsou spravována agenturou The Ansel Adams Publishing Rights Trust. Archiv Adamsovy práce je umístěn v Centru kreativní fotografie na University of Arizona v Tucsonu a v Art Institute of Chicago v Illinois. V aukci se prodalo mnoho děl umělce, dne 17. října 2006 se fotografie \"Moonrise, Hernandez, New Mexico\" prodala v aukční síni Sotheby’s za 609 600 amerických dolarů; o 4 roky později byla jeho fotografie \"Clearing Winter Storm, Yosemite National Park\" vydražena za 722 500 amerických dolarů. To je nejvyšší cena, kterou kdy zaplatili za originální fotografii Ansela Adamse.\n\nJohn Szarkowski ve svém úvodu knihy \"Ansel Adams: Classic Images\" píše: „Láska, kterou Američané obětovali práci a osobě Ansela Adamse během jeho stáří, a že se od jeho smrti nadále vyjadřují s nezmenšeným nadšením, to je mimořádný fenomén, který je možná v porovnání s naší zemí v reakci na vizuálního umělce nesrovnatelný.“\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\nRomantičtí krajinomalíři Albert Bierstadt a Thomas Moran zobrazovali Grand Canyon a Yosemity během 19. století, následováni fotografy Carletonem Watkinsem, Eadweardem Muybridgem nebo Georgem Fiskem. Adamsovo dílo se od nich odlišuje jeho zájmem o přechodné a pomíjivé. Fotografoval v různých časech dne a roku, zachycující měnící se světlo a atmosféru krajiny. Jeho velkolepé, velmi detailní obrazy vznikly v jeho zájmu o přirozené prostředí. Jeho černobílé fotografie nebyly čistými dokumenty, ale odrážely vznešený zážitek přírody jako duchovního místa. S narůstající degradací životního prostředí na Západě během 20. století, jeho fotografie ukazují závazek k zachování divoké přírody.\n\nUmělecký kritik John Szarkowski napsal: „Ansel Adams se více než kdokoliv před ním díval, aby viděl specifické kvality světla, které dopadalo na konkrétní místo v určitém okamžiku. Pro Adamse není přirozená krajina pevnou sochou, ale nehmotným obrazem, který se proměňuje jako světlo, které se neustále střídá. Tato citlivost pro specifičnost světla byl motivem, který nutil Adamse, aby vyvinul svou legendární fotografickou techniku.“\n\nV roce 1955 Edward Steichen vybral Adamsovu fotografii \"Mount Williamson\" pro světovou putovní výstavu Muzea moderního umění \"Lidská rodina\", kterou vidělo devět milionů návštěvníků. Fotografie se svým rozměrem 3x3,6 metru stala největším tiskem na výstavě, prezentována od podlahy ke stropu v prominentním místě jako pozadí k části \"Vztahy\", jako připomínka zásadní závislosti lidstva na půdě. Nicméně, i přes nápadné a prominentní umístění Adams vyjádřil nespokojenost s „hrubým“ zvětšením a „ubohou“ kvalitou tisku.\n\nAdams byl realistický ohledně rozvoje země a následných ztrátách habitatu, obhajoval vyvážený růst, ale byl znepokojen pustošením „pokroku“. Řekl: \n\nV roce 1932 Adams pomáhal založit anti‐piktorialistickou Skupinu f/64, což bylo volné a relativně krátce trvající sdružení podobně smýšlejících „přímých“ nebo „čistých“ fotografů na západním pobřeží, jehož členy byli například Edward Weston nebo Imogen Cunninghamová. Modernistická skupina upřednostňovala vysokou ostrost – f/64 je nastavení velmi malé clony, které na velkoformátových kamerách poskytuje velkou hloubku ostrosti – kontaktní tisk, přesně exponované obrazy přírodních forem nebo nalezených objektů a využití celého tonálního rozsahu fotografie.\n\nAdams pro skupinu napsal manifest publikovaný na jejich výstavě v De Young Muzeu:\n\nŠkola f/64 se setkala s odporem od piktorialistů, zvláště od Williama Mortensena, který nazval jejich práci „tvrdou a křehkou”. Adamsovi se nelíbilo dílo Mortensena ani jeho osoba, a odkazoval na něho jako na „Antikrista“. Puristé se přátelili s prominentními historiky a jejich vliv vedl k vyloučení Mortensena z historie fotografie.\n\nAdams později rozvinul tento puristický přístup do techniky zonálního systému.\n\nKdyž v letech 1939–1940 Adams a portrétní fotograf Fred Archer vyučovali na Art Center School v Los Angeles, vyvinuli systém pro správu fotografického procesu nazvaný zonální systém. Byl založen na senzitometrii, měření citlivosti fotografických materiálů. Tato měření určovalo vztah mezi dobou expozice a výslednou hustotou na negativu. Zonální systém poskytuje kalibrovanou stupnici jasu v zónách, od zóny 0 (černá) přes odstíny šedé až po zónu X (bílá). Fotograf může provádět světelné odečty klíčových prvků ve scéně a pomocí systému zón určit, jak musí být film exponován a vyvolán tak, aby bylo dosaženo požadovaných světel nebo stínů. Zonální systém byl sice vytvořen pro černobílý deskový film, ale je také použitelný pro svitkový film, a to jak černobílý, tak barevný, negativní a inverzní a také v digitální fotografii.\n\nV roce 1940, s důvěrníkem Davidem H. McAlpinem a kurátorem Beaumontem Newhallem, Adams pomohl založit fotografické oddělení Muzea moderního umění v New Yorku. MoMA bylo první významné americké umělecké muzeum s vlastním oddělením fotografie. Adams působil jako McAlpinův a Newhallův hlavní poradce, a Peter Galassi hlavní kurátor oddělení v pozdějších letech řekl, že „Adamsova oddanost a nekonečná energie byly životně důležité pro vytvoření oddělení a jeho programů v jeho raných letech.” Pro ty, kteří hledali institucionální uznání fotografie, bylo založení oddělení důležitým momentem, který označil médium za rovné malbě a sochařství.\n\nDne 31. prosince 1940 zahájilo oddělení svou první výstavu \"Sixty Photographs: A Survey of Camera Esthetics\",\nkterá se podobala velkým výstavám, které Adams a Newhall dělali dříve nezávisle. Výstava považovala za hlavní princip estetickou kvalitu, filosofie, která byla v rozporu s filozofií mnoha spisovatelů a kritiků, kteří argumentovali tím, že by mělo být více zastoupeno jazykové využití média jako prostředku komunikace. Fotograf Ralph Steiner, který napsal článek pro \"PM\", kde si stěžoval „na celém tom [MoMA] se zdá, že fotografii považuje spíše za měkkou hudbu než za jazz u večeře s biftekem.” Tom Maloney, vydavatel magazínu \"U.S. Camera\" napsal, že výstava byla „velmi volná, velmi nedotčená, velmi malá, velmi ultra.” Podle Newhalla měla výstava představit uměleckou dokonalost a „nedefinovat, ale navrhovat možnosti fotografického vidění.“\n\nAdams přijal množství cen během svého života i posmrtně, a několik cen bylo po něm pojmenováno.\n\nZa fotografii dostal v roce 1981 cenu Hasselblad Award. Dvě jeho fotografie \"The Tetons and the Snake River\" a pohled na Golden Gate Bridge z pláže Baker Beach, jsou dva ze 115 obrázků, které jsou na zlaté desce Voyageru, uložené v sondách Voyager 1 a Voyager 2. Tyto snímky byly vybrány tak, aby zprostředkovaly informace o lidech, rostlinách a zvířatech a geologických vlastnostech Země pro potenciální mimozemské civilizace.\n\nZa jeho úsilí o ochranu životního prostředí Adams získal v roce 1963 ocenění Sierra Club John Muir Award. V roce 1968 mu byla udělena nejvyšší cena Ministerstva vnitra Conservation Service Award. v roce 1980 mu prezident Jimmy Carter udělil Prezidentskou medaili svobody, nejvyšší civilní vyznamenání v USA za „jeho snahu zachovat divoké přírodní a scénické oblasti této země, a to jak na filmu, tak na zemi.“\n\nAdams obdržel čestný doktorát umění na Harvard University a čestný doktorát výtvarného umění z Yale University. V roce 1966 byl zvolen členem Americké akademie umění a věd. V roce 2007 byl uveden do Kalifornské síně slávy guvernérem Kalifornie Arnoldem Schwarzeneggerem a první dámou Marií Shriverovou.\n\nAnsel Adams Award for Conservation Photography byla založena klubem Sierra Club's v roce 1971, a ocenění Ansel Adams Award for Conservation byla založena v roce 1980 společností The Wilderness Society. Společnost Wilderness Society ve svém washingtonském sídle provozuje vlastní galerii s velkou stálou výstavou jeho prací. Lokalita Minarets Wilderness v Inyo National Forest a vrchol vysoký 3 580 metrů byly v roce 1985 přejmenovány na Ansel Adams Wilderness a Mount Ansel Adams.\n\nAdams byl známý většinou svými výrazně tištěnými velkoformátovými černobílými fotografiemi, ale hodně také pracoval s barvou. Nicméně upřednostňoval černobílou fotografii, o které věděl, že může ovlivnit větší rozsah sytých, výrazných tónů a cítil se omezený tuhostí barevného procesu. Většina jeho práce s barvami byla realizována na pracovních povinnostech, nepovažoval svou práci s barvou za důležitou nebo expresivní, ba dokonce posmrtné používání jeho barevných prací výslovně zakazoval.\n\n\n\n\n\n\n\n\n\n"}
{"id": "35689", "url": "https://cs.wikipedia.org/wiki?curid=35689", "title": "Její pastorkyňa", "text": "Její pastorkyňa\n\nJejí pastorkyňa je opera Leoše Janáčka, jejíž libreto skladatel vytvořil úpravou (zkrácením) stejnojmenného dramatu Gabriely Preissové. V zahraničí je opera zpravidla uváděna pod názvem Jenůfa.\n\nDivadelní hra Gabriely Preissové měla premiéru 9. listopadu 1890. Na rozdíl od předchozí autorčiny hry \"Gazdina roba\" neměla příliš velký úspěch. Přesto byla uvedena ještě v Brně, kde se s ní seznámil i Janáček. Po pozdějších úspěších opery Preissová v letech 1929-1930 drama přepsala do podoby románu.\n\nV roce 1893 Leoš Janáček požádal autorku o svolení dílo zhudebnit. Ač autorka zpočátku nesouhlasila, Janáček do roku 1895 hru zkrátil do podoby libreta. Zvláštností je, že zachoval prozaickou formu, čímž se stal jedním z průkopníků opery zpívané v próze. Místo veršů si v libretu vypomáhá častým opakováním motivů a vět.\n\nNa vlastní opeře pracoval několik let a práci dokončil až 18. ledna 1903. Národní divadlo v Praze operu odmítlo. Šéfdirigentem byl Karel Kovařovic, který měl s Janáčkem osobní rozepře. Proto byla opera nastudována v Brně a premiéra se uskutečnila 21. ledna 1904 v Divadle na Veveří. Opera sklidila obrovský úspěch. V pražském Národním divadle byla uvedena až v roce 1916 a to po Janáčkových i Kovařovicových úpravách. Sklidila opět úspěch. Poté byla nastudována ve Vídni (1918) a dalších metropolích.\n\nAmerická premiéra v Metropolitní opeře v New Yorku proběhla dne 6. prosince 1924. Opera byla uvedena v němčině v překladu Maxe Broda. Dirigoval Artur Bodanzky, titulní roli zpívala Maria Jeritza, která se rovněž zasloužila o toto uvedení. Od roku 1974 se opera uváděla v anglickém překladu (premiéra 15. listopadu 1974) představení řídil John Nelson. V češtině byla opera poprvé uvedena 19. prosince 1992, kdy hlavní roli zpívala Gabriela Beňačková a představení řídil James Conlon. Další české uvedení proběhlo 29. ledna 2007 pod taktovkou Jiřího Bělohlávka.\n\nDnes patří k repertoáru mnoha světových oper. Je většinou uváděna v češtině, s originálním textem libreta.\n\nV podhorském mlýně nedaleko vesnice hospodaří svým dvěma vnukům, nevlastním bratrům - mlynáři Števovi a mládkovi Lacovi - stařenka Buryjovka. Vypomáhá jí Jenůfa, příbuzná obou bratrů, pastorkyně (schovanka) vdovy Kostelničky Buryjovky, která svým statečným přístupem k životu vzbuzuje respekt celé vsi. Jenůfa se zamilovala do lehkovážného vesnického krasavce Števy. S neklidem vyhlíží jeho návrat z města, kam byl předvolán k odvodu. Nikdo zatím netuší, že Jenůfa očekává Števovo dítě - nástup na vojnu by ovšem jejich sňatek překazil. Jenůfu upřímně miluje mládek Laca, bratrovi dívku nepřeje a rád by ji získal pro sebe. Jenůfku stále žárlivě střeží. Števa odveden nebyl. Vrací se v povznešené náladě v doprovodu rekrutů do mlýna a furiantsky se před Jenůfou vychloubá úspěchy u místních děvčat. Mezi rozjařenou mládež náhle vstoupí Kostelnička. Přísná pěstounka Jenůfy rozhodně nedovolí, aby se Števa o její pastorkyni ucházel dříve než po roce, pokud zanechá pití. Zděšená Jenůfa ví, jak si nevlastní matka zakládá na její výchově, proto Števovi domlouvá, aby se s ní udobřil. Laca nesmiřitelně žárlí na bratra, kterého láká jen Jenůfina krása, a proto při potyčce poraní dívčinu tvář nožem.\n\nKostelnička ukrývá ve svém domku Jenůfu i s narozeným Števovým synkem. Ze svatby sešlo, Števovi se Jenůfa s poznamenanou tváří znelíbila. Kostelnička poklesek své schovanky před lidmi tají, aby zachránila dívčinu pověst a svou autoritu. Rozhlásila proto po vsi, že poslala Jenůfu do Vídně sloužit. Kostelnička pozve Števu k rozmluvě a pokoří se před ním, aby ho přece jen přiměla ke sňatku s pastorkyní. Její zoufalé prosby jsou marné, Števova náklonnost k Jenůfce zcela zmizela. Dokonce si brzy bude brát Karolku, rychtářovu dceru. Jen Laca pevně trvá na svém úmyslu ucházet se o Jenůfu, i když mu Kostelnička prozradí dívčino neštěstí. Lacu přece jen na okamžik zarazí zmínka o Števově dítěti. Kostelnička se v rozrušení rozhodne k hroznému činu: zatímco Jenůfa únavou usne, Kostelnička vyběhne s nemluvnětem do mrazivé noci a utopí ho v mlýnském náhonu. Později pastorkyni i Lacovi namluví, že děcko zemřelo, když Jenůfa spala, a je již pohřbeno. Když Jenůfa přistoupí na sňatek s Lacou, Kostelnička má za to, že zachránila budoucnost milované pastorkyně. Vlastní, dosud čisté svědomí, však zatížila těžkou vinou.\n\nBlíží se svatební obřady Jenůfy a Laci. Též Števa a Karolka se budou brzy brát. Jen Kostelnička je úplně proměněná: z energické ženy, vždy plné rozhodnosti, zbývá velmi málo. Sužují ji zlé výčitky svědomí. Svatebčané se scházejí, děvčata vážné Jenůfce zpívají, prohlíží se výbava. Stařenka Buryjovka uděluje dvojici požehnání a též dojatá Kostelnička chce učinit stejně. Nebude jí dopřáno! Venku se strhne křik - pasáček přibíhá s úděsnou zprávou, že dělníci z pivovaru objevili pod ledem ve strouze zmrzlé děcko. V nastalé vřavě Jenůfa zjistí, že jde o jejího mrtvého synka, a označí Števu jako otce. Než se rozvášněný dav stačí na nešťastnou dívku vrhnout, Kostelnička se přiznává. Nechá se rychtářem odvést a u soudu chce svou vinu doznat, aby se zbavila deptající tíhy na duši. Jenůfa si uvědomuje bezmeznou oběť své pěstounky a vše jí odpouští. Ze svatby Karolky a Števy také sešlo. Všichni zdrceně odcházejí. Jenůfka vyzve Lacu, ať odejde s ostatními. Laca jí naopak slibuje nést po jejím boku všechna příkoří - však jednou nastane čas, kdy zasvitne slunce nad společnou cestou životem.\n\n\n"}
{"id": "35692", "url": "https://cs.wikipedia.org/wiki?curid=35692", "title": "Karel Milota", "text": "Karel Milota\n\nKarel Milota, vlastním jménem Karel Hroch, (16. září 1937 Praha – 30. dubna 2002 Praha) byl český spisovatel, básník, prozaik a překladatel.\n\nOdmaturoval roku 1957, poté se z politických důvodů nedostal na vysokou školu, proto nastoupil jako referent na ředitelství silnic. Roku 1964 mohl začít studovat na Filosofické fakultě UK (anglistiku a bohemistiku), kterou absolvoval v roce 1969.\n\nV šedesátých letech přispíval do několika časopisů: \"Tvář\", \"Sešity\", \"Plamen\". Z ruštiny přeložil např. knihu \"Džbán paměti\" Anatolije Marijengofa.\n\nOd roku 1983 manžel spisovatelky a literární teoretičky Daniely Hodrové.\n\nMilotova poezie vychází z permutačních technik, které do české literatury uvedl Jiří Kolář a rozvíjel například Miroslav Holub anebo Emil Juliš. Báseň je tak \"dopředu vytvořena\" na základě algorytmického prostřídávání prvků a výrazů dosazovaných do často neměnného větného rámce. Milotovy verše jsou však na rozdíl od výše jmenovaných vždy zatěžkány specifickou až romantizující metaforikou, tíživými či filosofickými obsahy, které je vzdalují pouhé hře se slovy. Ve své druhé sbírce Milota permutační techniku zčásti opouští a píše například básně navazující na poetiku michnovské barokní poezie, případně verše bez zjevné kompoziční techniky. \n\nVe svých povídkách, novelách a románech navazoval Milota na francouzský nový román, který vsazoval jednak do reality socialistického Československa, jednak jej obohacoval o fantaskní a historizující prvky. Řada jeho próz je specifická zasazením do konkrétních míst často malých měst Česka, jejichž dopodrobna popisovaná topografie nabývá pro popisované děje symbolického charakteru.\n\n\n"}
{"id": "35704", "url": "https://cs.wikipedia.org/wiki?curid=35704", "title": "Panthera", "text": "Panthera\n\nPanthera je rod kočkovitých šelem (zlidověle panteři), sesterský k rodu \"Neofelis\" (pardáli), do kterého se řadí nejznámější velké kočky – tygr, lev, levhart, jaguár a irbis.\n\nExtantní druhy:\n\nFosilní (mnohdy nejisté) druhy:\n\nTaxonomie velkých koček (Pantherinae) a rodu \"Panthera\" stále není ustálena. Níže uvedený kladogram je založen na morfologii a vychází ze studie Mazáka, Christiansena a Kitchenera (2011).\nMolekulární analýza ovšem ukazuje poněkud odlišné výsledky. Následující dva kladogramy vycházejí ze studie z roku 2015, jejímiž autory jsou Li, Eizirik, Davis a Murphy. Horní kladogram je založen na jaderném genomu, spodní kladogram na mitochondriálním genomu. Fosilní druhy studie neuvádí (získání použitelného vzorku DNA je u fosilních druhů velmi obtížné, ne-li nemožné).\n"}
{"id": "35707", "url": "https://cs.wikipedia.org/wiki?curid=35707", "title": "Caracal", "text": "Caracal\n\nCaracal je rod středně velkých (5–25 kg) kočkovitých šelem. Dříve do něj byl řazen pouze karakal, dnes zahrnuje ještě kočku zlatou (\"Caracal aurata\"). Někdy bývá do rodu řazen serval (jako \"Caracal serval\"), nicméně ten podle většiny taxonomických studií vytváří svůj vlastní monotypický rod \"Leptailurus\". Zástupci tohoto rodu se od ostatních kočkovitých oddělili asi před 8,5 miliony lety, poté se oddělila linie servala (asi před 5,6 miliony lety) a následně divergovala kočka zlatá a karakal na současné dva druhy před asi 1,9 miliony lety. Pro zástupce tohoto rodu je typická relativně malá hlava a ve srovnání s většinou jiných koček krátký ocas. Žijí v Africe a živí se malými a středně velkými živočichy.\n\n"}
{"id": "35716", "url": "https://cs.wikipedia.org/wiki?curid=35716", "title": "Oxid antimonitý", "text": "Oxid antimonitý\n\nOxid antimonitý (chemický vzorec SbO, \"někdy zkráceně jen SbO\") je nejdůležitější sloučeninou antimonu.\n\nOxid antimonitý lze připravit více způsoby:\n\n4 Sb + 3 O → SbO.\n\n\n4 SbCl + 6 HO → SbO + 12 HCl.\n\n\nOxid antimonitý je amfoterní oxid. Lze ho přímo oxidovat na oxid antimoničný nebo jiné sloučeniny antimoničné. Také ho lze jednoduše redukovat na antimon.\n\nV pevném stavu se oxid antimonitý vyskytuje ve struktuře, která tvarem odpovídá struktuře adamantanu. Každý atom antimonu je vázán se třemi atomy kyslíku a ty následně s dalšími třemi atomy antimonu. Všechny atomy antimonu jsou tedy vzájemně provázány přes \"kyslíkové můstky\". Je proto vhodnější zapisovat vzorec oxidu jako SbO a nikoliv SbO i když tento zápis není chybně, ale nezachycuje plně strukturu sloučeniny.\n\nV plynné fázi existuje tento oxid v dimerní formě SbO, která je isostrukturní s oxidem fosforečným, tato forma je přítomna také v krystalické kubické formě. Monoklinická forma má lístkovou strukturu složenou z pyramidálních skupin {SbO}, které sdílejí atom kyslíku.\n\n\nOxid antimonitý je pouze slabě absorbován zažívací soustavou, hlavní cestou expozice je vdechování prachu. Vylučování antimonu z těla je pomalé, takže je nebezpečný z hlediska chronické toxicity. Akutní otravy nejsou časté.\n\n"}
{"id": "35734", "url": "https://cs.wikipedia.org/wiki?curid=35734", "title": "Vulpes", "text": "Vulpes\n\nLiška (\"Vulpes\") je rod psovitých šelem. Zahrnuje dvanáct druhů, nejznámější je liška obecná (\"Vulpes vulpes\").\n\n\n"}
{"id": "35742", "url": "https://cs.wikipedia.org/wiki?curid=35742", "title": "Mus", "text": "Mus\n\nMUS, Mus nebo mus může znamenat:\n\n"}
{"id": "35753", "url": "https://cs.wikipedia.org/wiki?curid=35753", "title": "Rattus", "text": "Rattus\n\nRattus je rod hlodavců z čeledi myšovití a podčeledi pravých myší, jeden z mnoha, kterému přísluší české rodové označení krysa.\n\nJeho nejznámější zástupci jsou potkan (\"Rattus norvegicus\") a krysa obecná (\"Rattus rattus\"), přičemž potkan je jediný druh rodu \"Rattus\", který se označuje v češtině rodově jinak než krysa (jako potkan obecný).\n\n\n"}
{"id": "35755", "url": "https://cs.wikipedia.org/wiki?curid=35755", "title": "Milan Cais", "text": "Milan Cais\n\nMilan Cais (* 25. května 1974 Praha) je český bubeník a zpěvák skupiny Tata Bojs.\n\nKromě hudební kariéry je Milan Cais také známý sochař a výtvarník. Je magistrem umění a tvoří pod jménem p3D-01. Jeho instalace byly například vystaveny v českém pavilonu na světové výstavě v japonském Aiči. Ilustroval také knihu \"Nanobook\" svého dlouholetého kamaráda Mardoši, která získala ocenění ministra kultury jako 3. nejlepší kniha roku.\n"}
{"id": "35763", "url": "https://cs.wikipedia.org/wiki?curid=35763", "title": "Ministr", "text": "Ministr\n\nMinistr (původní význam slova z latinského \"\"minister\" =\" „pomocník, sluha“) je člen vlády, který stojí v čele ministerstva. Podle toho, které ministerstvo řídí, přísluší ministru titul, např. „\"ministr vnitra\"“ nebo „\"ministr spravedlnosti\"“. Někdy ale některý z členů vlády své ministerstvo nemá a potom se nazývá „\"ministr bez portfeje\"“. Místopředsedové vlády jsou ministry jen tehdy, stojí-li v čele ministerstva; v takovém případě mají titul např. „\"místopředseda vlády a ministr financí\"“. Totéž se vztahuje na předsedu vlády, který však řídí ministerstvo jen zcela výjimečně. Ministr je součástí kabinetu, tedy náplní jeho práce je exekutivní činnosti (rozhodovací).\n\nMinistři české vlády jsou jmenováni prezidentem republiky, a to na návrh předsedy vlády, zároveň jsou obvykle pověřeni řízením konkrétního ministerstva. Na návrh předsedy vlády jsou také prezidentem republiky odvoláváni, stejně jako při podání demise ji prezident republiky přijímá prostřednictvím předsedy vlády. Při nástupu do úřadu skládají do rukou prezidenta republiky tento slib: „\"Slibuji věrnost České republice. Slibuji, že budu zachovávat její Ústavu a zákony a uvádět je v život. Slibuji na svou čest, že budu zastávat svůj úřad svědomitě a nezneužiji svého postavení.\"“ Nesmí vykonávat činnosti, jejichž povaha odporuje výkonu funkce ministra.\n\nJako členové vlády odpovídají Poslanecké sněmovně, mají povinnost odpovídat na interpelace jednotlivých poslanců a dostavit se osobně do schůze sněmovny (v případě parlamentního výboru nebo komise se mohou dát zastoupit svým náměstkem nebo jiným členem vlády). Protože nebyl zaveden tzv. klouzavý mandát, mohou být zároveň poslanci nebo senátory, ačkoli nemohou zastávat parlamentní funkce. Jejich platové poměry a další nároky stanoví zákon č. 236/1995 Sb., o platu a dalších náležitostech spojených s výkonem funkce představitelů státní moci a některých státních orgánů a soudců a poslanců Evropského parlamentu.\n\n"}
{"id": "35764", "url": "https://cs.wikipedia.org/wiki?curid=35764", "title": "Ministr bez portfeje", "text": "Ministr bez portfeje\n\nMinistr bez portfeje (původně též psáno \"ministr bez portefeuille\") představuje ministra vlády, který nespravuje aparát žádného ministerstva (\"portfej\"). Výraz vychází z francouzského \"Ministre sans portefeuille\".\n\nVe většině vlád Československa, České socialistické republiky a samostatné České republiky byla tato funkce zřízena. Ministr bez portfeje sídlí při Úřadu vlády České republiky. V Nečasově kabinetu měli od jmenování vlády portfej všichni ministři až do odvolání Radka Johna z funkce ministra vnitra v dubnu 2011, když zůstal nadále místopředsedou vlády. V červenci 2011 jej v této funkci nahradila Karolína Peake. V prosinci 2012 se pak ministrem bez portfeje Nečasovy vlády stal Petr Mlsna.\n\nPředseda Legislativní rady vlády je ze zákona členem vlády. Pokud funkci nespravuje ministr spravedlnosti, místopředseda vlády nebo jiný člen kabinetu s portfejí, pak je obsazena ministrem bez portfeje.\n\nV minulosti českých vlád měli charakter ministrů bez portfeje:\n\n"}
{"id": "35766", "url": "https://cs.wikipedia.org/wiki?curid=35766", "title": "Kochova křivka", "text": "Kochova křivka\n\nKochova křivka (někdy mylně nazývaná \"křivka Kochové\") je matematická křivka, jedna z prvních popsaných fraktálních křivek. Známější je jako součást Kochovy vločky, vytvořené ze tří spojených Kochových křivek. Křivka je pojmenována po švédském matematikovi Helge von Kochovi, který ji popsal ve své práci \"Sur une courbe continue sans tangente, obtenue par une construction géométrique élémentaire\" z roku 1904.\n\nKochova křivka vznikne nekonečným opakováním jednoduchého postupu. Na začátku je prostá úsečka (v případě Kochovy vločky rovnostranný trojúhelník tvořený třemi takovými úsečkami). V každém kroku se pak provede následující:\nTím se z původní úsečky stane křivka složená ze čtyř úseček (resp. z trojúhelníka se stane šesticípá hvězda) a postup se rekurzivně opakuje s každou takto vzniklou úsečkou.\n\nKochova křivka vznikne jako limita při opakování tohoto postupu do nekonečna. Její délka je nekonečná, neboť se v každém kroku prodlouží vždy o třetinu – ze tří částí úsečky vzniknou čtyři stejně dlouhé. Z toho vyplývá, že po \"n\" -tém kroku bude délka křivky (4/3) délky původní úsečky. Hausdorffova dimenze Kochovy křivky je tudíž log 4/log 3 ≅ 1,26 (tj. křivka zaplňuje rovinu více než pouhá přímka s dimenzí 1, ale nezaplňuje ji úplně jako například Peanova křivka s dimenzí 2).\n\nKochova křivka je spojitá, ale v žádném bodě nemá tečnu ani derivaci. Kochovu křivku lze také definovat jako systém iterovaných funkcí (IFS).\n\nKochovu křivku lze jednoduše popsat pomocí následujícího L-systému.\n\nKochova vločka by se vytvořila změněním \"axiomu\" na F--F--F, Kochova anti-vločka změněním na F++F++F.\n\nJak už bylo řečeno, Kochova vločka (někdy též Kochův ostrov) vzniká tím, že se na počátku pracuje s rovnostranným trojúhelníkem místo jediné úsečky, výsledkem je tedy plošný fraktální útvar. Obsah takového útvaru je (na rozdíl od jeho obvodu) konečný. V každém kroku se sice plocha zvětšuje, ale přidávané trojúhelníky jsou čím dál menší a výsledkem je konvergentní geometrická řada. Obsah Kochovy vločky je roven 8/5 obsahu původního trojúhelníka. U Kochovy vločky tedy nekonečně dlouhá křivka ohraničuje konečnou plochu.\n\nMírnou modifikací pravidel je možno vytvořit mnoho podobných křivek. Eric Haines také vytvořil trojrozměrnou verzi Kochovy vločky.\n\n\n"}
{"id": "35768", "url": "https://cs.wikipedia.org/wiki?curid=35768", "title": "Celočíselné programování", "text": "Celočíselné programování\n\nCeločíselné programování je odvětví optimalizace, první úloha celočíselného programování byla řešena v roce 1958.\n\nÚlohou čistého (ryzího) celočíselného programování je optimalizační úloha\n\nformula_1\n\nnavíc s podmínkou, že proměnné nabývají pouze celočíselných hodnot. Pokud některé z proměnných mohou nabývat hodnot neceločíselných, jedná se o úlohu smíšeného celočíselného programování (na rozdíl od čistého).\n\nNejčastější typ: lineární celočíselné programování, které řeší úlohu\n\nformula_2\n\npřičemž:\nformula_4\n\nPatří sem např.:\n\nMetody řešení celočíselného programování:\n\nPro lineární celočíselné programování existují další speciální algoritmy.\n\nPro úlohy kde A je totálně unimodulární matice lze s výhodou použít metody pro řešení úloh obecného lineárního programování.\n\n\n"}
{"id": "35775", "url": "https://cs.wikipedia.org/wiki?curid=35775", "title": "Songs for the Deaf", "text": "Songs for the Deaf\n\nSongs for the Deaf je hudební album skupiny Queens of the Stone Age z roku 2002. Jako hostující bubeník nahrál album Dave Grohl. Tímto albem si skupina zajistila popularitu. Píseň „No One Knows“ je některými kritiky pokládána za jednu z nejlepších rockových písní poslední dekády.\n\nVšechny písně složil Josh Homme, Nick Oliveri a Mark Lanegan.\n"}
{"id": "35777", "url": "https://cs.wikipedia.org/wiki?curid=35777", "title": "Parametrické programování", "text": "Parametrické programování\n\nParametrické programování je odvětví optimalizace, první úloha parametrického programování pochází z roku 1955.\n\nParametrické programování řeší optimalizační úlohy, ve kterých máme místo nějaké vstupní hodnoty (resp. hodnot) dány parametry. V praxi totiž vstupní data nebývají známa přesně a zavedení parametrů nám může vysvětlit chování dané úlohy pro výkyvy ve vstupních datech.\n\nCíle parametrické úlohy:\n\nDělení:\n\nSouvislosti:\n\n"}
{"id": "35781", "url": "https://cs.wikipedia.org/wiki?curid=35781", "title": "B2B", "text": "B2B\n\nBusiness-to-business (B2B), také business to business, je označení pro obchodní vztahy mezi obchodními společnostmi, pro jejich potřeby, které neobsluhují konečné spotřebitele v masovém měřítku. Významným rysem modelu B2B je větší důraz na logistiku a zajištění samotného obchodu, oproti důrazu na získání zákazníka, jako je tomu v případě obchodů B2C.\n\nKoncept B2B je nejstarší složkou elektronického podnikání (e-business). Zkratka B2B pochází z anglického termínu Business to Business (obchodník → obchodník), koncept B2B se tedy týká obchodních vztahů a vzájemné komunikace mezi dvěma společnostmi.\n\nB2B vztahy většinou fungují na principu elektronické výměny dat. Těmi mohou být základní informace (např. objednávky, faktury), jejichž elektronická podoba umožňuje snížit náklady, automatizovat celý proces a zvýšit jeho rychlost. Vyšším stupněm B2B obchodování jsou různá B2B internetová tržiště, jejich hlavním úkolem je zprostředkování obchodů.\n\nNejsložitější B2B systémy potom fungují jako komunikační a distribuční sítě, sloužící především k regulaci již navázaných obchodních vztahů. Častým případem je i přímé napojení takovýchto B2B systémů na další programy v rámci softwarové struktury prodávající firmy, což přináší úspory a zvyšuje efektivitu celého prodejního procesu.\n\nZajímavé je, že většina současných B2B systémů je svou kvalitou na mnohem nižší úrovni než B2C systémy určené koncovým zákazníkům (možná právě proto, že B2B zákazníka předem známe a zdánlivě jej tedy není nutné o ničem přesvědčovat).\n\nBusiness-to-business databáze (B2B database), také business to business databáze, je označení pro tištěné, internetové, nebo softwarové médium zaměřené na rozvoj obchodních vztahů mezi společnostmi. Uživatelé těchto databází mají možnost volby či výběru z několika základních kritérií, která mu vyfiltrují potřebná data.\n\n"}
{"id": "35784", "url": "https://cs.wikipedia.org/wiki?curid=35784", "title": "Klecany", "text": "Klecany\n\nKlecany jsou malé město v okrese Praha-východ. Leží asi 5 km severně od okraje Prahy na pravém břehu Vltavy, v nadmořské výšce asi 180–280 m. Centrální část města se nachází na skále nad Vltavou, zástavba se ale přelévá až k vltavskému břehu, stejně tak jako k okolním obcím a rozsáhlým chatovým oblastem. Žije zde obyvatel.\n\n\nAčkoliv osídlení oblasti je doloženo již od starší doby kamenné, první písemná zmínka o Klecanech pochází teprve z roku 1309 ze jména Lobka z Klecan, svědka při koupi Václavic. Koncem 14. století doložena ve vsi tvrz. V roce 1507 král Vladislav Jagellonský povýšil ves na město. Během třicetileté války bylo město poničeno a několikrát vyhořelo. Následně status města opět ztratilo.\n\nNa severní straně obce bylo v meziválečném období zřízeno vojenské letiště, které mělo určitý význam během druhé světové války. Bylo zrušeno v 50. letech 20. století. Status města obdržely Klecany znovu v roce 1994.\n\nV roce 2000 bylo v místní části Na Hradišti odkryto slovanské pohřebiště, které bylo součástí hradiska Pravý Hradec z první poloviny 10. století, významem srovnatelné s obdobnými pohřebišti na Levém Hradci a Pražském hradě.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Klecany \"(přísl. Drasly, Klecánky, Zdibsko, 1765 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, biograf Legie, výroba cementového zboží, 2 cihelny, družstvo pro rozvod elektrické energie v Klecanech, 2 elektrotechnické závody, 2 holiči, 8 hostinců, kapelník, kolář, 2 kováři, 2 krejčí, 2 malíři, obchod s materiálním zbožím, 2 mlýny, 7 obuvníků, 2 pekaři, pískovna, 2 porodní asistentky, 10 rolníků, 3 řezníci, 2 sedláři, 7 obchodů se smíšeným zbožím, spořitelní a záložní spolek pro Klecany, obchod se stroji, školka, 4 trafiky, 2 truhláři, 2 velkostatky (Meissl, Saxl), zahradnictví, 2 zedničtí mistři.\n\nV roce 2002 byla na Vltavě při jezu zprovozněna malá vodní elektrárna v místní části Klecánky. Tato místní část byla zasažena a silně poškozena ničivou povodní v roce 2002, při níž byla poničena řada domů a objektů, včetně elektrárny. Po obnově je elektrárna opět v provozu, instalovaný výkon dvou Kaplanových turbín je 2 x 0,482 MW.\n\nZvony z Klecan byly podle pověsti zapůjčeny do Brandýsa nad Labem k příležitosti vysvěcení tamního kostela sv. Václava. Zvony se však v noci vracely zpět do své obce. Při letu si zpívaly: „Hou - hou! Klecanské zvony jdou! Jdou - jdou!“ Když letěly přes Labe, jel po mostě bezbožný kočí, jemuž se bič zapletl do srdce jednoho ze zvonů. Kočí zlostně zaklel, zvony smutně zapěly: „Jdou! Jdou! Nedojdou!“ a zapadly do tůně. Jednoho dne tam pradlena máchala prádlo a jeden zvon se jí do něj zachytil. Pradlena netušila, co jí to drží, a tak hrubě vykřikla a zvon se potopil navždy. Dodnes je prý v korytě starého Labe v tůni pod jezem možno vidět na dně zvony nebo při úplňku slyšet jejich smutné vyzvánění: „Jdou! Jdou! Nedojdou!“\n\nJiná verze pověsti říká, že zvony se do tůně propadly, když byly do kostela dováženy a probořil se s nimi můstek.\n\n\"Klecany na Seznamu kulturních památek v okrese Praha-východ.\"\n\n\n\nDopravní síť\n\nVeřejná doprava 2018\n\nV obci měly zastávku tyto příměstské autobusové linky :\nVe Zdibech je možné přestoupit na autobusové linky ve směru Neratovice, Kralupy nad Vltavou, Odolena Voda, které zajišťují spojení Klecan s těmito obcemi.\n\n"}
{"id": "35792", "url": "https://cs.wikipedia.org/wiki?curid=35792", "title": "Podmínky optimality", "text": "Podmínky optimality\n\nPodmínky optimality se používají v optimalizaci. Jsou to podmínky, které platí pro optimální řešení, a slouží k redukci množiny přípustných řešení.\n\nRozdělujeme dva typy podmínek optimality:\n\nZnámé podmínky optimality:\n\n"}
{"id": "35801", "url": "https://cs.wikipedia.org/wiki?curid=35801", "title": "Falisin", "text": "Falisin\n\nFalisin, psáno též phallisin, je hepatotoxický cyklický heptapeptidický alkaloid, patřící do skupiny falotoxinů, derivát faloidinu. V čistém stavu je to bílá amorfní látka, nebo bezbarvé krystalky rozpustné ve vodě, methanolu a ethanolu. Připravuje se lyofylizací methanolového extraktu z plodnic hub. Je popsán i způsob syntetické přípravy.\n\nJe obsažen v některých jedovatých druzích hub rodu muchomůrka (\"Amanita\"), zejména:\n\nJako součást extraktu z muchomůrky zelené je používán v homeopatických lécích.\n\nMechanismus jeho účinku je podobný jako u faloidinu. Experimentálně stanovená LD50 při podání intraperitoneálně u myši činí 2,5 až 3 mg/kg hmotnosti těla.\n\nJako protijed se doporučuje silymarin, obsažený v ostropestřci mariánském (\"Silybum marianum\"). Silymarin se sám váže na receptory v jaterních buňkách, které jsou jinak atakovány falisinem a příbuznými jedy.\n\nNázev je odvozen od jména příbuzné látky faloidinu a zprostředkovaně od druhového přívlastku latinského názvu muchomůrky zelené (phalloides).\n\n"}
{"id": "35803", "url": "https://cs.wikipedia.org/wiki?curid=35803", "title": "Tiberios III.", "text": "Tiberios III.\n\nTiberios III. († 705) byl byzantský císař vládnoucí v letech 698 – 705. Jeho původní jméno znělo Apsimar, z příbuzných je znám především jeho bratr Herakleios.\n\nNa císařský trůn vynesla vojevůdce Apsimara vzpoura námořníků vracejících se z neúspěšné výpravy do severní Afriky, kde Arabové nedávno dobyli Kartágo. Apsimar, který v té době zastával funkci \"drungaria\" loďstva, zamířil po své proklamaci směrem na Konstantinopol, ovládl město a nechal císaři Leontiovi uříznout nos. Sám pak pod přijatým jménem Tiberios převzal vládu v říši.\n\nZa Tiberia III. pokračovaly boje s chalífou Abdulmalikem (685 – 705), probíhající hlavně v Malé Asii, kam císař vyslal svého bratra Herakleia ve funkci \"monostratega\". Byzantská ofenzíva sice vedla k jistým úspěchům v Kilikii (704), ale již v roce 705 Tiberiovu vládu ukončili Bulhaři, kteří na trůn dosadili bývalého císaře Justiniána II. Ten nechal Tiberia brzy po převratu popravit.\n\n\n"}
{"id": "35804", "url": "https://cs.wikipedia.org/wiki?curid=35804", "title": "Tis", "text": "Tis\n\nTis (česká výslovnost [ťis], nikoli [tys]; ) je rod jedovatých jehličnatých stromů a keřů z čeledi tisovitých.\nTis je reliktem z geologického období z rozhraní triasu a jury z druhohor, z doby před asi 200 miliony let. Je velmi dlouhověký, dožívá se běžně 300 let, jsou známi jedinci staří i více než deset století. Určování stáří komplikuje srůstání více kmenů v jeden a jejich vyhnilá jádra.\n\nTis se vyskytuje skoro v celé Evropě i v Rusku. V Asii roste od Íránu a Indie přes Čínu až po Japonsko a Indonésii, v Americe od Aljašky po Střední Ameriku. Nejseverněji se nacházejí v Norsku a nejjižněji na severu ostrova Sulawesi (Celebes).\n\nTisy jsou nahosemenné neopadávající dřeviny, jsou to keře nebo stromy dorůstající výjimečně do výšky až přes 20 m. Stromy mají korunu rozložitou, kulovitou či kuželovitou. Jsou dvoudomé, někdy se najdou exempláře jednodomé, tato vlastnost se může s věkem měnit. Kůra je načervenale hnědá, šupinatá. Větvičky jsou nepravidelně střídavé. Jehlice, dlouhé 1 až 4 cm a široké 2 až 3 mm, jsou uspořádány spirálovitě ve dvou řadách, přisedlé nebo krátce řapíkaté, čárkovité a rovné nebo srpovitě zahnuté. Dřevo nemá pryskyřičné kanálky.\n\nSamčí šištice jsou na stopce, kulovité, mající v průměru 3 až 6 mm, vyrůstají ze spodu loňských větviček a jsou složené ze 6 až 14 tyčinek, pylová zrna jsou bez vzdušných váčků. Samičí šištice, dlouhé 4 až 7 mm jsou redukované, téměř přisedlé, obsahují pouze jediné vajíčko podepřeno 3 páry drobných křižmostojných listenů. Po opylení, které probíhá větrem, asi za 6 až 9 měsíců dozrávají v hnědé semeno s tvrdým osemením vejcovitého tvaru. Semeno je uzavřeno do jasně červeného, zřídka žlutého, nepravého míšku zvaného epimatium.\n\nTéměř všechny druhy tisu jsou prudce jedovaté. Jedovatá je celá rostlina, vyjma dužiny jedlého míšku, semena jsou jedovatá také. Obsahuje alkaloidy, např. taxan. Udávaná smrtelná dávka pro člověka je odvar z 50 g nebo 200 g čerstvého jehličí, dříve se užíval také k vyvolání potratu. Semena s oblibou požírají a tím rozšiřují ptáci, nejčastěji drozdovití.\n\nV České republice volně v přírodě roste pouze tis červený, který je celoevropsky silně ohrožený až vymírající. Zákonem č. 114/1992 Sb. o ochraně přírody a krajiny a prováděcí vyhláškou MŽP ČR č. 395/1992 Sb. je zařazen do kategorie druhů silně ohrožených.\n\nTisové dřevo bylo díky svým vlastnostem hojně využíváno Angličany na výrobu slavných anglických luků od 13. století až po 17. století. Později bylo jeho dřevo využíváno na výrobu nábytku. Známé je pod pojmem \"německý eben\". Dlouhodobě jsou tisy symbolem smutku a smrti.\n\nTaktéž je z něj možno udělat bonsaj.\n\nDnes se používá hlavně jako okrasná dřevina, například v parcích a zahradách, je známo přes 400 kultivarů. Je odolný, snese i víc než pouhý sestřih, nevadí mu ani hluboký řez do dřeviny. Je velice rezistentní v městském znečištěném ovzduší.\n\nZ jedovatého alkaloidu taxan se vyrábí látka paklitaxel, které se používá při chemoterapické léčbě zhoubných nádorů prsů, plic a gynekologických nádorů.\n\nTis byl vždy pokládán pokládán za taxonomicky složitější rod, neboť všechny tisy jsou si velice podobné a je složité jedince správně zařadit, existuje také hodně synonymních jmen. V minulosti existovaly jak pokusy klasifikovat všechny taxony jako pouhé poddruhy nebo variety tisu červeného, tak i pojetí přiznávající druhovou hodnotu i nejdrobnějším morfologickým odchylkám. Aktuálně se rod tis rozděluje do 11–12 druhů. Jsou to v podstatě všechno allopatrické druhy, tj. takové, které se nevyskytují společně v tomtéž areálu.\n\n\n\n"}
{"id": "35805", "url": "https://cs.wikipedia.org/wiki?curid=35805", "title": "Česká fotbalová reprezentace", "text": "Česká fotbalová reprezentace\n\nČeská fotbalová reprezentace reprezentuje Česko na mezinárodních fotbalových akcích, jako je mistrovství světa nebo Evropy. Navazuje na československou fotbalovou reprezentaci, která zanikla rozdělením Československa.\n\nPrvním zápasem samostatné české reprezentace bylo přátelské střetnutí 23. února 1994 proti domácímu Turecku (výhra Česka 4:1).\n\nSponzorem reprezentace a dodavatelem dresů je německá společnost Puma.\n\nSeznam zápasů české fotbalové reprezentace na MS\n\nZdroj:\n\nTabulka obsahuje i úspěchy českých mládežnických reprezentací.\n\n\"Nominace na kvalifikační zápasy s Kosovem a Bulharskem.\"\n\n\n"}
{"id": "35806", "url": "https://cs.wikipedia.org/wiki?curid=35806", "title": "Konektor PS/2", "text": "Konektor PS/2\n\nKonektor PS/2 je označení šestikolíkových konektorů mini-DIN, jimiž se k počítači (zpravidla zezadu) připojuje klávesnice a polohovací zařízení (myš, trackball apod.) nebo jiné speciální periferie (např. čtečka čárových kódů). Konektor byl původně představen společností IBM v rámci řady počítačů IBM Personal System/2 neboli PS/2, odkud rovněž pochází dnes používaný název pro toto rozhraní. Postupem času se tento konektor stal de-facto standardem pro připojení klávesnice, kde nahradil starší elektricky kompatibilní konektor DIN, a polohovacích zařízení, kde soupeřil s jinými rozhraními (např. sériovým portem). V současné době je rozhraní PS/2 téměř vytlačeno universální sériovou sběrnicí USB.\n\nKonektory pro připojení klávesnice a myši jsou mechanicky i elektricky kompatibilní, avšak každý z nich využívá mírně odlišný komunikační protokol. Protože nejsou navzájem mechanicky odlišeny (klíčovány) je možné zapojit tato zařízení obráceně, což sice nezpůsobí poškození žádného z nich, ale takto zapojené periferie nebudou fungovat. Aby se takovým omylům předešlo byly konektory (zdířky i zástrčky) v rámci standardu PC-97 barevně odlišeny: modrofialová barva byla přiřazena konektoru a zástrčce pro klávesnici, zelená barva přísluší polohovacím zařízením. U některých základních desek lze najít jeden fialovozelený konektor určený pro připojení redukce, která disponuje již samostatnými konektory pro myš a klávesnici. Toto řešení bylo používáno z prostorových důvodů a to zejména u přenosných systémů (před nástupem rozhraní USB).\n\nPS/2 zařízení pro výpočty polohy a předávání informací systému využívá svůj vlastní obvod, který sám provádí výpočty a předává již pouze kompletní data, díky tomu jsou PS/2 zařízení \"výkonnější\" a tolik nezatěžují CPU než například USB. Také nemá problém s BIOSem, protože je ovladač jednočipu (takzvaný multi I/O) pro obsluhu FDD, dvou sériových portů, jednoho LPT portu a právě zde zmíněné PS/2 integrován přímo v BIOSu počítače. Některé super I/O obvody mají integrované i další součásti jako je infra port, obsluhu usínání PC (šetřící režimy na úrovni BIOS) nebo kontrolu otáček větráčku na základní desce. Kombinací těchto možností a množstvím výrobců vzniká nepřehledná změť multi I/O obvodů, které ale mají jedno společné, mají podporu v BIOSu a mají tedy standardní rozhraní pro komunikaci s operačním systémem počítače.\n\nVzhledem k tomu, že jde dnes (v roce 2019) již o zastaralé rozhraní, stejně jako většina výše zmíněných, lze se s ním setkat spíše u starších počítačů nebo u hardware pro speciální použití. Nové základní desky v noteboocích již obvykle disponují obvodem multi I/O bez podpory PS/2 a dalších rozhraní, protože jejich konektory uvolnily místo konektorům pro USB. Avšak stále bývá součástí zadních konektorů základní desky (kvůli kompatibilitě, když speciální typ klávesnice bez ovladačů nebude fungovat, stačí připojit PS/2 klávesnici).\nNapříklad základní deska od výrobce Intel DH67CL neobsahuje žádný jiný rozšiřující port kromě 14× USB 2.0 a dvou USB 3.0 a multi I/O obvod se stará pouze o šetřící režimy a případný infraport. Jiné základní desky stále obsahují rozhraní PS/2, které však není vyvedeno na zadní stranu počítače, a je nutné použít vnitřní konektor a do počítačového slotu umístit speciální záslepku opatřenou PS/2 konektory. PS/2 konektory jsou stále často dostupné na deskách určených pro průmyslové a jiné speciální použití.\n\n"}
{"id": "35809", "url": "https://cs.wikipedia.org/wiki?curid=35809", "title": "Josef Peterka", "text": "Josef Peterka\n\nJosef Peterka (* 6. března 1944 Oříkov u Sedlčan) je český socialistický básník a literární teoretik.\n\nJosef Peterka odmaturoval v r. 1962, poté vystudoval filosofii a bohemistiku na Univerzitě Karlově, kde roku 1968, získal titul PhDr. prací \"Prolegomena k obsahovému rozboru\". V tomtéž roce nastoupil jako učitel na gymnázium, kde vyučoval do roku 1972, kdy nastoupil do ČSAV Ústavu pro českou a světovou literaturu.\n\nRoku 1981 se stal tajemníkem Svazu českých spisovatelů. Po rozpadu tohoto svazu (1990) přednáší na Katedře českého jazyka a literatury Pedagogické fakulty UK v Praze. V Cibulkových seznamech StB je veden jako důvěrník.\n\nJeho básnická tvorba se nese v reflexivních duchu, jenž je spojen s dialektikou materialismu. Na autorovu tvorbu měl velký vliv především V. Holan a R.M. Rilke. Peterka je též ovlivněn ruralismem\n\nV jednotlivých básních se objevuje tematika milostná, čistě reflexivní, společenská. Tvorba je prozatím uzavřena svazkem ekologické poezie Ekologie duše.\n\nJeho literárně-teoretické práce jsou částečně poplatné duchu socialismu, někdy bývá řazen mezi marxistické literární teoretiky. V jeho odborném díle se však projevuje celá řada literárně-teoretických směrů.\n\n\nKromě této tvorby se věnoval překladům, především ruskojazyčné tvorby, ale i z angličtiny.\n\n\n\n"}
{"id": "35812", "url": "https://cs.wikipedia.org/wiki?curid=35812", "title": "Falacidin", "text": "Falacidin\n\nFalacidin, psáno též phallacidin, je hepatotoxický cyklický heptapeptidický alkaloid, patřící do skupiny \nfalotoxinů, derivát faloidinu. Molekula oproti ostatním falotoxinům obsahuje karboxylovou skupinu. V čistém stavu je to bílá amorfní látka, nebo bezbarvé krystalky, rozpustné ve vodě, methanolu a ethanolu. Připravuje se lyofylizací methanolového extraktu z plodnic hub. Je popsán i způsob syntetické přípravy.\n\nJe obsažen v některých jedovatých druzích hub rodu muchomůrka (\"Amanita\"), zejména:\n\nJako součást extraktu z muchomurky zelené je používán v homeopatických lécích.\n\nMechanismus jeho účinku je podobný jako u faloidinu. Experimentálně stanovená LD50 při podání intraperitoneálně u myši činí 2 až 2,5 mg/kg hmotnosti těla.\n\nJako protijed se doporučuje silymarin, obsažený v ostropestřci mariánském (\"Silybum marianum\"). Silymarin se sám váže na receptory v jaterních buňkách, které jsou jinak atakovány falacidinem a příbuznými jedy.\n\nNázev je odvozen od jména příbuzné látky faloidinu a zprostředkovaně od druhového přívlastku latinského názvu muchomůrky zelené (\"Amanita phalloides\").\n\n"}
{"id": "35819", "url": "https://cs.wikipedia.org/wiki?curid=35819", "title": "Elektroměr", "text": "Elektroměr\n\nElektroměr je elektrický měřicí přístroj, který měří množství odebrané elektrické energie. Obvykle bývá instalován distributorem elektrické energie u jeho odběratelů a na jeho základě probíhá stanovení a vyúčtování spotřebované elektrické energie. Někdy se nesprávně označuje jako elektrické hodiny; tento název pochází z doby, kdy byly elektroměry svojí konstrukcí velmi podobné hodinám.\n\nAby distributoři elektrické energie zohlednili odebírání elektrické energie v době, kdy je v síti její přebytek (tj. převážně v noci) nebo naopak v době energetických špiček, účtují pro tato období různé sazby (tj. ceny za jednu kWh). Aby mohli měřit množství odebrané energie v těchto obdobích zvlášť, vyrábí se tzv. \"vícesazbové\" (nebo \"vícetarifní\") elektroměry.\n\nV minulých dobách byla příslušná časová období stanovena pevně a elektroměr byl vybaven hodinami, které přepínaly měření pro jednotlivá období. Dnes jsou elektroměry ovládány prostřednictvím HDO (tj. dálkově), což je mnohem flexibilnější.\n\nElektroměry fungují jako dokonalé integrátory, integrují výkon v čase. Fungují na podobném principu jako wattmetry (napěťová a proudová cívka).\n\nU měření vysokých příkonů, kde je měřený proud nebo i napětí vyšší, není reálné, aby byl elektroměr vyroben na tyto proudy nebo napětí. V těchto případech se používá nepřímé, nebo také převodové měření. Do napájecího měřeného vedení jsou pak zakomponovány měřící transformátory proudu, které hodnoty proudu v daném poměru (xxx:5) sníží a elektroměrem protéká proud maximálně 5A. Spotřeba se pak ručně, nebo automaticky v elektroměru, ve stejném poměru vynásobí, aby byl zjištěn skutečný odběr. Obdobně se používají i měřící transformátory napětí.\n\nElektroměry se osazují do elektroměrových rozváděčů. Rozvaděče musí vyhovovat elektrotechnickým normám, ale také připojovacím podmínkám distribuční společnosti na které je odběrné místo (měření) napojeno. Elektroměrový rozváděč je vždy v majetku majitele odběrného místa. Připojovací podmínky specifikuje distribuční společnost a jsou souborem požadavků, schémat a dalších podmínek pro provedení, umístění a zapojení měřicích souprav a rozváděčů u odběratelů připojených z distribuční sítě.\n\nZ hlediska odběru může být typ měření:\nDnes je možné měnit dodavatele elektrické energie, ale distributor (distribuční společnost) je vždy ta společnost, ze které je provedeno fyzické připojení vodiči. Na fakturách za dodávky elektrické energie se proto vyskytují, mimo jiné, dvě základní položky a to \"\"za dodávku silové energie\"\" a za \"\"distribuční služby\"\". Pokud tedy bude odběrné místo napojeno z distribuční sítě ČEZ, ale dodávky elektrické energie budou nasmlouvány s E.ON, bude faktury za dodávky energie vystavovat E.ON, ale rozvaděč musí vyhovovat připojovacím podmínkám ČEZ.\n\nV případě opakovaně nezaplacených účtů za energie může dojít odpojení domácnosti od elektřiny. Nicméně k odmontování samotného elektroměru dochází, až pokud se dluhová situace u dodavatele dlouhodobě neřeší. Naopak, navzdory rozšířenému mýtu při krachu dodavatele zůstávají dodávky elektřiny zachovány, protože místo zkrachovalé firmy se o dodávky stará zákonem pověřený dodavatel poslední instance.\n\n"}
{"id": "35821", "url": "https://cs.wikipedia.org/wiki?curid=35821", "title": "Transponovaný graf", "text": "Transponovaný graf\n\nV teorii grafů se pojmem transponovaný graf označuje takový orientovaný graf, jehož hrany jsou orientovány opačně než u původního grafu.\n\nNechť G = (V, E) je orientovaný graf. Graf formula_1, kde formula_2 se nazývá transponovaný graf grafu G.\n\n\n"}
{"id": "35823", "url": "https://cs.wikipedia.org/wiki?curid=35823", "title": "Pivo plzeňského typu", "text": "Pivo plzeňského typu\n\nJako pivo plzeňského typu (anglicky \"Pilsener\" nebo \"Pils\") se označuje světlé spodně kvašené pivo vařené dle plzeňské receptury. Pivovarské kvasinky plzeňského piva vznikly jako hybrid kvasinek Saccharomyces cerevisiae před 500 lety. Od ostatních ležáků se liší především výraznější chmelovou chutí.\n\nV roce 1839 rozhodla plzeňská městská rada o založení pivovaru, vznikl tak Měšťanský pivovar Plzeň. Protože se v něm mělo vařit pivo bavorského typu, byl jako sládek najat vyhlášený bavorský odborník Josef Groll z Vilshofenu (1813–1887). Ten ovšem nepočítal se specifiky místních surovin (měkká plzeňská voda, žatecký chmel, světlejší slad připravovaný anglickou technologií), a tak jako první várku 5. října 1842 vyrobil pivo zcela originální, jasné a zlatavé barvy. Sklidil s ním značný úspěch a receptura se velmi rychle ujala.\n\nIndustrializace a s tím související rozvoj dopravy v 19. století významně napomohl rozšíření plzeňského piva. V roce 1853 se točilo již v 35 pražských hostincích, v roce 1856 se dostalo do Vídně a roku 1862 bylo možno napít se jej až v Paříži. Obchodní úspěch vedl k vytvoření ochranné známky Pilsner Bier (Plzeňské pivo), registrované 1. března 1859 u Obchodní a živnostenské komory v Plzni, a později v roce 1898 Prazdroj – \"Urquell\" (dnes Pilsner Urquell).\n\nAni ochranná známka však nezabránila, aby se jiní nesnažili zneužít věhlasu plzeňského piva. Precedentní je případ sládka Haase z Reibachu, který prodával ve Švýcarsku své pivo pod značkou \"Haas-Pilsner-Bier\". Plzeňský pivovar jej v roce 1892 žaloval, ale curyšský soud rozhodl ve prospěch Haase s odůvodněním, že \"Pilsner\" je vlastně druh piva. Ve sporu s bitburským pivovarem roku 1908 bylo toto rozhodnutí potvrzeno soudem v Kolíně nad Rýnem, ten ale trval na jasném označení původu, a tak se dotyčné pivo dodnes jmenuje Bitburger Pils. Tím si plzeňské pivo definitivně vysloužilo oficiální uznání.\n\nPivo plzeňského typu si stále udržuje vysokou popularitu a vaří se nyní prakticky po celém světě. Pivovarnická asociace v současné době rozlišuje tři typy plzeňského piva:\n\n\n"}
{"id": "35826", "url": "https://cs.wikipedia.org/wiki?curid=35826", "title": "Rozvojové cíle tisíciletí", "text": "Rozvojové cíle tisíciletí\n\nRozvojové cíle tisíciletí (Millennium Development Goals, MDG) je program, který má vést k odstranění největších problémů rozvojového světa definovaných v osmi základních cílech. Podpisem Deklarace tisíciletí v září 2000 slíbilo spolupracovat na jejich dosažení do roku 2015 všech 189 členů Organizace spojených národů a také Švýcarsko a Vatikán.\n\nVšechny členské státy se na summitu ukončeném dne 23. prosince 2000 dohodly ve svém usnesení na osmi prioritách rozpracovaných do konkrétních úkolů, jichž hodlají dosáhnout do roku 2015 nebo dříve:\n\n\n\n"}
{"id": "35828", "url": "https://cs.wikipedia.org/wiki?curid=35828", "title": "Ombudsman", "text": "Ombudsman\n\nOmbudsman je mimosoudní kontrolní úřad, který je státem pověřen k řešení stížnosti jednotlivců na jednání veřejné správy. V Česku a na Slovensku se úřad oficiálně nazývá veřejný ochránce práv.\n\nSlovo i institut vznikl ve Švédsku, kde byl ombudsman pověřen králem dbát na správné chování úředníků. V roce 1809 se institut ombudsmana dostal do švédské ústavy. Hromadného rozšíření se dočkal ale až v druhé polovině 20. století, v současné době je tento institut v různých formách rozšířen téměř ve 100 státech světa.\n\nV některých zemích je institut ombudsmana oblíbený natolik, že existují i na nižších úrovních státu, samosprávy či dokonce mimo státní struktury (ve firmách, v Česku ho má například Česká spořitelna). A naopak i na celoevropské úrovni existuje evropský ombudsman.\n\nOznačení ombudsmana se v různých zemích částečně liší. V angličtině se ombudsmanovi říká \"public advocate\", ve francouzštině \"défenseur des droits\", ve španělštině \"defendor del pueblo\", v italštině \"difensore civico\", němčina potom využívá speciální označení pro ombudsmanku \" ombudsfrau\".\n\nParlamentní (tzv. pravý) ombudsman má tyto znaky:\n\nParlamentní ombudsman může mít všeobecnou nebo jen regionální působnost. Může se také specializovat jen na určitou oblast.\n\n\n"}
{"id": "35832", "url": "https://cs.wikipedia.org/wiki?curid=35832", "title": "Karel Steigerwald", "text": "Karel Steigerwald\n\nKarel Steigerwald (* 11. dubna 1945 Vacíkov) je český dramatik, scenárista a novinář.\n\nKarel Steigerwald se narodil v roce 1945 ve Vacíkově na Příbramsku. Pochází z rodiny, jejíž předkové byli po dvě století lesníky, v této tradici pokračoval i jeho otec. Po maturitě na střední škole v Semilech se přihlásil na elektrotechnickou fakultu ČVUT v Praze, v průběhu studia však zjistil, že nechce být inženýrem „zaměstnaným od šesti do dvou v Tesle“. V říjnu 1967 proto začal studovat dramaturgii na FAMU. Během vysokoškolských studií přispíval do časopisů \"Student\", \"Mladý svět\", \"Literární listy\" a \"Listy\".\n\nOd roku 1973 byl scenáristou a dramaturgem Filmového studia Barrandov, odkud však v roce 1979 musel z politických důvodů odejít, ač napsal protiemigrantskou rozhlasovou hru \"Slabé odpolední slunce\" (1977), podílel se na populárním seriálu \"Jak se máte, Vondrovi?\" a údajně podepsal i tzv. Antichartu. (Podle Jiřího Peňáse podobnou výzvu, která se vymezovala proti Chartě 77, zformuloval s kolegy ve Filmovém studiu Barrandov dokonce ještě dříve.)\n\nPo odchodu z Barrandova byl téměř po deset let ve svobodném povolání. Krátce (1984) pracoval jako dramaturg hraných pořadů v Krátkém filmu. Mimo jiné spolupracoval s Činoherním studiem v Ústí nad Labem, kde režisér Ivan Rajmont nastudoval v prvním uvedení dvě jeho hry (\"Dobové tance\" a \"Foxtrot\"). Od roku 1989 působil v činohře Divadla Na zábradlí jako autor, dramaturg a v letech 1991–1993 jako šéf činohry. Byl členem SSM.\n\nRoku 1994 se stal volným spisovatelem, zároveň působí jako novinář nejdříve byl zástupcem šéfredaktora v \"Lidových novinách\" od roku 1998 publikuje v deníku \"MF Dnes\". Jiří Paroubek několikrát zpochybil jeho novinářskou nestrannost. Vytýkal mu příliš přátelské články vůči ODS a příliš kritické články vůči ČSSD a jeho osobě.Ve svém projevu po volbách do poslanecké sněmovny 8. 6. 2006 ho Jiří Paroubek spolu s dvěma dalšími novináři obvinil, že pracuje „v žoldu ODS“. Za toto obvinění se Jiří Paroubek o den později omluvil.\n\nV letech 1993 až 1997 působil jako člen a místopředseda Rady České televize.\n\nSteigerwald je podruhé ženatý. Jeho první manželkou byla Erna Dománová, má s ní dva syny, Daniela a Davida. Jeho druhou je herečka Eva Salzmannová. Otcem jeho druhé manželky je bývalý politik a bankéř Richard Salzmann.\n\n\n\nV listopadu 2003 byla premiéra muzikálu \"Excalibur\", ke kterému napsal libreto. Stejně jako pro autora hudby Michala Pavlíčka byl i pro Steigerwalda tento příběh o lásce a zradě, křivdě a odpuštění muzikálovým debutem.\n\n\n\n"}
{"id": "35834", "url": "https://cs.wikipedia.org/wiki?curid=35834", "title": "Edelmannův palác", "text": "Edelmannův palác\n\nEdelmannův palác je renesanční měšťanský dům palácovitého typu na olomouckém Horním náměstí č. 367/5, který si zde nechal postavit Václav Edelmann z Brosdorfu. Svého času byl také sídlem velitele olomoucké pevnosti a později zde sídlil starosta a rada města Olomouce, kromě toho sloužil i kulturním potřebám.\n\nStavba vznikla někdy po roce 1572, kdy bohatý olomoucký měšťan a purkmistr Václav Edelmann z Brosdorfu koupil dva staré domy, které nechal zbourat a na uvolněných parcelách začal s výstavbou nové rodové rezidence. Datum dokončení není známo, nejzazší možností je rok 1586, kdy za Václava Edelmanna ml. došlo k polepšení rodinného znaku: na portále domu je znak Edelmannů ještě před jeho polepšením.\n\nVzhledem k postupnému úpadku rodu Edelmannů v 16. století byl Václav Edelmann, v pořadí již třetí, okolnostmi donucen prodat palác roku 1600 Sigmundu Willenbergerovi. Během 17. století prošel dům rukama několika majitelů (např. hrabata ze Žampachu, hrabata z Proskova, hrabata z Appersdorfu), až byl konečně roku 1719 zakoupen městem, které dům nechalo několikrát přestavět.\n\nOd roku 1816 byl palác obydlím velitele olomoucké pevnosti a v letech 1829–1831 zde bydlel polní maršálek Jan Radecký z Radče. V letech 1850–1904 zde pak sídlila správa města, protože radnice v tu dobu sloužila justičním potřebám. Edelmannův palác zvaný v 19. století též Obecní dům měl i kulturní funkce, byl zde nejdříve koncertní sál pro \"Collegium musicum\", pak galerie, knihkupectví nebo první stálé olomoucké kino.\n\nV letech 1869–1871 byla provedena historizující neorenesanční úprava. Naposledy byla v třicátých letech 20. století obnovena pasáž a v letech osmdesátých rekonstruován mázhaus. Od roku 1958 je Edelmannův palác památkově chráněná budova.\n\nVlivem pozdějších úprav se z původního interiéru domu zachovaly jen některé detaily, které dokládají slavnostní ráz přízemí i prvního patra. Jedná se např. o geometrizující renesanční patky v ústřední síni patra, které bylo původně otevřené dvoutraktovou lodžií do náměstí. Zachováno ale zůstalo celé kamenické průčelí, provedené podle nedávných zjištění Michalem Kromerem nebo jeho dílnou. Ve střední části domu, ve dvou patrech někdejších lodžií se nacházejí dvě řady kamenných reliéfů s křesťanskými ctnostmi, hrdinnými postavami a motivy ze Starého a Nového zákona. Reliéfy ve stylobatech zachycují (v pořadí zleva doprava, větší reliéfy zde označeny číslem):\n\nTyto reliéfy se zřetelně inspirují a často přímo kopírují ilustrace Johanna Bocksbergra ml., které rozmnožil technikou dřevorytu Holanďan Jost Amman a které vyšly poprvé roku 1564 ve Frankfurtu nad Mohanem. Dalším zdrojem inspirace byla šestidílná kompozice ze života Kristova, kterou podle kreseb Antonia Blocklandta vytvořil technikou mědirytu jiný Holanďan Philippus Galle. Co se týče kamenických prací, dosud zůstává nevyjasněna otázka autorství. Dříve se za tvůrce plastik označoval Jiří Gialdi, sochař italského původu působící na Moravě. Dnes se spíše uvažuje o účasti více kameníků-sochařů severoněmeckého školení.\n\n"}
{"id": "35837", "url": "https://cs.wikipedia.org/wiki?curid=35837", "title": "Pieniny", "text": "Pieniny\n\nPieniny jsou krajinný celek na Slovensku a v Polsku, patří do geomorfologické oblasti Východné Beskydy.\n\nÚzemí se nachází v severní části slovenké a polské Spiše, nazývané též Zamaguří. Území bylo v minulosti osídleno převážně Poláky a Rusíny, ale i Židy, Němci a Romy.\n\nPieniny tvoří horský masív bradlového pásma. Na slovenském území se nacházejí jen nižší vrcholy, například Holica (828 m). Nejdominantnější vrcholy se nacházejí na polské straně: Sokolica (747 m) a Tři korunky (polsky: Trzy korony, 982 m). Vrchol Třech korunek se skládá z pěti částí:\n\nPieniny se dělí na tři části:\n\nVe vápencových částech Haligovských skal vznikly jeskyně Aksamitka, Zbojnická jeskyně, Jezevčí jeskyně, Kozí jeskyně a Medvědí díry. Jeskyně nejsou přístupné veřejnosti.\nTuristicky nejnavštěvovanějšími jsou Tři korunky a Sokolica na polské straně a Prielom Dunajca (národní přírodní rezervace vyhlášená roku 1967 a předtím již v roce 1932, rozloha 360 ha) na slovenské straně. Prielom Dunajca se nachází mezi obcemi Červený Kláštor a Lesnica. Jde o nejhodnotnější území Pienin, s hlubokými kaňony, meandry řeky zařezanými hluboko do skal, nepřístupnými skalními bradly a dalšími útvary. Turisticky atraktivní je i splutí Dunajce na pltích s originální goralskou hudbou.\n\nTuristé mohou rovněž navštívit hrad v Niedziči, který se v současnosti tyčí nad přehradou. Řeka Dunajec v těchto místech tvořila hranici mezi Uhrami a Polskem. Na polské straně naproti hradu Niedziči stojí zřícenina hradu v Czorsztyně. Tyto hrady byly pohraničními pevnostmi.\n\nPieninský národní park (Pieninský národný park, PIENAP) byl na Slovensku vyhlášen v roce 1967 na ploše 2125 ha, v roce 1997 byl rozšířen na 3750 ha. V Polsku byl vyhlášen Pieninský národní park (PPN) 23. května 1932 na ploše 760 ha, v roce 1955 byl rozšířen na 2231 ha.\n\nSídlo Správy PIENAP-u se nalézá v Červeném Klášteře. Sídlo Správy PPN se nachází v Krościenku nad Dunajcem.\n\nTuristé se mohou ubytovat buď v penziónech v Červeném Klášteře, Majerech nebo v polských obcích nebo ve dvou hotelech v jediném městě Zamaguří, ve Spišské Staré Vsi.\n\n\n"}
{"id": "35838", "url": "https://cs.wikipedia.org/wiki?curid=35838", "title": "Sloup Nejsvětější Trojice", "text": "Sloup Nejsvětější Trojice\n\nJako sloup Nejsvětější Trojice je pojmenováno více objektů:\n\n\n\n\n… a další\n"}
{"id": "35840", "url": "https://cs.wikipedia.org/wiki?curid=35840", "title": "The Guardian", "text": "The Guardian\n\nThe Guardian je britský deník, založený roku 1821 a do roku 1959 vycházející pod názvem \"The Manchester Guardian\". Vydává jej společnost Guardian Newspapers Limited. V listu často publikují politicky velmi protichůdné články (komentáře).\n\n\"The Guardian\" vychází od pondělí do soboty. S průměrným denním nákladem 185 tisíc výtisků (leden 2015) se řadí za \"Daily Telegraph\" a \"The Times\" na třetí místo mezi britskými deníky.\n\nSesterskými novinami je \"The Observer\", jenž vychází v neděli. Vydáván je od roku 1791, což z něj učinilo nejstarší nedělník na světě.\n\nČeské překlady vybraných článků z deníku publikuje Jan Čulík v Britských listech.\n\nMezi osmi mainstreamovými, celostátními, britskými novinami je \"The Guardian\" britskými čtenáři označován jako nejlevicověji orientovaný. V celkovém hodnocení jej v Británii vnímají jako středolevicový. \n\nDo prezidentské kampaně v roce 2004 v USA zasáhl \"The Guardian\" organizováním dopisové akce nerozhodnutým voličům. Dopisová akce slovy někdejšího zaměstnance vyznívala politicky neutrálně, přestože podle něj nebyla středolevicová orientace \"The Guardian\" tajemstvím. Nejvýrazněji podporoval \"The Guardian\" v prezidentské kampani v roce 2004 kandidáta Johna Kerryho.\n"}
{"id": "35842", "url": "https://cs.wikipedia.org/wiki?curid=35842", "title": "Mistrovství Evropy ve fotbale", "text": "Mistrovství Evropy ve fotbale\n\nMistrovství Evropy ve fotbale, označované zkratkou EURO, je hlavní fotbalovou soutěží národních týmů mužů ve federaci UEFA. Turnaj, jehož první ročník proběhl ve Francii v roce 1960, má čtyřletou periodicitu.\n\nTabulka zobrazuje úspěšnost zemí podle vítězství, remíz a porážek. V letech 1960-1992 byly za vítězství dva body, remízu jeden bod a porážku nula bodů. Od ME 1996 jsou za vítězství tři body.\nTabulka zobrazuje celkovou bilanci jednotlivých zemí v kvalifikaci. Od mistrovství Evropy 1980 se nemusí pořadatelská země účastnit kvalifikace.\n\n\n\n\n\n\n\n\n\n\n\n\n\n\n\n"}
{"id": "35847", "url": "https://cs.wikipedia.org/wiki?curid=35847", "title": "Cáchy", "text": "Cáchy\n\nCáchy ( Aachen, výslovnost [áchn], , v místním nářečí \"Oche\", \"Aix-la-Chapelle\" [eks la šapel], \"Aken\", \"Aquæ Granni\" nebo \"Aquisgranum\") jsou historické a lázeňské město v nejzápadnější části Německa, ve spolkové zemi Severní Porýní-Vestfálsko. Leží těsně u nizozemských a belgických hranic, 65 km jihozápadně od Kolína nad Rýnem a 600 km západně od Prahy. Město má obyvatel, je sídlem biskupství a významné technické univerzity. Katedrála Panny Marie je zapsána na seznamu světového dědictví UNESCO.\n\nSousední obce v Německu: Herzogenrath, Würselen, Eschweiler, Stolberg, Roetgen, v Belgii: Raeren, Kelmis, Plombières, v Nizozemí Vaals, Gulpen-Wittem, Simpelveld, Heerlen a Kerkrade.\n\nMísto bylo obydleno už v paleolitu, protože se zde těžil pazourek. Líbilo se už starým Keltům i Římanům, kteří zde objevili nejteplejší prameny na sever od Alp (37 až 75 °C) a nazvali město podle nich a keltského božstva Granna \"Acquae Granni\". Zkomolením obou jmen patrně časem vznikl německý název Aachen a nizozemský Aken. Český název Cáchy vznikl zkomolením spojení „z Aachen“ nebo ze spojení „ze âchen“, tj. \"u vody\" nebo \"u pramenů\", kde došlo ke spojení starší německé předložky \"ze\" (\"k\", dnešní \"zu\") se jmenným základem. Římané zde už na počátku letopočtu vybudovali lázeňské město o rozloze asi 25 ha a přivedli do něho vodu z teplých pramenů.\n\nZa vlády franského krále Pipina III. Krátkého vznikla v Cáchách královská falc. Roku 788 se stala zimním sídlem nejmocnějšího vládce raného středověku Karla Velikého, který se stejně jako jeho předchůdci a následníci stěhoval po celé říši. Cáchy si však zamiloval a postupně je učinil svojí hlavní rezidencí i centrem vzdělanosti a kultury. Roku 796 položil základní kámen tzv. Oktogonu, centrální části dnešního dómu, a roku 814 byl v jeho předsíni pohřben. V letech 936-1531 zde bylo korunováno 30 německých králů, mezi nimi i Karel IV., Václav IV. a jako poslední Ferdinand I. Habsburský. Roku 1166 se Cáchy staly svobodným městem a sídlem německého království. Roku 1177 začal císař Fridrich I. Barbarossa se stavbou vnitřní městské hradby, zhruba v trase dnešního \"Grabenringu\". Roku 1257 začala stavba vnější hradby s 11 branami a 22 věžemi, přibližně v trase dnešního \"Alleenringu\". Teprve roku 1841 se město začalo rozrůstat mimo tuto hradbu.\n\nO hospodářský vzestup města se přičinili hlavně soukeníci a mědikovci, ale od 13. století se zde pravidelně vystavovaly vzácné relikvie, takže se Cáchy staly i významným poutním místem. 25. července 1349 byl v cášské katedrále korunován Karel IV. na říšského krále a v letech 1355-1414 byl starý chór dómu nahrazen gotickým vysokým chórem. 6. července 1376 zde byl korunován Václav IV. Koncem 16. století se ve městě prosadila reformace, proti níž císař Rudolf II. a po něm Matyáš Habsburský ostře zakročili.\n\nRoku 1601 měly Cáchy přes 14 tisíc obyvatel, z toho však jen 2829 mělo měšťanská práva. Roku 1656 velká část města vyhořela, ale v následujících letech zde začal valonský lékař François Blondel budovat velkolepé lázně s kasinem a tanečními sály. Mezi pravidelné hosty patřil například ruský car Petr I. Veliký, pruský král Fridrich II. Veliký nebo hudební skladatel Georg Friedrich Händel. Roku 1668 byla prvním cášským mírem ukončena Devoluční válka mezi Francií a Španělskem a roku 1748 Druhým cášským mírem skončily Války o rakouské dědictví. Po Vídeňském kongresu připadly Cáchy roku 1815 Prusku, 1830 měšťané a vojáci potlačili dělnické nepokoje kvůli zavádění strojů a 1841 bylo město připojeno na železnici.\n\nPo první světové válce Cáchy silně utrpěly politickými nepokoji (Rýnská republika), reparacemi a hospodářskou krizí. Pravidelná pouť do Cách roku 1937, které se účastnilo 800 tisíc lidí, vyústila v tichý protest proti nacistické vládě. Při pogromech v listopadu 1938 byla zničena synagoga a přes 500 cášských Židů zahynulo v koncentračních táborech.\n\nZa druhé světové války byly Cáchy těžce postiženy leteckými nálety, 65 % bytové plochy bylo zničeno a mnoho historických památek poničeno. 1944 byli obyvatelé nuceně evakuováni, ale velitel města Gerhard von Schwerin chtěl původně město opustit a předat nepoškozené spojencům, proto nechal na telegrafním úřadě vzkaz v angličtině, kde vysvětlil svůj ústup a žádal o pomoc pro německé civilisty ve městě. 3. americká obrněná divize dosáhla hranice města 13. září 1944. Když Schwerin zjistil, že spojenci zastavili postup před městem, změnil svůj názor a poslal své jednotky zpět do města, kde se pak bojovalo o každou ulici podle Hitlerova přímého rozkazu. Za to, že ho splnil se zpožděním, měl být Schwerin odsouzen k smrti za zradu, s pomocí maršála Rundstedta a Modela dostal pouze válečné pokárání a byl poslán na italskou frontu. Město bylo nakonec silně poškozeno díky urputným bojům a po šesti týdnech obléhání byly Cáchy 21. října 1944 prvním osvobozeným německým městem.\n\nRoku 1950 byla v Cáchách poprvé udělena Cena Karla Velikého za zásluhy o mír v Evropě, kterou zde roku 1991 obdržel i Václav Havel.\n\nSymbolem města je katedrála Panny Marie. Její historie sahá do roku 786 kdy Karel Veliký založil na falci osmibokou patrovou kapli P. Marie (\"Oktogon\", \"Capella palatina\") podle vzoru kostela San Vitale v Ravenně, ve 14. století rozšířenou o gotický chór. Karel IV. dal podle vzoru cášské kaple postavit na Novém Městě pražském kostel Panny Marie a svatého Karla Velikého (Karlov).\n\nK dalším historickým památkám města patří zejména gotická radnice, založená roku 1355 na místě bývalého paláce Karla Velikého, dvě středověké brány a zbytky opevnění i mnoho historických domů z 15.-18. století.\n\n\nNa dálniční křižovatce Aachen se křižují dálnice A 4 do Kolína nad Rýnem a do Nizozemí a dálnice A 44 do Düsseldorfu a do Belgie.\n\nVedle hlavního nádraží mají Cáchy ještě další nádraží a zastávky pro místní železniční provoz, včetně husté sítě příměstské dopravy. Na hlavním nádraží zastavují expresní vlaky Thalys na trati Paříž – Brusel – Kolín nad Rýnem a mezinárodní ICE na trati Brusel – Kolín nad Rýnem – Frankfurt nad Mohanem.\n\nV roce 1880 vyjela do ulic první koňská dráha, od roku 1895 postupně rozšiřovaná v elektrickém provozu. Rozsáhlá síť tramvají a později i trolejbusů však byla roku 1974 zrušena a nahrazena autobusy.\n\nMezinárodní letiště Maastricht-Aachen v Nizozemí leží asi 30 km od centra města, mezinárodní letiště Köln-Bonn i letiště Düsseldorf asi 90 km.\n\n\n\n\n\n"}
{"id": "35848", "url": "https://cs.wikipedia.org/wiki?curid=35848", "title": "Kolín nad Rýnem", "text": "Kolín nad Rýnem\n\nKolín nad Rýnem (německy \"Köln\", anglicky a francouzsky \"Cologne\") je čtvrté největší město v Německu. Leží ve spolkové zemi Severní Porýní-Vestfálsko a žije v něm přes milion obyvatel. Kolín je významným kulturním, obchodním střediskem a komunikačním uzlem, kde se konají četné veletrhy. Původně zde byla germánská osada, kolem roku 50 n. l. vzniklo římské město \"Colonia Agrippina\", od 4. století sídlo biskupství. Ve středověku byl Kolín největším městem v Německu. Katedrála svatého Petra, založená 1248 a dostavěná až v letech 1848-1880, patří k největším gotickým stavbám v Evropě a její věže dosahují výšky 157 m. Kolínská univerzita, založená roku 1388, je šestou nejstarší univerzitou ve střední Evropě a zároveň jednou z největších v Německu.\n\nKolín je nejstarším z velkých německých měst. Byl založen císařovnou Agrippinou, ženou Claudia, která se narodila v legionářské osadě (\"castra Romana\") nad Rýnem. V roce 50 dala této osadě jméno \"Ara Agrippinensium\" (podle jiných pramenů \"Colonia Claudia Augusta Agrippina\", CCAA) a povýšila ji na město. Kolem roku 89 se město stalo hlavním městem provincie a jedním z významnějších obchodních a výrobních center římského impéria na sever od Alp.\n\nVe 4. století zde vzniklo biskupství a do roku 785 arcibiskupství kolínské. Od 12. století má město ve svém názvu vedle Jeruzaléma, Konstantinopole a Říma přídomek „svatá“ (\"sancta\"): „\"Svatá Kolonia z milosti Boží věrná dcera Římské církve\"“. Ve středověku se město rozvíjelo, bylo spoluzakladatelem Hanzy, vznikla zde v roce 1388 první městská univerzita v Německu. Kolín bylo tehdy největší a nejbohatší německojazyčné město. Od roku 1288, po vítězství nad biskupem Siegfriedem II., město řídili jeho obyvatelé, ale teprve v roce 1475 byla tato situace právně upravena přiznáním statusu svobodného říšského města.\n\nObjev Ameriky, vznik nových obchodních cest a z toho vyplývající změny v evropském hospodářství vedly k ekonomickému i politickému úpadku města. V roce 1560 byla přerušena stavba katedrály, v roce 1795 Kolín obsadili Francouzi a v roce 1815 bylo město připojeno k Prusku.\n\nReformy provedené nejprve Francouzi a později pruskými úřady vytvořily vhodné podmínky pro rozvoj Kolína v době průmyslové revoluce. Město se stalo významným dopravním uzlem (železnice, říční plavba). Rozvíjel se průmysl (Felten & Guillaume, Stollwerck, Klöckner Humboldt Deutz AG - zakladatelem byl Nicolaus August Otto, Helios AG). V roce 1880 byla po 632 letech dokončena stavba katedrály (výška věží je 157 m). Po zboření středověkých hradeb došlo k dynamickému územnímu rozvoji a tím k růstu počtu obyvatel. V době druhé světové války byl Kolín stejně jako další města vystaven velkým spojeneckým náletům, z nichž největší byl proveden jako operace Millenium v noci z 30. na 31. května 1942. Náletu se zúčastnilo 1047 bombardérů RAF. Během druhé světové války se počet obyvatel snížil z cca 800 000 na 104 000. V současnosti v Kolíně žije přes milion lidí, z čehož 17,2 % (asi 175 515, stav v roce 2004) byli cizinci. Kolín je po Berlíně a před Hamburkem městem s druhou největší tureckou menšinou v Evropě.\n\nLeteckou dopravu zajišťuje mezinárodní letiště Kolín/Bonn (CGN) asi 15 km jižně od města. Köln Hauptbahnhof je významný železniční uzel, kde jezdí vlaky ICE a TGV a zajišťují dálkové spoje na všechny strany.\n\nKolín má systém výpadových radiál a pět koncentrických silničních okruhů, z nichž ten vnější je dálniční obchvat. Z něho vycházejí dálnice A1, A3, A4, A57 a A59 i řada dalších silnic.\n\nMěstskou dopravu obstarává 11 linek rychlodrážních tramvají o celkové délce 195 km (po Melbourne (256 km) a Petrohradu (205 km) největší tramvajová síť na světě), které ve středu města vedou tunelem, a množství autobusových linek. Na to navazuje 9 linek příměstské dopravy (S-Bahn), které obsluhují celý region.\n\nMěsto má mimořádně bohatou historii, počínající v 1. století, a její stopy se přes těžké poškození v roce 1944 zachovaly po celém území vnitřního města.\n\nKolín má velké množství muzeí, výstavních galerií a kulturních středisek. Mezi nejnavštěvovanější patří:\n\n\n\n"}
{"id": "35849", "url": "https://cs.wikipedia.org/wiki?curid=35849", "title": "Helsinská technická univerzita", "text": "Helsinská technická univerzita\n\nHelsinská technická univerzita (finsky \"Teknillinen korkeakoulu\" – zkratka TKK, švédsky \"Tekniska högskolan\") byla hlavní technická univerzita ve Finsku, se sídlem v Espoo na poloostrově Otaniemi ve Velkých Helsinkách. 1. ledna 2010 byla sloučena spolu s Helsinskou školou ekonomickou a Helsinskou universitou umění a designu v Aaltovu universitu, pojmenovanou podle známého finského architekta Alvara Aalta.\n\nByla založena v roce 1849 v Helsinkách jako Technická škola, v roce 1872 přejmenována na Polytechnickou školu, v roce 1879 na Polytechnický institut. Technickou univerzitou se stala v roce 1908. V roce 1966 se přestěhovala z Helsinek do nového kampusu v Otaniemi, s komplexem budov navržených Alvarem Aaltem.\n\nByla známa svou laboratoří nízkých teplot O. V. Lounasmaa, která dosáhla světového rekordu nejnižší teploty. Fakulta chemické technologie zpracování dřeva je na špičkové úrovni ve světě. První organickou syntézu použitelnou v průmyslovém měřítku, pro výrobu kafru, vyvinul Gustaf Komppa, první profesor chemie na TKK.\n\nNa fakultě informatiky vyučoval Teuvo Kohonen, který ve spolupráci s Erkki Ojou přispěl k znovuobrození výzkumu umělých neuronových sítí a na Technické univerzitě vytvořil jedno z klíčových center pro výzkum tohoto oboru.\n\n\n"}
{"id": "35850", "url": "https://cs.wikipedia.org/wiki?curid=35850", "title": "Stralsund", "text": "Stralsund\n\nStralsund je město na úrovni okresu na severovýchodě Německa, ve spolkové zemi Meklenbursko-Přední Pomořansko. Leží 68 km severovýchodně od Rostocku na pobřeží Baltského moře při úžině Strelasund, která odděluje ostrov Rujána od pevniny; od roku 1936 překonává úžinu hráz se silničním a železničním mostem. Stralsund má 58 000 obyvatel (2004).\n\nMěsto bylo založeno ve 13. století Slovany z Rujany (Rány) na průlivu Strelasund. Název města i průlivu pochází ze slovanského jazyka Ránů a znamená \"střela\". Tento význam je uchován i v městském znaku, který zobrazuje šíp. Ve středověku bylo hanzovním městem. Stralsund byl jediným severoněmeckým městem, které se dokázalo během třicetileté války ubránit Albrechtovi z Valdštejna.\n\nStralsund je charakteristický množstvím dochovaných gotických cihlových staveb, např. Nikolaiskirche, Marienkirche, Katarinenkloster, radnice (ze 13. století).\nDne 27. června 2002 byla historická centra měst Stralsundu a Wismaru zapsána na Seznam světového kulturního dědictví UNESCO.\n\nV roce 2008 bylo ve městě otevřeno Ozeaneum Stralsund.\n\n\n\n"}
{"id": "35854", "url": "https://cs.wikipedia.org/wiki?curid=35854", "title": "Camp Nou", "text": "Camp Nou\n\nCamp Nou (katalánsky: „nové hřiště“, někdy psaný i jako Nou Camp) je fotbalový stadion ve španělské Barceloně, domácí hřiště klubu FC Barcelona. Byl dokončen v roce 1957 a kapacita 99 500 diváků ho činí největším fotbalovým stadionem Evropy a 5. největším na světě. Podle regulí UEFA je stadion zařazen do kategorie 4. Až do roku 2000 bylo jeho jméno \"Estadi del FC Barcelona\" (v překladu \"Stadion FC Barcelona\"), hlasováním členů oficiálního klubu fanoušků byl však přejmenován na často užívaný název \"Camp Nou\".\n\n\n\n"}
{"id": "35855", "url": "https://cs.wikipedia.org/wiki?curid=35855", "title": "Brémy", "text": "Brémy\n\nBrémy jsou město na severu Německa, ležící na řece Vezeře. Jsou hlavním a s 548 547 obyvateli (stav k 31. 12. 2013) i největším městem spolkové země Svobodné hanzovní město Brémy, k níž mimo Brém náleží ještě přístav Bremerhaven.\n\nHistorické jádro města má oválný tvar – na jedné straně je ohraničeno řekou Vezera (Weser), na druhé ho ohraničuje park vzniklý po zbourání barokních hradeb a vodní příkop ve tvaru hvězdy. V parku se nalézá i zachovalý větrný mlýn, ve kterém je dnes kavárna. Středem města je náměstí (Marktplatz), které je obklopeno výstavnými měšťanskými domy a celou řadou dominantních budov: radnice s renesanční fasádou ze 17. století, dóm St. Petri s vysokými věžemi, které tvoří panorama města, a renesanční kupecký dům \"Schütting\". Významnou památkou náměstí je desetimetrová socha rytíře Rolanda stojící před radnicí, která symbolizuje nezávislost a obchodní práva města. Socha Rolanda je spolu s radnicí od roku 2004 zapsaná na seznamu památek UNESCO.\n\nZa levým rohem radnice se otvírá malé prostranství s celou řadou zajímavostí. Nachází se zde nejen informační centrum a stánky s občerstvením (typický je Bratwurst – dlouhý bílý kořeněný párek), ale i cenné památky. Dominantou je bezesporu kamenný kostel \"Unser Lieben Frauen Kirche\" s asymetrickými věžemi, který je z části zastíněný radnicí. Spolu s katedrálou St. Petri patří k nejstarším kostelům v Brémách. Mnohem novější památkou Brém je bronzová socha Brémských muzikantů ležící vlevo za radnicí, kteří symbolizují čtyři hrdiny – osla, psa, kočku a kohouta – pohádky bratří Grimmů. Přestože podle pohádky skupinka zvířátek do města Brémy nikdy nedorazila, stala se hlavním symbolem města, který nalezneme téměř ve všech podobách – ať už jako plyšové hračky nebo gumové bonbóny.\n\nDalší zajímavostí Brém je cihlová ulička \"Böttcherstrasse\" z let 1922 až 1931, do které se vstupuje v dolní části náměstí vedle domu Schütting. Nad vchodem do úzké cihlové uličky se nachází zlatý reliéf „světlonoš“ zobrazující archanděla Michaela bojujícího s drakem. Uvnitř uličky se nachází řada obchůdků, galerií, muzeí i hospůdek. Největším lákadlem pro turisty je zvonkohra umístěná mezi štíty dvou domů, která odbíjí vždy ve 12, 15 a 18 hodin. Během hraní zvonkohry se v části domu otáčí kruhový panel a zobrazuje různé výjevy z historie. Ulička Böttcherstrasse, na jejímž konci se nachází domnělý \"dům Robinsona Crusoea\", pokračuje na nábřeží řeky Vezery.\n\nNa nábřeží Vezery „\"Die Schlachte\"“ se nachází široká promenáda pro pěší i cyklisty, při níž jsou zakotveny lodě, např. historické plavidlo \"Admirál Nelson\", nabízející i ubytování a stravovací služby. Směrem po proudu leží řada restaurací se zahrádkami, kde to zejména v podvečer a večer kypí životem. Naproti zmíněným restauracím na opačném břehu Vezery se nachází pivovar \"Becks\".\n\nZajímavou částí Brém je čtvrť \"Schnoor\", vzniklá na místě původních slumů, kterou tvoří pár úzkých křivolakých uliček seskupených kolem stejnojmenné hlavní ulice Schnoor. Dnes je místem obchůdků, galerií, uměleckých dílen, restaurací a to vše spolu s malými hrázděnými domečky vytváří řadu malebných zákoutí.\n\n\n\n\n"}
{"id": "35856", "url": "https://cs.wikipedia.org/wiki?curid=35856", "title": "Apis", "text": "Apis\n\nApis může být:\n\n"}
{"id": "35865", "url": "https://cs.wikipedia.org/wiki?curid=35865", "title": "Most přes Velký Belt", "text": "Most přes Velký Belt\n\nMost přes Velký Belt, dánsky Storebæltsbroen, je visutý most, překonávající průliv Velký Belt mezi městy Korsør a Nyborg a spojující tak dva největší dánské ostrovy, Sjælland a Fyn.\n\nSpojení přes Velký Belt, dlouhé 18 km, bylo dokončeno v roce 1998 a zahrnuje čtyřproudou dálnici a dvoukolejnou železniční trať. V západní části z ostrova Fyn na ostrůvek Sprogø, ležící uprostřed úžiny, vedou dálnice i železnice paralelně po nízkém (světlost 18 m) 6 611 m dlouhém mostě, pod východní část úžiny se železnice zanořuje do dvojitého podmořského tunelu, zatímco silnice ji překonává velkolepým visutým mostem, dlouhým 6 790 m.\n\nS rozpětím hlavního pole 1 624 m jde v současnosti o třetí nejdelší visutý most na světě (po mostě Akaši-Kaikjó v Japonsku a mostě Xihoumen v Číně).\n\nMostovka je široká 31 m a hlavní pole má světlou výšku 65 m, takže umožňuje proplout i největším námořním lodím. Každý den přes Velký Belt projede kolem 24 000 aut.\n\nS výškou pilířů 254 m je nejvyšším mostem Dánska.\n\nPři stavbě mostu zemřelo při pracovním úrazu 7 lidí.\n\nDne 2. ledna 2019 došlo na mostě k železniční nehodě, během níž zemřelo 8 lidí.\n\n"}
{"id": "35874", "url": "https://cs.wikipedia.org/wiki?curid=35874", "title": "Grand Prix Kanady 2000", "text": "Grand Prix Kanady 2000\n\nGrand Prix Kanady XXXVIII Grand Prix Air Canada\n\n\n\n\n\n\n\n"}
{"id": "35875", "url": "https://cs.wikipedia.org/wiki?curid=35875", "title": "Aachen (rozcestník)", "text": "Aachen (rozcestník)\n\nAachen může být:\n\n"}
{"id": "35885", "url": "https://cs.wikipedia.org/wiki?curid=35885", "title": "Rožnov pod Radhoštěm", "text": "Rožnov pod Radhoštěm\n\nRožnov pod Radhoštěm (do roku 1912 pouze Rožnov, \"Rosenau\" či \"Rožnau\") je město o celkové rozloze 3 948,22 ha s rozsahem poloh přibližně 360–950 m n. m., většinou plochy v krajinné oblasti Rožnovská brázda, součásti Západních Beskyd, v rámci administrativně správním v okrese Vsetín ve Zlínském kraji na území České republiky.\n\nCentrum města se nachází zhruba 17 km severovýchodně od Vsetína, zástavba podél řeky Rožnovská Bečva. V roce 2018 obyvatel na katastrálních územích s názvy Hážovice, Rožnov pod Radhoštěm a Tylovice. Nejníže situovaná řeka Rožnovská Bečva v lokalitě Zubersko (u přítoku Zuberského potoka), nejvyšší polohy jihozápadně od vrcholu Velká Polana (981 m n. m.).\n\nSeverní část katastrálního území situováno v geomorfologickém celku Moravskoslezské Beskydy, přibližně mezi vrchy Kamenárka (863 m n. m.) a Černá hora (901 m n. m.),  jižním okrajem zasahuje do Hostýnsko-vsetínské hornatiny, urbanistický obvod Hlaváčky (odloučená obytná plocha základní sídelní jednotky) až lesní lokalita Drviska s prameništěm Studeného potoka (rozsahem plochy malé lokality Vsetínských vrchů).\n\nV roce 1911 ve městě založen Musejní a národopisný spolek, spoluzakladatelé Bohumír a Alois Jaroňkové. Z podnětu spolku v roce 1913 projekt na založení muzea v přírodě, cílem bylo zachránit stavby lidové architektury na rožnovském náměstí před jejich zánikem a přemístit je do přírodního areálu. Realizace až v rámci příprav národopisných slavností Valašský rok v roce 1925, zřízeno Valašské muzeum v přírodě, lidově nazývané rožnovský „skanzen”. Od 11. prosince 2018 je součástí, současně město sídlem, Národního muzea v přírodě.\n\nPoprvé je Rožnov, přívlastek \"pod Radhoštěm\" byl k názvu připojen až roku 1913, zmiňován v roce 1267 v listině svého zakladatele, olomouckého biskupa Bruna ze Šaumburku. Rožnovský hrad na kopci Hradisko doložen již roku 1310, sloužil spolu s hrady Helfštýnem a Hukvaldami k ochraně Moravy před uherskými nájezdníky. Žili zde páni z Kravař, Cimburkové, sedmihradský vévoda Petr, ale i loupeživý rytíř Jan z Messenberka. Hrad byl částečně rozbořen roku 1539 na rozkaz císaře Ferdinanda I., (v současnosti zřícenina).\n\nKopcovitá až hornatá oblast od 16. století dosidlována také tzv. Valachy, etnickou skupinou se salašnickým způsobem života (pastevectví) na severovýchodní Moravě (v roce 1714 u Rožnova sedm salaší). Postupně splynuli s místním obyvatelstvem, zachována však charakteristická lidová kultura, v současnosti typická pro národopisnou oblast moravského Valašska.\n\nZřejmě už počátkem 16. století v Rožnově vybudováno ojedinělé vodní dílo, asi dvoukilometrový uměle vytvořený kanál známý jako „struha“. Část vody z řeky Bečvy nad Rožnovem odváděl do městské zástavby pro pohon dvou mlýnů, obyvatelům sloužila jako zdroj užitkové vody pro domácnosti, k napájení koní a dobytka, máchaní prádla i osvěžení v horkých dnech. Za Rožnovem se voda vracela do Hážovického potoka a jím zpět do Bečvy. Jednou za rok průtok vody zastaven za účelem vyčištění struhy od nánosů a naplavenin.\n\nOd roku 1548 až do 19. století město vlastnili Žerotínové, spojeno s rozvojem sklářství a tkalcovství (tzv. rožnovské plátno a mušelín). Jejich vládu připomíná černý lev v městském znaku.\n\nK roku 1687 v Rožnově uváděna papírna, od roku 1712 pivovar, který nechal postavit Karel Jindřich ze Žerotína. V letech 1748 – 1752 byl v obci po předcházejících dřevěných kostelech vystavěn nový, zděný kostel Všech svatých. V té době ve farnosti působil mladý kněz Antonín František Hohn (knězem 1745 – 1752). Dostavbu kostela zdržely nepokoje, dokončen tak byl až v roce 1752.\n\nV roce 1796 si brněnský lékař František Kročák uvědomil léčebné působení místních klimatických poměrů a poslal do města první čtyři nemocné s plicními chorobami. Od té doby roste známost Rožnova coby klimatických lázní. Oficiálně je založil tehdejší ředitel panství Josef Drobník, na světovou úroveň lázně později pozvedli lékaři František Polanský a Vladislav Mladějovský. Pacienti se léčili žinčicí a vycházkami, později i koupelemi a elektroléčbou. Lázeňství zde bylo na vrcholu počátkem 20. století, kdy byl Rožnov pro příznivé klima řazen mezi nejlepší léčebné lokality v Evropě a přirovnáván ke švýcarskému Davosu nebo italskému Meranu. Za léčbou nemocí dýchacího ústrojí i srdce sem každou sezónu přijíždělo až 3000 hostů. Patřil mezi ně např. zakladatel psychoanalýzy Sigmund Freud nebo přírodovědec Gregor Mendel. V rámci rozvoje lázeňství byla v letech 1934–35 postavena Masarykova ozdravovna na vrchu Kozinec, svému účelu ale sloužila jen krátce. Na konci 2. světové války přeměněna na lazaret, později se stala zotavovnou ROH. Lázně byly zrušeny v roce 1953. Viditelnou připomínkou tehdejších dob zůstal Společenský dům v městském parku.\n\nZ hlediska dopravního spojení významnou událostí vybudování železniční tratě do Krásna nad Bečvou (dnes součást Valašského Meziříčí), po ní první vlaky v roce 1892.\n\nV roce 1925 založeno Valašské muzeum v přírodě, nejstarší a největší tzv. muzeum pod širým nebem (v angličtině open air museum) ve střední Evropě.\n\nV roce 1950, v souvislosti s rychlým rozvojem národního podniku Tesla Rožnov, zahájena výstavba nejstaršího rožnovského sídliště – Záhumení. Třípatrové bloky domů domovem pro zhruba tisíc lidí. Sídliště zároveň trvalou expozicí sgrafit akademického malíře Jana Kobzáně, touto technikou, zejména přírodními motivy, vyzdobil vstupy domů nebo rámy kolem balkónových oken. Nejbohatěji zdobené sloupové balkóny dvou protilehlých domů v křížení ulic Boženy Němcové a Julia Fučíka.\n\nV polovině 20. století klesl význam rožnovské „struhy“ pro místní průmysl, jako poslední ji využívala papírna (původní dolní mlýn). Kolem roku 1973 do ní bylo uloženo potrubí kanalizace a struha byla zasypána. Její malá, ale funkční část zůstala zachována u horního splavu Bečvy, odkud dodnes přivádí vodu k pohonu technických staveb v Mlýnské dolině, expozici Valašského muzea v přírodě, napájí také potůček protékající městským parkem.\n\nV roce 2010 obnovena tradice vaření piva, otevřen zrekonstruovaný pivovar (založen v roce 1712), ve městě také tzv. pivní lázně.\n\nKatolický farář jménem Jan je v písemnostech poprvé zmiňován roku 1490. Zřejmě už tehdy zde žili i nekatolíci, kteří v polovině 16. století v městečku již převládali. Katolická fara byla obnovena roku 1666. Roku 1900 se v Rožnově hlásilo 2 939 obyvatel ke katolíkům, 46 k evangelíkům, 26 bylo židů. V roce 1930 zde žilo 3 248 katolíků, 127 evangelíků, 11 židů a 185 občanů bez vyznání.\n\nSe vznikem čtrnácti krajů vznikly i obce s pověřeným obecním úřadem. Obce pověřeného obecního úřadu Rožnov pod Radhoštěm uvádí následující tabulka.\n\n\n\nSeznam vyšších, středních, základních, mateřských a speciálních škol najdete v samostatném článku.\n\nMěstská knihovna Rožnov pod Radhoštěm, příspěvková organizace je veřejná knihovna s univerzálními knihovními fondy. Jejím zřizovatelem je město Rožnov pod Radhoštěm, od roku 2003 je ředitelem knihovny (statutárním zástupcem) Bc. Pavel Zajíc. Knihovna působí na území města a má dvě pobočky. První se nachází v místní části Hážovice a druhá v místní části Horní Paseky.\n\nOd 17.12 1993 knihovna funguje v nových prostorách bývalé Bergerovy vily na Bezručově ulici.\n\nV roce 2016 knihovna získala titul Knihovna roku 2016 Zlínského kraje.\n\nV listopadu 2016 proběhla otevřená architektonická soutěž na přístavbu budovy knihovny na Bezručově ulici. V soutěži zvítězil návrh architektonického studia Čtyřstěn - Ing. arch. Karla Kubzy a Ing. arch. Milana Joji.\n\nOd roku 2017 funguje pod správou knihovny knihobudka, která je umístěna na Masarykově náměstí. Byla adaptována z vysloužilé telefonní budky.\n\nKnihovní jednotky celkem 56 556, registrovaní čtenáři 3 247, z toho do 15 let 951, výpůjčky celkem 215 211 (2018).\nV Rožnově pod Radhoštěm se nachází 130 pojmenovaných ulic a 2 náměstí, tj. celkem 132. Seznam všech pojmenovaných ulic naleznete v samostatném článku\n\n\n\n\n"}
{"id": "35886", "url": "https://cs.wikipedia.org/wiki?curid=35886", "title": "Prazdroj", "text": "Prazdroj\n\nPrazdroj je české označení piva v současné době vyráběného pod obchodním názvem Pilsner Urquell v pivovaru Plzeňský Prazdroj, a. s. Jde nejen o typický, ale i historický vzor piv plzeňského typu. Vůbec poprvé na celém světě byl tento druh piva uvařen 5. 10. 1842 v plzeňském pivovaru německým sládkem Josefem Grollem.\n\nPilsner Urquell byl vůbec první světlý ležák, čímž byl inspirací pro více než dvě třetiny dnes vyráběného piva na světě.\n\n\"Prazdroj\" (4,4 % VOL.) je spodně kvašený světlý ležák vyráběný spodním kvašením. Naprostá většina produkce nyní kvasí v nerezových cylindrokonických tancích, které Pivovar Prazdroj instaloval v roce 1993. Byly zavedeny po pětiletých zkouškách a ověřování, kdy pokusné šarže dosahovaly objemů až 2000 hl piva. Vedle toho probíhá tzv. srovnávací výroba tradiční původní technologií s kvašením v dubových kádích a zráním v ležáckých sudech, využívaná pro zajištění neměnnosti jedinečné chuti a kvality. Tradiční technologické parametry kvašení i dokvašování (zrání) piva tím nebyly nijak dotčeny, jak lze snadno dokázat porovnáním údajů o době kvašení a zrání piva z uvařené první várky v roce 1842 a současných technologických parametrů. Pivo Pilsner Urquell bylo a je charakteristické nižším obsahem alkoholu, tj. „jen“ 4,4 % obj., což vyplývá z nižšího prokvašení piva. Extrakt původní mladiny se mění, zatímco v roce 1972 byl 12,08% hmotnosti, v roce 2006 již musel být méně než 12%, protože Pilsner Urquell ležák byl u Celní správy veden jako 11%, a v roce 2011 byl u vzorku v průzkumu MF DNES stanoven 11,69%.\n\nPůvod receptury Prazdroje je svázán se vznikem plzeňského měšťanského pivovaru. Při první várce 5. října 1842 se sládkovi Josefu Grollovi povedlo vytvořit pivo vskutku unikátní barvy a chuti. Dlužno říci, že se mu to podařilo omylem, neboť byl původně přizván na vaření piva klasického bavorského typu. Místní měkká voda, kvalitní žatecký chmel a nová anglická metoda zpracování sladu však způsobily, že čerstvá várka po svém naražení 11. listopadu překvapila nebývalou kvalitou.\n\nNové pivo si rychle získalo věhlas a začalo se i vyvážet. S tím samozřejmě přišly i různé plagiáty, proti kterým plzeňský pivovar bojoval registrací různých ochranných známek, z nichž ta současná vznikla teprve na sklonku 19. století. Registrována byla v roce 1898, a to dvojjazyčně, česky jako „Plzeňský Prazdroj“ a německy jako „Pilsner Urquell“.\n\nPo privatizaci se začalo důsledně užívat německé varianty \"Pilsner Urquell\". Národ však tento název nepřijal, a tak se nejčastěji slyší označení \"Plzeň\", i když v některých může evokovat asociaci na příbuzný Gambrinus.\n\nPilsner Urquell se aktuálně vaří jenom v plzeňském pivovaru. V polských Tychách se vařil v letech 2002—2011 a také se vařil v letech 2004–2017 v ruské Kaluze.\n\n"}
{"id": "35887", "url": "https://cs.wikipedia.org/wiki?curid=35887", "title": "Eduard Petiška", "text": "Eduard Petiška\n\nEduard Petiška (14. května 1924 Praha – 6. června 1987 Mariánské Lázně) byl český spisovatel, autor více než devadesáti titulů. Jeho knihy byly přeloženy do několika desítek jazyků a staly se populární i v zahraničí. Celkové prodeje jeho děl přesáhly hranici osmnácti milionů kusů. Mezi jeho nejznámější díla patří Staré řecké báje a pověsti a příběhy o Krtkovi. Eduard Petiška je otec spisovatele Martina Petišky. \n\nPetiška zasáhl do mnoha žánrů jako básník, romanopisec, povídkář, novelista, autor knih pro děti a mládež, dramatik, teoretik dětské literatury a překladatel. Od roku 2013 vycházejí jeho díla také v elektronické podobě v edici sebraných spisů Eduarda Petišky, z nichž jsou některá k dispozici zdarma ke stažení a řadí se k nejstahovanějším českým e-knihám. Jeho dílo bylo vyznamenáno řadou cen, byla po něm nazvána planetka.\n\nPocházel z rodiny s bohatou kulturní tradicí. Od dětství používal dva mateřské jazyky, češtinu a němčinu. To mu umožnilo, v letech zákazu publikování, vytvořit rozsáhlé překladatelské dílo.\n\nJeho otec František Petíška (*1883 Praha) byl (stejně jako jeho dědeček Václav) poštovním úředníkem v Praze. Prošel první světovou válkou, v níž léta strávil v Rusku, uměl krásně vyprávět a byl velký čtenář i milovník knih. Byl spolužákem Jaroslava Haška, se kterým sedal v lavici (Hašek použil Petiškovo jméno do svého díla).\n\nFrantišek Petiška později pracoval v Dělnické úrazové pojišťovně spolu s Franzem Kafkou a účastnil se předčítání Kafkových prací v kroužku jeho prvních posluchačů.\n\nJeho matka Adéla, rozená Adeline Winandt (*1892 Berlín) provozovala v Praze na Novém Městě v ulici Na rybníčku čp. 1640/II obchod s konfekcí, po té, co se ve 20 letech vzdala zamýšlené dráhy operní pěvkyně. Z její strany rodu zřejmě vzešly umělecké sklony i na syna. Psala verše i prózu. Její otec Franz byl litografem v Berlíně a jeho dědeček pocházel ze staré nizozemsko-německé malířské rodiny, matka (Eduardova babička) Františka však byla Češka ze Smíchova. Dědeček Franz jako grafik působil v různých zemích. V rodině byla řada malířů, zdobili např. freskami i severočeské kostely, strýc Oskar Winandt oděšel do cizinecké legie. \n\nOtcova rodina pocházela z Českého ráje, někteří působili jako správci zámků (Sychrov a Hrubá Skála) šlechtického rodu Rohanů, s nimiž udržovali dobré vztahy, což zavdalo příčiny k domněnkám o možném příbuzenství, které ale nejsou podloženy.\n\nCelá rodina byla hudebně nadaná, jak jeho matka, tak on sám měli absolutní hudební sluch a nebýt druhé světové války, byl by z něj zřejmě herec nebo operní zpěvák, neboť složil již zkoušky na konzervatoř. Nenastoupil na ni kvůli nacistické okupaci a byl pracovně nasazen jako soustružník v čelákovické Volmanově továrně.\n\nMladší bratr František Petiška byl literárně činný při svém lékařském povolání, psal povídky i verše pod pseudonymem František Vinant a po deset sezón vystupoval v Divadle Járy Cimrmana. Jeho předčasná smrt v roce 1980 je reflektována ve filmu \"Nejistá sezóna\".\n\nOd dětství jej lákaly příběhy a osudy. Nejprve byl posluchačem (z vyprávění jeho babičky vznikla později jeho známá kniha \"Sedmikráska\", obsáhlá sbírka německých pohádek), později byl velkým čtenářem. A už ve svém dětství začal s literárními pokusy.\n\nPo roce 1945 nastoupil na Filozofickou fakultu Univerzity Karlovy, kde vystudoval srovnávací literaturu u profesora Václava Černého, spolu s germanistikou, navštěvoval však i jiné přednášky – např. u profesora Jana Mukařovského z estetiky, profesora Karla Chotka z národopisu, profesora J. B. Čapka. Navštěvoval i přednášky z medicíny a dalších oborů.\n\nPo osvobození se okamžitě zapojil i do kulturního života, nejprve, ještě za svých studentských let, jako básník. Začal publikovat v oblasti prózy, poezie, psát do novin, překládat, byl aktivní v Umělecké besedě, přátelil se s dalšími umělci, spolupracoval s filmem a rozhlasem. \n\nVedle toho se zapojil do společenského života jako aktivní člen Syndikátu českých spisovatelů. S Konstantinem Bieblem plánoval natáčení \"filmových básní\", jakýchsi předchůdců dnešních videoklipů, psal také do dětských časopisů i do novin.\n\nTyto aktivity byly po Únoru 1948, tedy v jeho čtyřiadvaceti letech, náhle přetrženy. V roce 1948 se oženil, manželka Alena (za svobodna Štědrá) byla učitelka, pocházela ze starého učitelského rodu, byla mu do konce života velkou oporou a spolupracovnicí, vytvářela harmonické prostředí, ve kterém mohlo jeho dílo vzniknout. O svém životě napsala vzpomínky, které jsou volně k dispozici na Wikimedia Commons (zde).\n\nJejich syn, spisovatel PhDr. Martin Petiška, byl otci častou inspirací a je dohledatelný i v jeho díle (\"Martínkova čítanka\", \"Jak se Martínek ztratil\").\n\nMěl řadu významných přátel v uměleckých kruzích, zvláště se stýkal s umělci, kteří byli v padesátých letech, stejně jako on, na okraji společenského postavení. Např. spisovatelé Jaroslav Seifert, František Hrubín, Bohumil Hrabal, Emanuel Frynta a mnozí další. Z malířů především Jiří Kolář, Kamil Lhoták, Zdeněk Miler, Karel Teissig, Vladimír Komárek, Zdeněk Sklenář, Vilém Plocek, kteří ilustrovali jeho knihy, dále Cyril Bouda, Helena Zmatlíková a další.\n\nV padesátých letech vznikl v jeho bytě v Brandýse nad Labem neoficiální klub, kde se jeho přátelé stýkali, četli si své práce a mohli se navzájem seznamovat s novými cestami moderního umění. Jako nekomunista měl uzavřenou cestu k významným funkcím, o to více měl otevřenou cestu k práci.\n\nEduard Petiška je pohřben na hřbitově v Brandýse nad Labem.\n\nV roce 2016 mu městská část Praha 5 udělila čestné občanství in memoriam.\n\nV období padesátých let, kdy nemohl vydávat pro dospělé, se přeorientoval na tvorbu pro děti, ve které pokračoval až do konce svého života – \"O jabloňce\", \"O dětech a zvířátkách\", \"Pohádkový dědeček\", \"Jak krtek ke kalhotkám přišel\", \"Krtek a autíčko\", \"Birlibán\", \"Martínkova čítanka\". Tvořil i pro mládež – \"Staré řecké báje a pověsti\", \"Příběhy na které svítilo slunce\", \"Příběhy tisíce a jedné noci\", \"Čtení o hradech, zámcích a městech\". Petiškova \",rozsáhlá tvorba básnická i prozaická se svojí nadčasovou kvalitou řadí k předním dílům české literatury 2. poloviny 20. století, a dočkala se řady vydání i překladů do světových jazyků.\"\"\n\nPrávě v těchto oblastech se stal jedním z nejznámějších a nejvýznamnějších autorů české literatury a získal si i široký mezinárodní ohlas.\nPostupně ale zasáhl svým dílem i do dalších kategorií ve kterých byl oceňován už za svého života. Jako (výběr děl):\n\n\nPatřil tak mezi autory, kteří obsáhli svým dílem různé literární žánry a psali pro všechny věkové kategorie a ve svých dílech dosáhli pozoruhodného ohlasu.\n\nNa konci své umělecké dráhy byl při autogramiádách obklopen dlouhým zástupem čtenářů, kteří si nechávali někdy zapisovat do knih už třetí věnování – první napsal před lety babičce, druhé její dceři a nyní stála u jeho stolku vnučka, žádala o třetí věnování do své oblíbené knížky.\n\nPetiška se zabýval mytologií a kulturou starověkých národů i českými dějinami. Jeho převyprávění jsou zasazená do širšího vzdělávacího rámce, nezaměřují se na pouhou deskripci, nalézáme zde patrnou snahu o vylíčení životních postojů a charakterových rysů lidské přirozenosti, které zůstávají stejné napříč dějinami i kulturami. V dávných pravdách a lžích se reflektují a vybarvují i ty současné.\n\n\"Staré řecké báje a pověsti\"\n\nJde pravděpodobně o jeho nejznámější knihu. Autor, který v začátcích komunistické totality nevěřil, že se mu ještě v životě podaří vydat knihu pro dospělé, ji proto pojal, jak později sděloval, jako \"román o životě v Čechách\", o českých zoufalstvích a nadějích, tedy jako klíčový román, kde jednotliví bozi představovali jednotlivé politiky a postoje.\n\nV tomto archetypickém pojetí antické látky zřejmě spočívá její mezinárodní úspěch, není to jen převyprávění antických mýtů, je to jednolitá zpráva o lidském životě a charakteru, tato zpráva je srozumitelná ve všech jazycích, do kterých kniha byla přeložena a vydávána (v němčině, angličtině, italštině, nizozemštině, finštině, ruštině, maďarštině, estonštině atd.). Jen ve Francii dosáhla pětadvaceti vydání do roku 2011 a stala se školní četbou.. V České republice se dlouhodobě řadí k nejprodávanějším a nejpůjčovanějším knihám vůbec. V současné době je vydávána v tištěné podobě s původními ilustracemi Václava Fialy a v elektronické podobě.\n\nAutorovo dílo se dělí už před knihou \"Staré řecké báje a pověsti\" do dvou základních větví: do literatury pro dospělé a do literatury pro děti a mládež, z nich se každý směr opět dělí na další odvětví, pokrývá se tak celý úsek čtenářského věku, čtenářských zájmů.\n\nDá se říci, že \"Staré řecké báje a pověsti\" jsou úhelným kamenem jeho tvorby. Z titulu, o který jiní autoři neprojevili zájem, protože se jim zdál příliš pracný a bezvýznamný, se stal základní bod, z něhož vyšel na svou literární dráhu, na které se stal oblíbeným vypravěčem. Jak pro děti, tak pro dospělé, vyprávěl o tísni i radosti, věrnosti i zradách, o marnosti i možném naplnění času, jaký je člověku na jeho životní pouti (zdánlivě krátké, ve skutečnosti plné možností) přisouzen.\n\n\"Staré mezopotámské báje a pověsti\"\n\nObsahují čtyři základní mezopotámské příběhy, které byly klíčové pro utváření kultury mezopotámské, ale jejím prostřednictvím i řady dalších. V tištěné podobě vychází, spolu se starými egyptskými bájemi a pověstmi a s Příběhy starého Izraele, v souborném vydání pod názvem Příběhy na které svítilo slunce. V elektronické podobě vychází v souborném vydání pod názvem Starověké báje a pověsti.\n\n\",I vydal se Gilgameš s Uršanábim k městu Uruku. Po dvaceti dvouhodinách pojedli, po třiceti dvouhodinách ulehli. Zrána se vydali na pochod a vynořily se před nimi hradby Uruku. Po dlouhé době uviděl Gilgameš zase uruckou hradbu, své dílo. Zármutek z něho opadával jako voda po zátopě.\n\"„Jsem odsouzen k smrti jako každý člověk,“ řekl k Uršanábimu, „ale můj život se zachytil v mých skutcích. Nad mými skutky nevládne smrt.\" (Úryvek z knihy)\"\n\n\"Staré egyptské báje a pověsti\"\nVe starých egyptských bájích a pověstech se vracíme po stupních staletí zpátky do dob před několika tisíci lety, kdy staří Egypťané uctívali boha slunce, ale také do doby počátků velkolepého stavitelského umění, řemesel a do doby počátků lékařské vědy a astronomie, k pramenům lidské vzdělanosti.\nObsahuje převyprávění vůbec nejstarších bájí a pověstí, které se zrodily v Říši na Nilu. Vybrané desatero příběhů představuje úvod do egyptské mytologie. V tištěné podobě vychází, spolu se starými mezopotámskými bájemi a pověstmi a s Příběhy starého Izraele, v souborném vydání pod názvem Příběhy na které svítilo slunce. V elektronické podobě vychází v souborném vydání, spolu se Starými mezopotámskými bájemi a pověstmi a Příběhy starého Izraele, pod názvem Starověké báje a pověsti.\n\n\",Kdo chce uslyšet prastaré příběhy dávných věků, ať otevře tuto knihu a začne číst. Sestoupíme spolu o tři až pět tisíciletí do minulosti a vkročíme do krajin zahřívaných od nepaměti prudkými slunečními paprsky. Jsou to krajiny, kde voda byla velikým darem a slunce mívalo podobu mocného boha.\"\" (Úryvek z knihy)\n\"Příběhy starého Izraele\"\n\nVe čtrnácti příbězích starého Izraele předkládá ve čtrnácti kapitolách starozákonní židovský výklad dějin izraelského národa. Je zachycen od stvoření světa Jahvem (židovskou podobou Hospodina) přes vyvedení Izraelitů z Egypta a stavbu Jeruzalému až po babylonské zajetí Židů.\nV tištěné podobě vychází, spolu se Starými mezopotámskými bájemi a pověstmi a s Příběhy starého Izraele, v souborném vydání pod názvem Příběhy na které svítilo slunce. Vyšla také samostatně pod názvem Příběhy starého Izraele. V elektronické podobě vychází v souborném vydání, spolu se Starými mezopotámskými bájemi a pověstmi a Starými egyptskými bájemi a pověstmi, pod názvem Starověké báje a pověsti.\n\n\",Písemné památky starého Egypta i staré Mezopotámie upadly v zapomenutí se znalostí jejich starověkého písma. Izraelské písemné památky dostávaly časem jinou podobu, podle toho, jak se měnilo stanovisko vypravěče nebo vykladače, ale v zapomenutí neupadly nikdy. Hebrejská bible, která shrnovala v sobě izraelskou literaturu, sjednotila židovské kmeny, dala jim vědomí národa a stala se základem židovského náboženství. Nová pokolení přidávala ke starému znění nové dodatky, obměňovala příběhy a vykládala je po svém. Hebrejské bájesloví a pověsti žily a proměňovaly se v ústech vykladačů i za minulého letopočtu. V knize, která leží před vámi, bylo přihlédnuto i k novějším dodatkům a výkladům, neboť židovská tvořivost nezemřela s počátkem našeho letopočtu. Tím se tato kultura liší od mrtvých kultur staroegyptské a mezopotámské. Hebrejské písemné památky byly přejaty i do křesťanské bible pod jménem Starý zákon a žijí tak podnes i mimo židovské náboženství ve všech křesťanských náboženstvích světa.\"\" (Úryvek z knihy)\n\n\"Příběhy tisíce a jedné noci\"\n\n\",Ve jménu slitovného pána světa\"\n\n\"počíná se nejpodivuhodnější čtení\"\n\n\"a sláva těm, kdo dali nám v něm poučení,\"\n\n\"čtěte a slyšte, že na zemi zdejší\"\n\n\"byli už před vámi šťastní i nešťastnější,\"\n\n\"že láska, která lidská srdce mění,\"\n\n\"v těch srdcích často sama dojde proměnění,\"\n\n\"čtěte a slyšte moudrost dávných dob a lidí.\" \n\n\"Kdo mnoho ví, nejsladší datle sklidí.\"\"\n\nSpecifické zpracování Tisíce a jedné noci středověké arabské anonymní sbírky lidových pohádek, bajek, anekdot a dalších příběhů.\n\"Staré české báje a pověsti\"\n\nNové převyprávění českých dějin. Vychází také pod názvem Čtení o hradech a pod názvem Čtení o hradech, zámcích a městech, atd.\n\n\"Báje dvacátého století\"\n\n\"„…Nehledám jakoukoliv krásnou katedrálu, ale katedrálu v Amiensu, jen tu, ne její obdobu, dvojníka, ale právě ji i se vší únavou cesty, časem, který je k tomu potřeba, trápením, a přeji si určitý sluneční paprsek, který by dopadal na ni i na mě.”\" \"(úryvek z knihy)\"\n\nJedná se o soubor povídek i o jedno z posledních autorových děl, zaměřené na lidské osudy a příběhy, v různých dějinných i kulturních etapách; které, i přes různost prostředí, zůstávají v jádru podobné, ponořují se do nitra individuálního světa a hledají smysl lidského putování. Příběhy se odehrávají ve dvacátém století a jsou zaměřené na dospělé čtenáře. V tištěné podobě vyšlo pod názvem O motýlu, který zpíval : Báje dvacátého století.\n\nZemřel náhle, tak jak o tom psal v jedné ze svých básní (\"Jak by chtěl básník zemřít\"), během každoročního léčebného pobytu v Mariánských Lázních, 6. června roku 1987. Na domě č. p. 5 v Karlovarské ulici, ve kterém v Mariánských Lázních pobýval, je nyní umístěna pamětní deska s jeho portrétem sochaře Reona Argondiana.\n\nNa devadesát svazků literárního díla, které zanechal, zůstává z podstatné části stále živé, vychází stále znovu v tištěné i elektronické podobě a je vydáváno v mnoha překladech, jeho texty vyšly ve třiceti jazycích, mj. čínsky, japonsky, arabsky, vietnamsky… Bližší přehled původních i přeložených děl je uveden v knize \"Eduard Petiška Bibliografie\", kterou zpracovala Věra Vladyková, vydané ve dvou vydáních nakladatelstvím Odeon v roce 1999 a dostupné on-line.\n\nPo sametové revoluci bylo jeho dílo vyznamenáno řadou cen, mimo jiné Platinovou knihou, cenou Rudolfa II. a medailí Franze Kafky. Na jeho počest byla nazvána planetka, městská knihovna v Brandýse nad Labem nese jeho jméno,byly po něm pojmenovány ulice, každoročně je udělována Cena Eduarda Petišky. \n\nV roce 2014 se u příležitosti výročí autorova 90. narození uskutečnilo několik akcí na jeho přípomínku, např. Rok Eduarda Petišky. V roce 2016 mu bylo uděleno čestné občanství Prahy 5 in memoriam. V roce 2017 byla ku příležitosti 30 let od jeho úmrtí uspořádána výstava Eduard Petiška známý – neznámý. V roce 2018 byl v anketě v rámci oslav 100 let vzniku České republiky vybrán občany v Brandýse nad Labem jako největší osobnost v historii města. V roce 2019 mu byla na hradě Valdštejn odhalena pamětní deska.\n\n\n\n\n\n\n\n\n\n\n\n\n"}
{"id": "35888", "url": "https://cs.wikipedia.org/wiki?curid=35888", "title": "Výstav", "text": "Výstav\n\nVýstav je odborný pojem používaný pro označení celkové produkce piva. Může být užit pro produkci jednotlivého pivovaru, skupiny pivovarů nebo celého státu. \n\nPodle výstavu se pivovary dělí na minipivovary, malé, střední a velké pivovary. Minipivovary vystavují řádově desítky až stovky hl ročně, největší české pivovary více než milion hektolitrů. Německý Spolkový statistický úřad rozděluje pivovary na malé (roční výstav menší než 5000 hl), střední (5000 až 0,5 milionů hl) a velké pivovary (roční výstav více než 0,5 milionu hektolitrů).\n\nVýstav všech českých pivovarů v roce 2016 činil 20,5 milionu hektolitrů piva. \n\nCelosvětový výstav činil v roce 2006 více než 1,33 miliardy hektolitrů piva. Největším výrobcem se stala skupina SABMiller (po převzetí firmy Royal Grolsch, výrobce značky Grolsch). Druhým největším výrobcem se stala firma InBev, třetí největší byla skupina Anheuser-Busch. Po sloučení firem Anheuser-Busch a InBev se nově vzniklá společnost Anheuser-Busch InBev v roce 2012 stala největším výrobcem piva na světě. Její celosvětový výstav činil v roce 2016 433,9 milionů hektolitrů.\n\nPůvodně se slovem „výstav“ označovalo pivo určené k prodeji, tedy vystavené: \"„aby piva na výstav blíže míle od města Olomúce v Skrbeni vařiti dal“, „ve spilce pivo k výstavu leží“.\"\n"}
{"id": "35894", "url": "https://cs.wikipedia.org/wiki?curid=35894", "title": "Rijeka", "text": "Rijeka\n\nRijeka ( , , , dříve ) je přístavní město v severním Chorvatsku. Leží v Kvarnerském zálivu Jaderského moře, východně od Istrie. V roce 2011 žilo ve městě 128 384 obyvatel, v celé aglomeraci žije přibližně 305 000 obyvatel a je tak třetím největším městem v Chorvatsku. Sídlí zde Přímořsko-gorskokotarská župa a katolické arcibiskupství a také fotbalový klub HNK Rijeka. Patronem města je svatý Vít.\n\nV době Římské říše zde byla liburnská osada, od 7. století je město osídleno Slovany. Ve středověku jí vládli aquilejští patriarchové, od 13. století získala titul města. Roku 1471 se stala majetkem Habsburků, v jejichž područí zůstala dalších 300 let. Až v 18. století, v roce 1717 byla vyhlášena svobodným přístavem. V letech 1808 až 1814 ji drželi Francouzi, poté byla navrácena Rakousku a od roku 1822 spadala pod Uhersko. Po pádu Rakouska-Uherska v roce 1918 se většina obyvatel přiklonila k připojení k Itálii, čemuž bylo vyhověno. V meziválečném období byla tak Rijeka rozdělená mezi Itálii (většina města) a Jugoslávii (východní části). Hranice byla několik let po válce ale nestálá. Až roku 1924 byla mezi jugoslávským premiérem Nikolou Pašićem a Benitem Mussolinim podepsána smlouva, která situaci uklidnila. Od roku 1947 byla Rijeka celá připojena k Jugoslávii.\n\nRijeka je oblíbené turistické letovisko – především kvůli svým památkám, jako barokní jezuitský Chrám sv. Víta, vystavěný na kruhovém půdorysu, chrám sv. Jeronýma, paláce z 19. století, kapucínský kostel z počátku 20. století, pozůstatky římského osídlení či výstavné korzo a úzké uličky ve středu města, poté pro mořské pobřeží. Jsou zde také divadla, univerzita (1973), galerie a mnoho muzeí. Od roku 1982 se ve městě každoročně v lednu a únoru pořádá karneval, který navštíví až 120 000 lidí. Sídlí zde fotbalový klub HNK Rijeka.\n\nV Rijece žilo ještě v roce 1991 přes 164 000 obyvatel. Po ukončení války v roce 1995 jejich počet klesl a dnes zde žije 128 384 obyvatel. Nejvíce je Chorvatů (82,52 %), Srbů (6,57 %), Bosňáků (2,06 %) a Italů (1,9 %). Lidé mluví chorvatsky, často čakavským nářečím. Část starších obyvatel mluví i italsky.\n\nV roce 1994 byla ve městě založena \"Česká beseda Rijeka\", která má okolo 150 členů a vydává zpravodaj \"Naše řeč\". V roce 2009 česká komunita na ulici Ćićarijska otevřela nově vybudovaný \"Český dům T. G. Masaryka\".\n\nCelkem 71,96 % se jich hlásí k římskokatolické církvi, především Chorvati a Italové. K Srbské pravoslavné církvi se hlásí 6,95 % obyvatel. Zastoupen je i islám. V roce 2008 ze 75 obyvatel hlásilo k judaismu. Patří jim jedna ze tří synagog, které se na celém území Chorvatska dochovaly po 2. světové válce. V roce 2008 byla po rekonstrukci znovu otevřena. První Židé přišli v roce 1441 z Itálie. Oficiálně byla židovská náboženská obec v Rijece založena v roce 1781. V roce 1943 zde žilo okolo 4 700 židů. V současnosti je zde jedna z deseti židovských komunit v Chorvatsku.\n\nV roce 1912 se zde narodil maďarský politik János Kádár.\n\nRijeka je největším přístavem Chorvatska s ročním obratem 13 milionů tun. Lodě se zde také vyrábějí. Trajekty odtud jezdí na blízké ostrovy (Krk, Cres) a některých chorvatských a italských měst. Rijeka je napojena na dálnici A6; z místního nepříliš frekventovaného nádraží jezdí vlaky do Záhřebu, Osijeku a do Lublaně, v letní sezóně počet destinací stoupá o některá středoevropská města. Zajímavostí je náročné trasování tratě na Záhřeb centrem města. Místní a městskou dopravu zajišťují autobusy na 17 linkách. V letech 1899–1952 zde byla provozována také tramvajová doprava, kterou nahradily trolejbusy, zrušené roku 1971.\n\nPodnebí je subtropické, s deštivou zimou a sušším létem, během kterého je také nejméně oblačnosti. Sníh je vzácný, sněží v průměru 1-3 dny v roce. Mráz se vyskytuje obvykle jen v zimních měsících. Nejvyšší naměřená teplota byla 38 °C a nejnižší -9 °C. Celoročně je poměrně stálá rychlost větru 6,5-10 km/h. Průměrná vlhkost vzduchu se pohybuje od 62 % v červenci po 83 % v prosinci\n\n\n"}
{"id": "35899", "url": "https://cs.wikipedia.org/wiki?curid=35899", "title": "Svobodné hanzovní město Brémy", "text": "Svobodné hanzovní město Brémy\n\nSvobodné hanzovní město Brémy, německy Freie Hansestadt Bremen, je spolková země na severu Německa. Do této spolkové země patří dvě města, a to Brémy a od roku 1827 také nově založené přístavní město Bremerhaven, která spolu nejen územně nesouvisí, nýbrž jsou od sebe 53 km vzdálena. Obě města jsou obklopena územím spolkové země Dolní Sasko a leží na splavné řece Vezeře (německy \"Weser\").\n\nCelá spolková země měla k 31. prosinci 2015 671 489 obyvatel. Z toho připadalo na město Brémy 557 464 obyvatel a na město Bremerhaven 114 025 obyvatel.\n\nV roce 1186 obdrželo město Brémy od císaře Fridricha I. Barbarossy tzv. Gelnhausenské privilegium (\"Gelnhauser Privileg\"), kterým dostalo status říšského města, nikoliv však svobodného říšského města. Od roku 1260 byly Brémy členem obchodního sdružení Hanza, avšak byly pro ostatní členy sdružení často nespolehlivým partnerem, například v boji proti pirátům. Přesto ovlivnilo členství v Hanze významně celou historii města i jeho vývoj. Město bylo prvním sídlem biskupa, který měl rozšiřovat křesťanství po celé Skandinávii. Spojení obou funkcí přineslo velký rozvoj, který byl hospodářsky založen na dovozu obilí z Polska, kůží a dřeva z Ruska a Pobaltí a vývozu řemeslných výrobků ze severního Německa. Bohatnutí přinášelo i lepší možnost městské správy a bezpečnosti obyvatel.\n\nOd 16. století se Brémy se staly centrem protestantství a později i liberalismu. Z brémského okolí pochází světoznámá pohádka „Zvířátka a Petrovští“.\n\nProtože řeka Vezera byla čím dál tím více zanesena pískem, vybudovali v letech 1619 až 1623 nizozemští konstruktéři na vhodném místě první umělý přístav v Německu. Protože však zanášení pískem nadále ohrožovalo lodní přepravu zboží, koupil v roce 1827 tehdejší starosta Brém Johann Smidt pro město od Hannoveru území a násypy na místě vyústění řeky Geeste do tzv. Vnější Vezery (\"Außenweser\"). Zde bylo založeno dne 1. května 1827 město pod názvem Bremerhaven. Postupně byly stavěny přístavy, tzv. starý přístav (Alter Hafen) byl dokončen v roce 1830. V současnosti je Bremerhaven jedním z nejdůležitějších přístavů v Německu, mj. pro lodní přepravu kontejnerů.\n\nPo vybudování přístavu Bremerhaven, připojeném mocensky i administrativně k brémskému státu, se hospodářský rozvoj obou měst dále prohloubil. Z Bremerhavenu vyplouvaly a do přístavu se vracely zámořské lodě, naložené nejrůznějším zbožím z dalekých zemí. Bremerhaven se stal důležitým překladištěm, zásobujícím město Brémy potřebnými surovinami pro rozvoj obchodu a zpracovatelského řemesla. V 19. století umožnily radikální změny v dopravě spojené s vynálezem parníku a výstavbou železnic velký rozvoj strojového průmyslu. Důležitými surovinami pro Brémy byly mj. kakaové boby a káva. Z Bremerhavenu se také vydávali početní vystěhovalci z východu Evropy za lepším živobytím ve Spojených státech amerických a Argentině.\n"}
{"id": "35901", "url": "https://cs.wikipedia.org/wiki?curid=35901", "title": "Venceslaus Ulricus Hammershaimb", "text": "Venceslaus Ulricus Hammershaimb\n\nVenceslaus Ulricus Hammershaimb (25. března 1819 Sandavágur, Faerské ostrovy – 8. dubna 1909 Kodaň) byl faerský lingvista, tvůrce moderního faerského spisovného jazyka. Moderní podobu faerského jazyka založil na islandštině, která je faerštině nejbližším a nejpodobnějším jazykem a svoji reformu poprvé představil v roce 1846.\n\nNarodil se ve městě Sandavágur na ostrově Vágar 25. března 1819. Stal se knězem ve městě Kvívík a také studoval v Dánsku, kam odcestoval v roce 1878. Své reformy faerštiny založil na svých poznatcích o Staré severštině, které získal při studiu. Provedl celkovou reformu jazyka. Snažil se vycházet z původní gramatiky, ale změnil pravopis. Například přidal písmeno Ð. Za své přispění k reformě novodobého faerského jazyka byl označován jako folklórista.\n\nZemřel ve věku 90 let 8. dubna 1909 v Kodani.\n"}
{"id": "35906", "url": "https://cs.wikipedia.org/wiki?curid=35906", "title": "Plzeňský Prazdroj", "text": "Plzeňský Prazdroj\n\nPlzeňský Prazdroj, a. s., je česká firma, pivovar založený v roce 1842, který produkuje první pivo plzeňského typu, Pilsner Urquell. Pod Prazdroj v současné době patří také pivovar Radegast a pivovar Velké Popovice. Plzeňský Prazdroj je největším výrobcem piva v Česku a je také největším exportérem piva do zahraničí.\n\nPrávo várečné udělil 260 plzeňským občanům již Václav II. v roce 1295. Z roku 1307 pochází zmínka o pivovaru, který Wolfram Zwinilinger odkázal katedrále svatého Bartoloměje. Ve 14. století pak mohli vařit a prodávat pivo všichni měšťané. V roce 1501 je poprvé zmíněn městský pivovar. Kvalita vyráběného moku však silně kolísala a v únoru 1838 měli nechat radní dokonce vylít 36 sudů piva pro jeho „neschopnost požití a zdraví škodlivost“. Tato neblahá skutečnost vedla k tomu, že 2. ledna 1839 vzešlo z měšťanské schůze rozhodnutí o výstavbě pivovaru. Stavba započala 15. září téhož roku pod vedením Martina Stelzera. O tři roky později byl nový Měšťanský pivovar Plzeň (\"Bürgerliches Brauhaus\") dokončen.\n\nPivovar měl vařit pivo bavorského typu, k čemuž byl z Bavor přizván a zaměstnán jako sládek Josef Groll. Ten v novém pivovaru uvařil premiérovou várku 5. října 1842. Naražena byla 11. listopadu a ač nedopadla úplně dle očekávání, sklidila veliký úspěch. Staronová receptura tohoto piva je nyní známa a využívána po celém světě jako pivo plzeňského typu, právem nazývané po místě svého zrodu. Josef Groll pracoval v Měšťanském pivovaru pouze do dubna 1845. Po něm však přišli na řadu další bavorští sládkové, kteří se střídali až do konce 19. století.\n\n1. března 1859 si pivovar nechal zaregistrovat u Obchodní a živnostenské komory v Plzni ochrannou známku \"Pilsner Bier – Plzeňské pivo\" a v roce 1898 \"Plzeňský Prazdroj – Pilsner Urquell\". Mezi další známky užívané v 19. století patří \"Plzeňský pramen\", \"Prapramen\", \"Měšťanské plzeňské\" či \"Plzeňský pravý zdroj\". Již v prvním desetiletí existence si Měšťanský pivovar získal stabilní pozice v Praze a záhy expandoval i do Vídně. V roce 1862 slavil úspěch v Paříži, odkud byl jen krůček do Ameriky. V roce 1869 byl v Plzni založen akciový pivovar jako přímá konkurence Měšťanskému pivovaru, ale tomu se podařilo do 30. let 20. století získat většinu akcií.\n\n13. září 1946 došlo ke znárodnění a sjednocení pivovarů pod hlavičkou národního podniku \"Plzeňské pivovary\". Tento byl 1. června 1964 transformován na \"Západočeské pivovary se sídlem v Plzni\" a n. p. \"Plzeňský Prazdroj\" (pro export). Po revoluci vznikla akciová společnost \"Plzeňské pivovary\" a nakonec byla 1. září 1994 zapsána do obchodního rejstříku jako \"Plzeňský Prazdroj, a. s.\" V roce 1999 získal kontrolu nad a. s. Plzeňský Prazdroj koncern SABMiller. 30. září 2002 byla dokončena fúze a Prazdroj pod svoji hlavičku sjednotil Pivovar Radegast, a. s. a Pivovar Velké Popovice, a. s.. V současnosti si tato skupina udržuje poloviční podíl na českém pivním trhu.\n\nV roce 2006 byla Prazdroji Ministerstvem průmyslu a obchodu schválena sleva na dani ve výši 680 milionů korun. Počátkem října 2008 byly na seznam kulturních památek České republiky zařazeny dvě stavby v areálu plzeňského pivovaru – Jubilejní brána a Vodárenská věž. Mnoha budov a pozemků v areálu pivovaru se roku 2016 začalo soudně domáhat Právovárečné měšťanstvo v Plzni.\n\nPlzeňský Prazdroj byl v roce 2015 první z trojice největších pivovarů v Česku, který zveřejnil své aktuální výsledky. Prazdroj vydělal v hospodářském roce od dubna 2014 do března 2015 3,52 miliardy korun při tržbách necelých 14 miliard korun. Firmě vzrostl výstav o 4,5 %, pomohla například i změna technologie u některých značek, například sudový Gambrinus firma přestala pasterovat. Původní majitel Prazdroje, skupina SABMiller, obdržel vzhledem k těmto výsledkům rekordní dividendu, a sice na každou akcii s nominální tisícikorunovou hodnotou mu poslal Prazdroj 1690 korun. Největší tuzemská pivovarnická společnost tedy odevzdala skupině SABMiller 3,38 miliardy korun dividendy čili téměř celý svůj zisk.\n\nOd roku 1999 držela 100 % akcií tehdejší plzeňské firmy Prazdroj jihoafrická společnost South African Breweries. Ta se v roce 2002 sloučila s firmou Miller Breweries z USA. Tím byl vytvořen jihoafricko-americký koncern SABMiller, který měl centrálu v Londýně. Byla to tehdy druhá největší akciová společnost na světě, zabývající se vařením piva.\n\nV průběhu roku 2015 se objevily zprávy, že o koupi celé společnosti SABMiller projevil zájem americko-belgický koncern Anheuser-Busch InBev. Tento největší pivovarský koncern světa je akciová společnost, sestávající se z belgického InBevu a celosvětově známého podniku Anheuser Busch z USA. AB Inbev nabízel akcionářům SABMiller postupně až 42 anglických pencí za jednu akcii, což by znamenalo eventuální kupní cenu 104 miliard dolarů za celou společnost. Po sloučení by obří pivovarská společnost vařila třetinu piva na celém světě. Dozorčí rada SABMiller se tomuto převzetí dlouho bránila, resp. požadovala 45 pencí za akcii, čímž by se prodejní cena společnosti zvýšila na celkem 111 miliard dolarů. Velkoakcionář SABMiller, tabáčnický koncern Altria Group s podílem zhruba 27 %, však byla převzetí brzy nakloněna.\n\nVe středu 14. října 2015 měla vypršet lhůta daná akcionářům SABMiller podle britského práva k tomu, aby se vyjádřili k nabídce převzetí skupinou AB InBev. Tato společnost prohlásila ve čtvrtek 8. října 2015, že vyjádření dozorčí rady konkurenta o nedostatečnosti této nabídky a podcenění hodnoty akcií SABMiller „postrádá důvěryhodnost“. Zároveň koncern AB InBev apeloval na akcionáře SABMiller, aby se k jeho nabídce zavčas vyjádřili. Aby akcionáře SABMiller získal na svou stranu, zvýšil koncern AB InBev v pondělí 12. října 2015 svou nabídku ceny za jednu akcii na 43,50 anglických pencí. Důležití velkoakcionáři SABMiller (kromě tabáčnického koncernu Altria), především miliardářská rodina Santo Domingo z Kolumbie, britská finanční skupina Aberdeen a jihoafrický státní fond PIC, zůstávali v ten den ke zvýšené nabídce ještě skeptičtí. Po dalším zvýšení ceny za akcii na 44 pencí v noci téhož dne však změnili svůj názor.\n\nBěhem úterý 13. října 2015 bylo oznámeno, že sloučení obou pivovarnických skupin bylo dohodnuto. Kupní cena za všechny akcie SABMiller byla podle zpráv 99 miliard eur, při zohlednění zároveň přebíraných dluhů více než 110 miliard eur. Svým finančním objemem byla tato megafúze třetí největší ve světových hospodářských dějinách. Po sloučení mohla vzniklá pivovarská společnost teoreticky vařit skoro třetinu piva na celém světě, neboť obě společnosti měly v roce 2014 celkový podíl 30,6 % na světovém výstavu piva. Součástí této transakce byl předběžně také pivovar Plzeňský Prazdroj.\n\nV prosinci 2016 však byla uveřejněna zpráva, že Pilsner Urquell bude koupen japonským koncernem Asahi, a to jak pivovar, tak obchodní značka. Dosavadní majitel SABMiller totiž dostal od EU, přesněji od evropských ochránců hospodářské soutěže závazek prodat značnou část svých pivovarnických aktivit v Evropě. Pod následně dohodnutou transakci, která měla finanční objem 7,3 miliardy eur, spadal nejen Pilsner Urquell se všemi svými dceřinými společnostmi v Česku, nýbrž také velký polský koncern Kompania Piwowarska a dále podniky na Slovensku, v Maďarsku a Rumunsku. Nový majitel převzal všechny koupené pivovary v první polovině roku 2017.\n\nPůvodní pivovar byl plánován na kapacitu 30 000 hl ročně. V roce 1913 překročil roční výstav piva měšťanského pivovaru hranici 1 000 000 hl a v současné době činí přes 5 000 000 hl ročně. Produkce celé skupiny pak činí více než 11 milionů hl piva ročně (2017).\n\nKingswood Apple Cider \n\nPlzeňský Prazdroj provozuje pro návštěvníky také několik prohlídkových tras:\n\nV roce 2004 překročily výdaje za reklamu a propagaci 1 miliardu Kč.\n\n\n"}
{"id": "35908", "url": "https://cs.wikipedia.org/wiki?curid=35908", "title": "Velké Helsinky", "text": "Velké Helsinky\n\nVelké Helsinky (finsky \"Suur-Helsinki\", švédsky \"Storhelsingfors\"), Region hlavního města (\"Pääkaupunkiseutu\", \"Huvudstadsregionen\"), Helsinki Metropolitan Area a Helsinský region (\"Helsingin seutu\", \"Helsingforsregionen\") označují oblasti různých velikostí, obklopující Helsinky, hlavní město Finska. Leží na pobřeží Finského zálivu, části Baltického moře. \n\nTato oblast má mezi 1 až 1,3 miliony obyvatel, podle toho, kterou z nich myslíme. Je největší městskou oblastí Finska a jeho nejdůležitějším hospodářským, kulturním, vzdělávacím a výzkumným centrem. Zde sídlí osm z dvaceti finských univerzit a většina významných společností a vládních institucí. Stejně tak jako hlavní finské letiště Helsinki-Vantaa.\n\nTento pojem, také anglicky \"Helsinki Metropolitan Area\", označuje většinou Region hlavního města, ale často i Helsinský region.\n\nK Velkým Helsinkám patří města Helsinki, Espoo, Vantaa a Kauniainen. Mají kolem 1 milionu obyvatel (975 922 v roce 2004) na rozloze 765 km² – pětina obyvatel Finska na 0,2 % jeho plochy – a ročně přitahují 8000 až 10 000 nových obyvatel.\n\nJeho hlavními úkoly jsou recyklace a svoz odpadků a veřejná doprava.\n\nHelsinský region tvoří navíc obce Hyvinkää, Mäntsälä, Pornainen, Järvenpää, Kerava, Kirkkonummi, Nurmijärvi, Sipoo, Tuusula a Vihti. Nejsou ještě členy regionálního svazku YTV, Kerava a Kirkkonummi se jím ale brzy stanou.\n\nV roce 2004 měl Helsinský region 1 233 000 obyvatel, v roce 1975 jich bylo 904 670. V roce 2025 je očekáváno 1,5 milionů, jiné prognózy ale počítají se stagnací na dnešní úrovni.\n\nCentra regionu jsou propojena sítí příměstských vlaků (finsky \"Pääkaupunkiseudun lähiliikenne\") a regionálních autobusů.\n\nV širším regionu je kolem 25 obcí, s více než 1,3 miliony obyvatel. Denně ale dojíždějí další za prací, dokonce až z Lahti nebo i Tampere.\n\n"}
{"id": "35913", "url": "https://cs.wikipedia.org/wiki?curid=35913", "title": "Veřejný ochránce práv (Česko)", "text": "Veřejný ochránce práv (Česko)\n\nVeřejný ochránce práv (také jen Ochránce) je ombudsman v Česku. Sídlí v Brně a podle zákona č. 349/1999 Sb., o Veřejném ochránci práv, působí k ochraně osob před jednáním úřadů a dalších institucí, pokud je v rozporu s právem, neodpovídá principům demokratického právního státu a dobré správy, jakož i před jejich nečinností, a tím přispívá k ochraně základních práv a svobod.\nStandardně bývá hlavní význam ombudsmana spatřován v tom, že zlepšuje vztah mezi občanem a státní mocí. V tomto vztahu však nepůsobí jako oponent státních institucí, ale měl by být prostředníkem v tomto vztahu tak, aby pomáhal napravovat vzniklé chyby. K úspěšnému fungování je však nezbytné, aby si státní správa byla vědoma své omylnosti a brala v potaz jeho doporučení a připomínky.\n\nPůsobnost ochránce se vztahuje na:\n\nNaopak se výslovně nevztahuje na:\n\nOchránce má možnost provádět nezávislá šetření v daných věcech a provádí nápravu chyb veřejné správy pomocí neformálních návrhů či doporučení a zejména pak prostřednictvím veřejného tlaku na dané instituce, kdy má možnost veřejně vyzvat instituce, které pochybily, k nápravě. Krajním prostředkem je možnost návrhu zahájení soudního jednání.\n\nNemá však právo rušit či měnit rozhodnutí úřadů a vstupovat do soudních sporů. Také nemůže být považován za odvolací instanci a nemůže ovlivnit výkon soudní moci. Může ale podat k Ústavnímu soudu návrh na zrušení podzákonného předpisu (nařízení vlády, vyhláška) nebo jeho jednotlivých ustanovení.\n\nVeřejný ochránce práv jedná na základě\n\nPodnět lze podat písemně či ústně do protokolu. Obsahem podnětu by měly být zejména osobní údaje stěžovatele, vylíčení podstatných okolností případu, kdy jsou žádoucí doklady o jeho průběhu ve formě kopií dokumentů a dokumentace komunikace s jinými úřady a doklad o neúspěšné žádosti o nápravu. Podněty k ombudsmanovi jsou zproštěny poplatků.\n\nVeřejného ochránce práv a jeho zástupce volí na šest let Poslanecká sněmovna z návrhů prezidenta a Senátu. Dle současné právní legislativy je neodvolatelný. Výkonu funkce se ujímá složením tohoto slibu do rukou předsedy Poslanecké sněmovny: \"„Slibuji na svou čest a svědomí, že svou funkci budu vykonávat nezávisle a nestranně, v souladu s Ústavou a ostatními zákony a že budu chránit neporušitelnost práv.“\"\n\nVeřejný ochránce práv má svou kancelář a kromě svého zástupce může mít jmenovány asistenty, kteří pak jednají jeho jménem.\n\n\n\nPoradní orgán veřejného ochránce práv pro oblast ochrany práv osob se zdravotním postižením je zřízen pro dohled nad dodržováním práv podle Úmluvy OSN o právech osob se zdravotním postižením (CRPD) v České republice. Je zřízen na základě úmluvy CRPD, zejm. čl. 33 úmluvy, respektive podle § 21c, § 25a odst. 1 a 3 zákona č. 349/1999 Sb., o veřejném ochránci práv, ve znění zák. č. 198/2017 Sb. Jeho členy jsou (od 22. května 2018):\n\n"}
{"id": "35919", "url": "https://cs.wikipedia.org/wiki?curid=35919", "title": "Niob", "text": "Niob\n\nNiob (chemická značka Nb, \"niobium\") je kovovým, přechodným prvkem 5. skupiny periodické tabulky. Nachází využití v elektronice a metalurgii při výrobě speciálních slitin.\n\nNiob byl objeven roku 1801 Charlesem Hatchttem a byl pojmenován podle Niobé, dcery bájného krále Tantala. Hatchett objevil niob v minerálu columbitu (psáno někdy také kolumbit) a pojmenoval ho proto columbium. Pro velmi podobné vlastnosti niobu a tantalu panoval dlouho názor, že se jedná o jeden prvek. Teprve v roce 1844 prokázal Heinrich Rose, že columbit obsahuje dva prvky – tantal a niob.\n\nNiob je šedý, kujný, kovový prvek, poměrně značně chemicky stálý. Jeho zbarvení se při dlouhodobém působení vzduchu mění na namodralé. Při manipulaci za vyšší teploty jej však musíme chránit v inertní atmosféře před působením vzdušného kyslíku. Oxidace vzduchem začíná při teplotě 200 °C.\n\nPoměrně dobře se rozpouští v kyselině fluorovodíkové (HF), kyselých roztocích obsahujících fluoridové ionty a snadno se rozkládá alkalickým tavením.\nV chemických sloučeninách se vyskytuje v mocenství\nNb, Nb a Nb.\n\nNiob je na Zemi poměrně vzácný, jeho obsah v zemské kůře se odhaduje na 15–25 mg/kg. Koncentrace v mořské vodě je velmi nízká, odhaduje se na přibližně 0,000 01 mg/l (0,01 ppb). Ve vesmíru připadá jeden atom niobu na 40 miliard atomů vodíku.\n\nPrvek se nikde nevyskytuje čistý, v minerálech je obvykle doprovázen tantalem. Nejznámějšími minerály jsou kolumbit ((Fe,Mn)(Nb,Ta)O),\ncoltan ((Fe,Mn)(Ta,Nb)O) a euxenit ((Y,Ca,Ce,U,Th)(Nb,Ta,Ti)O).\n\nLožiska rud s prakticky využitelným obsahem niobu se nalézají v Rusku, Brazílii, Kanadě, jižní Africe a v Nigérii.\n\nVýroba čistého kovu je značně komplikovaná, protože ve všech přírodních rudách jej doprovází tantal, jehož chemické chování je velmi podobné. Obvykle se pro separaci těchto dvou kovů používá krystalizace jejich fluorokoplexů nebo frakční destilace pětimocných chloridů. Po přečištění sloučenin se elementární kovový niob vyrábí elektrolyticky.\n\nNiob má široké využití: je součástí ušlechtilé oceli a slitin mnoha neželezných kovů. Tyto slitiny jsou často používány při konstrukci potrubních systémů.\n\nDalší využití:\n\nPři ochlazení na velmi nízkou teplotu přechází niob do supravodivého stavu. Za atmosférického tlaku je kritická teplota elementárního kovu 9,25 K. Spolu s vanadem a techneciem patří niob mezi jediné tři prvky, které jsou supravodiči II. typu. Jeho slitiny se zirkoniem, cínem, titanem aj. patří také mezi supravodiče II. typu a používají se např. pro výrobu supravodivých magnetů, které jsou schopné vyrobit velmi silné magnetické pole.\n\nV přírodě je niob monoizotopický i mononuklidický (Nb). Nejstabilnější radioizotopy jsou Nb s poločasem přeměny\n34,7 milionu roků, Nb (20 300 roků) a Nb (680 roků). Bylo popsáno dalších 31 izotopů tohoto prvku, jejich nukleonová čísla jsou 81 až 115.\n\n\n"}
{"id": "35925", "url": "https://cs.wikipedia.org/wiki?curid=35925", "title": "Zdebořická lípa", "text": "Zdebořická lípa\n\nZdebořická lípa je památný strom ve vsi Zdebořice, jihozápadně od Plánice. Lípa velkolistá (\"Tilia platyphyllos\") je největší ze skupiny lip rostoucí před vchodem na hřbitov na návsi; roste v nadmořské výšce 700 m. Obvod jejího kmene měří 526 cm a koruna stromu dosahuje do výšky 28 m (měření 1977). Lípa je chráněna od roku 1978 pro svůj vzrůst.\n\n\n"}
{"id": "35926", "url": "https://cs.wikipedia.org/wiki?curid=35926", "title": "Vracovská lípa", "text": "Vracovská lípa\n\nVracovská lípa je památný strom u osady Vracov, západně od Plánice. Lípa velkolistá (\"Tilia platyphyllos\") roste u rybníka na Vracovském potoce, jižně od osady. Obvod jejího kmene měří 460 cm a koruna stromu dosahuje do výšky 21 m (měření 1992). Lípa je chráněna od roku 1992 pro svůj vzrůst a věk.\n\n\n"}
{"id": "35927", "url": "https://cs.wikipedia.org/wiki?curid=35927", "title": "Lípa u kapličky v Obytcích", "text": "Lípa u kapličky v Obytcích\n\nLípa u kapličky v Obytcích je památný strom ve vsi Obytce, východně od Klatov. Lípa velkolistá (\"Tilia platyphyllos\") roste na návrší u raně barokní kaple sv. Barbory ze 17. století, v nadmořské výšce 500 m. Původně rostla v páru, ale druhá z lip je již pokácena. Obvod jejího kmene měří 739 cm a koruna stromu dosahuje do výšky 39 m (měření 2004). Lípa je chráněna od roku 1978 pro svůj vzrůst, jako krajinná dominanta a součást památky.\n\n"}
{"id": "35928", "url": "https://cs.wikipedia.org/wiki?curid=35928", "title": "Seznam světového dědictví v arabských státech", "text": "Seznam světového dědictví v arabských státech\n\nTato část seznamu obsahuje památky arabských států na území severní Afriky, ve Středomoří a Blízkém Východu. Zvláštní položkou je Jeruzalém, jehož zařazení navrhlo Jordánsko a v mírném rozporu s pravidly byl do Seznamu zařazen. Je proto uveden pod hlavičkou Jordánsko i když na jeho území neleží.\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu.\n\nPoložky seznamu u jednotlivých zemí jsou řazeny podle roku zápisu do Seznamu. Následující přehled světového kulturního a přírodního dědictví v arabských státech je platný k datu 10. 7. 2019.\n\n\n\n\n\n\n\n\n\n\n\n\n\n\n\n\n\n\n"}
{"id": "35929", "url": "https://cs.wikipedia.org/wiki?curid=35929", "title": "Právní stát", "text": "Právní stát\n\nPrávní stát (německy Rechtsstaat) je právní doktrína, podle které je státní moc omezena a podřízena právu.\n\nKoncept právního státu vznikl v Anglii 18. a 19. století. Ústavní teoretik Albert V. Dicey, formuloval tři principy:\n\nPředpokladem fungování právního státu je právní jistota, tedy zejména jednoznačnost a vymahatelnost práva a nezměnitelnost právního řádu.\n\nZa právní je označován takový stát, v němž\n\nTato rozšiřující kritéria zahrnuje například Ústava České republiky, když deklaruje, že Česká republika je demokratický právní stát založený na úctě k právům a svobodám člověka a občana.\n\nPrávní stát je chápán jako protiklad absolutismu, diktatury a totality, protože zamezuje zvůli vládnoucích, zneužití jejich politické moci proti občanům a jejich svobodě. Rozhodujícím principem právního státu tedy musí být důsledná dělba moci do nezávislých složek (zákonodárná, výkonná a soudní moc), které se vzájemně kontrolují.\n\nZákladními principy právního státu patří:\n\n\n"}
{"id": "35930", "url": "https://cs.wikipedia.org/wiki?curid=35930", "title": "Nelineární programování", "text": "Nelineární programování\n\nJako nelineární programování nebo též nelineární optimalizace se označuje subdisciplína matematického programování, která řeší problém nalezení minima nebo maxima nelineární funkce.\n\nJejími speciálními typy jsou konvexní programování a kvadratické programování.\n\nÚlohou nelineárního programování je následující optimalizační úloha\nformula_1\npřičemž:\n\nformula_2\n\nÚlohy nelineárního programování dělíme na dva základní typy:\n\n\n\nTyto metody jsou většinou iterační a založeny na následujícím algoritmickém schématu: Sestrojíme nejprve výchozí přípustné řešení (tj. bod z množiny \"M\"). Potom se postupně pohybujeme k dalším přípustným bodům, ve kterých je hodnota účelové funkce nižší. Takto pokračujeme, dokud je patrná změna účelové funkce, pokud již patrná není, tak výsledný bod prohlásíme za kandidáta na optimum. Tyto metody konvergují pouze k lokálnímu minimu. Proto je nutné celý proces opakovat s různými volbami výchozích přípustných řešení. Velkou výhodou proto je úloha tzv. konvexního programování, neboť tam je každé lokální minimum zároveň minimem globálním.\n\nPro řešení se používají také podmínky optimality.\n\n\n\n"}
{"id": "35931", "url": "https://cs.wikipedia.org/wiki?curid=35931", "title": "Seznam světového dědictví v Asii", "text": "Seznam světového dědictví v Asii\n\nNásledující část seznamu obsahuje památky na asijském kontinentě s výjimkou arabských států, kterým je věnována část Seznamu a Izraele a Ruska, které jsou v souladu s členěním na oficiálních stránkách UNESCO zařazeny mezi evropské státy.\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslem, pod kterým je lokalita vedena v Seznamu.\n\nPoložky seznamu u jednotlivých zemí jsou řazeny podle roku zápisu do Seznamu. Následující přehled světového kulturního a přírodního dědictví v Asii je platný k datu 10. 7. 2019.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "35932", "url": "https://cs.wikipedia.org/wiki?curid=35932", "title": "Seznam světového dědictví v Austrálii a Oceánii", "text": "Seznam světového dědictví v Austrálii a Oceánii\n\nTato část seznamu obsahuje památky Austrálie a ostrovů v Tichém oceánu.\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslem, pod kterým je lokalita vedena v Seznamu. Tento přehled nezahrnuje lokality světového dědictví UNESCO, které se sice nacházejí v regionu Oceánie, ale jsou na území pod správou Spojeného království (Hendersonův ostrov), Francie (Laguny Nové Kaledonie, Marae Taputapuatea), Chile (Velikonoční ostrov) a USA (Papahānaumokuākea a Havajské vulkány). \n\nPoložky seznamu u jednotlivých zemí jsou řazeny podle roku zápisu do Seznamu. Následující přehled památek světového dědictví v regionu Austrálie a Oceánie je platný k datu 10. 7. 2019.\n\n\n\n\n\n\n\n\n\n\n"}
{"id": "35934", "url": "https://cs.wikipedia.org/wiki?curid=35934", "title": "Pierre-Augustin Caron de Beaumarchais", "text": "Pierre-Augustin Caron de Beaumarchais\n\nPierre-Augustin Caron de Beaumarchais (24. leden 1732 Paříž – 17.–18. květen 1799 Paříž) byl francouzský dramatik proslulý svými třemi hrami o Figarovi. Za svého života byl také hodinářem, vynálezcem, hudebníkem, politikem, tajným agentem, nakladatelem, obchodníkem se zbraněmi a v neposlední řadě i revolucionářem ve dvou revolucích (americké a francouzské).\n\nPierre-Augustin Caron se narodil v neurozené rodině pařížského hodináře jako jediný syn mezi pěti dcerami. Rodina jeho otce byla obstojně zámožná, a tak Pierrovo dětství proběhlo šťastně a bezstarostně.\n\nVe třinácti letech byl vzat do učení, aby mohl pokračovat v otcově podniku. Pierre v učení dobře prospíval, někdy mezi léty 1751–1753 dokonce vylepšil hodinový strojek co do přesnosti určování času. O tento vynález se rozhořel spor s dalším hodinářem M. Lepautem, královským hodinářem, který si vynález nárokoval, a spor byl přednesen až před Akademii a rozřešen ve prospěch mladého Carona. Tato aféra z něj udělala svým způsobem celebritu jak mezi pařížskými měšťany, tak u dvora. Král si ho dal předvést a získal i skvělé zakázky, např. vytvořil hodinky připevněné na prsten pro Madame de Pompadour. \n\nCaron se při první příležitosti zbavil své živnosti a zařídil si u dvora sinekuru – stal se v roce 1756 jako výborný flétnista a harfeník učitelem hry na harfu dcer Ludvíka XV. K tomuto postu mu pomohla Marie-Madeleine, žena nižšího královského úředníka Francqueta (rozená Aubertin). O rok později její manžel zemřel a vdova se brzy nato – 22. listopadu 1756 – provdala znovu – za Pierre-Augustina Carona. Caron tak získal podstatné jmění a podle vyženěných pozemků le Bois Marchais začal po brzké manželčině smrti (na tyfus) užívat jméno Pierre-Augustin Caron de Beaumarchais. \n\nV letech 1759–1760 se spřátelil s M. Pâris-Duverneym, stárnoucím podnikatelem a bankéřem a pod jeho vedením se pustil do spekulací. S Pâris-Duverneyho pomocí získal roku 1760 úřad královského sekretáře. V roce 1763 si zakoupil další úřad a stal se tak vedoucím lovčím. \n\nDůležitou událostí pro jeho budoucí literární dílo se stala jeho několikaměsíční návštěva Španělska. Roku 1764 odjel do Madridu a strávil zde 10 měsíců, aby pomohl své sestře Lisette, kterou opustil její snoubenec – španělský literát José Clavijo. Beaumarchais jej proto vyzval na souboj, ale když Clavijo požádal španělské úřady o ochranu, skončil nakonec ve vězení, kde strávil celý měsíc. Pak se již mohl starat o obchodní záležitosti pro Pâris-Duverneyho a oslňovat v salónech a u královského dvora. \n\nDůležité je, že si ze Španělska přivezl nápady týkající se své první divadelní hry a obecně ve svém díle těžil z typických postav, se kterými se ve Španělsku setkal. Sestřiny nepovedené zásnuby daly podnět k jeho prvotině \"Eugenie\", která měla premiéru v Comédie-Française 29. ledna 1767. Hra pojednává o venkovské dívce, která v touze po postupu slíbí manželství bohatému šlechtici, ten ji ale zavrhne poté, co si najde partnerku společensky sobě rovnou. Hra v Paříži neměla úspěch, negativně ji hodnotil i Diderot, v zahraničí ale byla úspěšná, např. Goethe ji přeložil a uvedl na německou scénu.\n\nBeaumarchais se roku 1768 podruhé oženil s Genevièfve-Madeleine Lévèque (rozená Wattebled), ale ani toto manželství netrvalo dlouho – jeho žena v roce 1770 zemřela shodou okolností také na tyfus. Z manželství se narodil syn Augustin, který zemřel v roce 1772. Shoda okolností to byla natolik nápadná, že se v určitých kruzích objevily spekulace, že se svých manželek poté, co získal majetek, jedem zbavil. Beaumarchais se klepu bránil, ale ten zůstal dlouho v paměti, a dokonce i Puškin na něj naráží v „Mozartu a Salierim“.\nRok 1770 nebyl pro Beaumarchaise šťastný. Kromě smrti manželky, klepů okolo travičství a finančních potíží ztratil i dlouhodobého obchodního partnera: 17. července zemřel i Pâris-Duverney. Několik měsíců před jeho smrtí Beaumarchais a Pâris-Duverney uzavřeli smlouvu, dle které byl na Pâris-Duverneye přenesen Beaumarchaisův dluh 75 000 liber, Beaumarchais navíc získal 15 000 liber. Po smrti Pâris-Duverneye jeho jediný dědic hrabě de la Blanche pohnal Beaumarchaise před soud pro podvod a padělání listin. Verdikt z roku 1772 obviněného osvobodil, ale o rok později byl vlivem de la Blanchových známostí zrušen.\n\nV této kritické době se Beaumarchais navíc zapletl do hádky s vévodou de Chaulnes na nanejvýš citlivé téma – vévodovu milenku. Žárlivý de Chaulnes mu vnikl do bytu a během hádky o herečku jej musel Beaumarchais vlastnoručně vyhodit z domu. Výsledkem byl pobyt ve vězení pro urážku šlechtice mezi únorem a květnem 1773. V této době se ovšem konalo obnovené řízení ohledně smlouvy s Pâris-Duverneyem a de la Blanche a jeho ochránce soudce Goezman využili Beaumarchaisovy absence během přelíčení a dosáhli rozhodnutí, dle kterého měl zaplatit celý dluh i s úroky, stejně jako soudní náklady. Tento rozsudek pro Beaumarchaise prakticky znamenal bankrot.\n\nBeaumarchais se po návratu z vězení bránil způsobem sobě vlastním. Sepsal čtyřdílný pamflet „Mémoires contre Goezman“, který z něj v předrevoluční Francii udělal (ne naposledy) hrdinu dne a symbol sociální nespravedlivosti a útisku. Goezman odpověděl vznesením dalších obvinění, která vyřešil soud dne 26. února 1774 tak, že Beaumarchaise zbavil jeho občanských práv (kvůli urážkám obsaženým v pamfletu), Goezmana jeho místa u soudu a zrušil rozsudek nařizující zaplacení dluhu de la Blanchovi. Případ nabyl takové popularity, že Goezman musel opustit soudní budovu tajně zadním vchodem, aby se na něj nevrhl rozzuřený pařížský dav.\n\nBeaumarchais se dal do služeb Ludvíka XV. a Ludvíka XVI., doufaje, že mu za zásluhy budou vrácena občanská práva. V následujících letech v královských službách v podstatě jako tajný agent podnikl mnoho cest do Londýna, Amsterdamu a Vídně. Jeho první velká cesta směřovala do Londýna, kde byl pověřen získat rukopis pamfletu „Les mémoires secrets d’une femme publique“, který se týkal milenky Ludvíka XV. Mme du Barry.\n\nV této době se stal aktivním stoupencem americké revoluce, když mu Ludvík XVI., který nechtěl způsobit otevřenou roztržku s Anglií, ale na druhou stranu se snažil o co největší oslabení Anglie, dovolil založit společnost Roderigue Hortalez and Co., která za podpory francouzské a španělské koruny zásobovala Američany municí, zbraněmi a další potřebnou výbavou. Tento dobrodružný podnik opět přinesl Beaumarchaisovi v určitých kruzích popularitu, na druhou stranu jej takřka zruinoval, protože američtí povstalci nebyli schopni plnit své závazky. V roce 1776 mu francouzský parlament udělil zpět občanská práva a v roce 1779 jeho zásluhy ocenil v osobním dopise předseda Kongresu.\n\nV roce 1778 v Paříži zemřel Voltaire. Beaumarchais se rozhodl publikovat kompletní Voltairovo dílo, a to přesto, že bylo ve Francii přísně cenzurováno. Aby získal opravdu všechny Voltairovy práce, zcestoval celou Evropu a nakonec založil nakladatelství v německém Kehlu a vyhnul se tak francouzské cenzuře. V letech 1783–1790 bylo vydáno sedmdesát svazků Voltairova díla, ale celý podnik se nakonec ukázal jako prodělečný. Nicméně Beaumarchaisovi vděčíme za zachování Voltairových prací, které by bez něj byly pro současnost bezpochyby ztraceny.\n\nV roce 1786 se Beaumarchais potřetí a naposledy oženil, tentokrát s Marie-Thérèse de Willer-Mawlaz – ženou, která byla již 12 let jeho milenkou a se kterou měl dceru Eugénii.\n\nV roce 1787 se Beaumarchais dostal znovu do konfliktu s francouzskou justicí. Seznámil se s Mme Korman, jejíž manžel ji křivě obvinil z cizoložství s vidinou získání jejího věna. Celý případ se dostal před soud, Beaumarchais zde vystupoval na straně Mme Korman. Monsieur Korman do svých služeb získal úspěšného advokáta Nicolase Bergasse. 2. dubna 1790 byli Monsieur Korman a Bergasse uznáni vinnými z pomluv, byla ale paradoxně poškozena i Beaumarchaisova reputace, protože se v souvislosti s procesem začaly propírat i Beaumarchaisovy tajné služby koruně.\n\nMezitím vypukla francouzská revoluce, ale popularita Beaumarchaise začala upadat. Neměl sice finanční problémy, protože získal dost zásobováním Paříže pitnou vodou, a mohl si tedy v roce 1791 dovolit koupit přepychové sídlo v samotném centru Paříže. V srpnu 1792 byl opět jen krátce vězněn.\n\nSnažil se o spolupráci s republikánskou armádou, když se jí pokusil prodat 60 000 pušek, které získal v Holandsku. Byl ovšem neschopný je skutečně dodat. Zatímco kvůli tomuto obchodu pobýval mimo Paříž, byl zahrnut do seznamu emigrantů (tedy vlastně royalistů). Nebylo pro něj možné se do Francie vrátit a dva a půl roku pobýval v exilu, většinou v Německu, než bylo jeho jméno ze seznamu odstraněno. V roce 1796 vrátil do Paříže, kde strávil v relativním klidu zbytek života. Zemřel v roce 1799 ve věku 67 let na mrtvici a byl pohřben na hřbitově Père-Lachaise v Paříži.\n\nTři hry, ve kterých vystupuje Beaumarchaisova nejznámější postava Figaro, nesou názvy „Le Barbier de Séville“ (\"Lazebník sevillský\"), „Le Mariage de Figaro“ (\"Figarova svatba\") a „La Mère coupable“ (\"Provinilá matka\"). Patří mezi nejdůležitější francouzské hry epochy, kterou dovedně vystihují. Ve všech třech se objevují dvě postavy: Figaro a hrabě Almaviva, které obě vznikly na základě Beaumarchaisových cest ve Španělsku. V jejich vzájemném vztahu se odráží sociální skutečnosti před francouzskou revolucí, během ní a po ní. Vztah Almavivy a Figara začíná jako tradiční vztah pána a jeho sluhy v \"Lazebníkovi sevillském\". Ve \"Figarově svatbě\" se stávají rivaly v boji o Zuzanku (personifikace třídního boje v předrevoluční Francii) a konečně v \"Provinilé matce\" se spojí, aby zvrátili pikle Begéarasse. \"Provinilou matku\" Beaumarchais nazval jako „druhého Tartuffa“ jako poctu Moliérovi a jeho hře.\n\nDo určité míry jsou figarovské hry autobiografické. Don Guzman Brid’oison ve \"Figarově svatbě\" a Begéarass v \"Provinilé matce\" byli karikaturami dvou Beaumarchaisových soupeřů: Goezmana a Bergasse. Páže Cherubín ve \"Figarově svatbě\" se podobá mladému Beaumarchaisovi, který se pokusil z nešťastné lásky o sebevraždu. Zuzanka byla vytvořena podle Beaumarchaisovy třetí ženy Marie-Thérèse de Willer-Mawlaz. \n\n\"Figarova svatba\" vznikla v roce 1775, ale poté, co ji během soukromého čtení slyšel Ludvík XVI. a pochopil satiru týkající se aristokracie, byla hra zakázána. Přesto se stala známou díky soukromým čtením. V roce 1784 byla hra králem konečně povolena a rychle se stala velmi populární, dokonce i mezi aristokracií. Mozartova opera měla premiéru jen o dva roky později.\n\n\"Provinilá matka\" měla premiéru v roce 1792 v Paříži, v době, kdy už byla Beaumarchaisova sláva minulostí. Všechny tři hry se dodnes těší oblibě a jsou často hrány.\n\nV 60. letech vytvořil několik jednoaktovek: \n\n\n\n"}
{"id": "35942", "url": "https://cs.wikipedia.org/wiki?curid=35942", "title": "Jan Šibík", "text": "Jan Šibík\n\nJan Šibík (*15. duben 1963, Praha) je český fotoreportér. Dlouhou dobu pracoval pro časopis Reflex. Je známý svými fotografiemi z válečných konfliktů. Je držitelem třetího místa v kategorii Sportovní příběhy v soutěži World Press Photo, dvakrát byl hodnocen hlavní cenou v soutěži Czech Press Photo, je laureátem hlavní ceny Golden Prisma Award a také obdržel od města Plzeň \"Cenu 1. června\", která bývá udělována za šíření myšlenek demokracie a obhajobu lidských práv.\n\nJan Šibík byl fotoreportérem a hlavním fotografem pro český časopis Reflex od roku 1993. Během svého působení podnikl přes dvě stě cest do všech koutů světa. Fotografoval konec komunismu v Evropě, pád berlínské zdi, sametovou revoluci v Československu i krvavý zánik Ceauşescova režimu v Rumunsku. Byl svědkem masakrů v Sieře Leone a Libérii, hladomoru v Súdánu, Somálsku a Etiopii. Zažil následky zemětřesení v Arménii i Turecku, exodus iráckých Kurdů do Íránu. Zaznamenal války v Afghánistánu, Chorvatsku, Bosně, Kosovu, v gruzínské Abcházii, Čečensku, ázerbájdžánském Náhorním Karabachu, Jihoafrické republice a Iráku. Genocidu ve Rwandě, uprchlické tábory v Tanzanii, Súdánu, Haiti, Angole a Somálsku.\n\nV posledních letech se Jan Šibík zaměřil na konflikt v Palestině. Během celého roku 2004 fotil epidemii AIDS na Ukrajině.\n\nV roce 2005 zaznamenal děsivé následky přívalové vlny na Srí Lance, bizarní poměry v komunistické Severní Koreji, pohřeb papeže Jana Pavla II. ve Vatikánu i Jásira Arafáta v Ramalláhu, odchod izraelských osadníků z pásma Gazy a následky hurikánu Katrina v New Orleansu.\n\nVe svých fotografických začátcích nosil fotoaparát neustále s sebou a dělal náhodné jednotlivé snímky. Snažil se najít téma, které by kompletoval do celku. V té době byl fotbalovým fanouškem a začal propojovat obě záliby - fotografoval divácké potyčky. Během své kariéry dostal nabídku na spolupráci s americkou agenturou AP, která mu nabízela mnohem větší rozpočet než měl dosud a lépe by se postarala o jeho bezpečí. On však upřednostnil časopis Reflex a to především proto, že mu bude ponechána větší volnost. Sám se prý bude moci rozhodnout, kam pojede a co tam bude fotografovat.\n\nJan Šibík také organizuje humanitární sbírky: v roce 2000 \"Podejte ruce dětem ze Sierry Leone\" na podporu dětí postižených masakry v Sieře Leone a v roce 2004 \"Chci ještě žít\" na pomoc lidem nemocným AIDS.\n\nZa svou práci získal dvě hlavní ceny v soutěži Czech Press Photo (v letech 1995 a 1999) a hlavní cenu v soutěži Fujifilm Press Photographer. V soutěži Czech Press Photo získal celkem 41 ocenění. V roce 2004 obsadil v soutěži World Press Photo třetí místo v kategorii Sportovní příběhy. Jan Šibík je laureátem ceny 1. června, kterou uděluje město Plzeň za šíření myšlenek demokracie a obhajobu lidských práv.\n\nŠibík sám osobně považuje za svůj nejzajímavější snímek, který vyhrál Czech Press Photo v roce 1995. Je na ní zobrazen uprchlík z kmene Hutů se sečnou ránu na tváři a useknutým kusem ucha. To bylo způsobeno mačetou, zbraní používanou pří konfliktu ve Rwandě, kde proti sobě bojovali dva znepřátelené kmeny. Ze snímku prý může současně jít hrůza i krása. Hrůza z té jizvy a krása z jejího výtvarného působení v obličeji.\n\n\nMinimálně 12 let používá fotoaparáty Canon. Začínal s Canon EOS 1, Canon EOS 1V a nyní si bez digitálního fotoaparátu svůj pracovní život nedokáže představit. V současné době fotografuje na Canon EOS 5D. Na jednom těle má běžně objektiv 24/f1,4 a na druhém 35mm/f1,4. Podle nutnosti si nasazuje zoom 28-200mm.\n\n\n\n"}
{"id": "35943", "url": "https://cs.wikipedia.org/wiki?curid=35943", "title": "Notorieta", "text": "Notorieta\n\nNotorieta (z lat. \"notorius\", známý) je v právu skutečnost, kterou není třeba před soudem nebo správním úřadem dokazovat, neboť se pokládá za všeobecně (nebo minimálně v místě řízení) známou.\n\nTypickou notorietou je například řazení dnů v kalendáři, nebo způsob počítání (není třeba dokazovat, že 1 + 1 = 2).\n"}
{"id": "35944", "url": "https://cs.wikipedia.org/wiki?curid=35944", "title": "Syberia", "text": "Syberia\n\nSyberia je počítačová hra typu adventura, vydaná francouzskou firmou Microïds v roce 2002. Výtvarníkem a autorem scénáře je komiksový kreslíř Benoît Sokal. Hra obsahuje elementy steampunku a následuje dobrodružství americké právničky Kate Walker, jak cestuje přes Evropu a Rusko.\n\nNa hru navázalo v roce 2004 pokračovaní Syberia II. Syberia 3 vyšla v dubnu 2017.\n\nHlavní hrdinkou tohoto dvoudílného díla je mladá ambiciózní právnička Kate Walker z New Yorku, která dostala za úkol zastupovat firmu Marson & Lormont při podpisu smlouvy o prodeji továrny na hračky od Anny Voralbergové. Továrna se nachází v malé malebné vesnici Valadilene ve francouzských Alpách. Kate se po příjezdu na místo dozvídá, že Anna Voralberg právě zemřela, ale že existuje dědic, Annin bratr Hans, který je již řadu let pokládán za mrtvého.\n\nŘešením tohoto problému je nalezení Hanse, který jako jediný může kontrakt uzavřít. Postupně se Kate dozví, že Hans se nachází na Sibiři. Hansovým cílem je dostat se na mýtický ostrov Syberia, na kterém údajně přežívají prehistoričtí mamuti (inspirací by mohl být Wrangelův ostrov na Sibiři, kde přežívali poslední mamuti na světě). Musí proto cestovat mechanickým vlakem přes celou Evropu za ním. Cestou poznává další zajímavá místa jako například univerzitu v Barrockstadtu. Celou cestu jí dělá společnost automat Oskar, který byl vyroben na základě Hansových návrhů.\n\nI když se příběh zdá nejdříve jednoduchý, postupem času odkrývá další a další aspekty.\n\nS hlavní dějovou linií se prolíná i vedlejší příběh mezi Kate a jejími blízkými, s nimiž se po celý příběh dorozumívá přes mobilní telefon. Ten hraje důležitou roli i při hraní – bez něj nelze vyřešit ani řadu hádanek ve hře.\nVe hře se nachází tyto hlavní postavy:\n\n\nCharaktery všech hlavních i některých vedlejších postav jsou ve hře velmi pečlivě vykresleny do nejmenších detailů a i celý příběh je, dle kritiky, velice kvalitně napsán.\n\nHra vychází s českými titulky.\n\nV současné době (2007) je možné koupit hru společně s jejím pokračováním Syberia II v rámci tzv. Kolekce klasiky za nízkou cenu. V tomto případě se obě hry instalují z jediného DVD, které není potřeba pro hraní. Součástí je také jednoduchý český manuál, zabývající se pouze licencí a popisem instalace hry.\n\nServer Tiscali Games dal hře hodnocení 8/10 a Metacritic.com 82%. Časopis Score 83 % a server BonusWeb 85 %. \n\nKritikou byla hra oceňována především pro výtvarné zpracování (inspirované stylem art deco) i propracovaným příběhem. V obojím se projevilo původní zaměření autora na tvorbu kreslených příběhů. V příběhu lze vystopovat žánr steampunk.\n"}
{"id": "35945", "url": "https://cs.wikipedia.org/wiki?curid=35945", "title": "Rozklad", "text": "Rozklad\n\nRozklad znamená rozdělení složitější věci na jednodušší části, ať už v teoretické nebo praktické rovině. Například:\n\n\n\n"}
{"id": "35946", "url": "https://cs.wikipedia.org/wiki?curid=35946", "title": "Oldovan", "text": "Oldovan\n\nOldovan je archeologická kultura nejstaršího paleolitu známá pouze z kamenné industrie. Tato kultura byla rozšířena hlavně ve východní Africe podél zlomové propadliny mezi 2,7 až 0,5 milionem let. Název vznikl podle první lokality s typicky opracovanými kameny Olduvai v severní Tanzanii.\n\nTato industrie bývá tradičně spojována s Homo habilis, nově se objevily hypotézy, že i Paranthropus robustus mohl nástroje oldovanské kultury vyrábět a Homo erectus zpočátku snad také. Podobné nástroje jsou však schopné vyrábět i opice.\n\nValouny se opracovávaly primitivním způsobem a jsou jen těžko rozeznatelné. Z jádra byly odděleny úštěpy a takto upravené jádro s ostrými plochami se užívalo ke krájení, seškrabování, otloukání apod. Tyto nástroje nebyly užívány k lovu, jak naznačovaly mnohé starší romantické hypotézy, mnohem spíše jen k porcování zbytků zvěře ulovené velkými šelmami.\n\nNástroje dělíme podle stupně opracování \n\nObdobí oldovan se rozděluje se na\n\nhlavní naleziště jsou: Kada Gona v Etiopii, Omo u jezera Turkana, Yiron u Tiberiadského jezera v Izraeli, Šandalja I. na Istrijském poloostrově, Chilhac III. ve Francii (i když tato lokalita bývá často zpochybňována)\n\nOlduvai, Koobi Fora u jezera Turkany, Ubeidya v Izraeli, Dmanisi v Gruzíi, Orco v Granadě\n\n\n"}
{"id": "35947", "url": "https://cs.wikipedia.org/wiki?curid=35947", "title": "Desátek", "text": "Desátek\n\nDesátek (z latinského – desetina) označuje původně zhruba desetiprocentní daň placenou náboženské (např. kostelu, chrámu, církvi) či světské (král, lenní pán) instituci nebo starověkému božstvu. Tato povinnost byla běžná v mnoha starověkých kulturách a to přes celý středověk až do raného novověku.\n\nSám náboženský desátek může mít několik forem:\n\nDesátky byly ve starověkém světě velmi rozvinutou praxí a to již dlouho před nástupem desátků v židovsko-křesťanské kultuře. Existovaly například v Babylónii, Egyptě, Libyi, Jižní Arábii, v Římě, Kartágu a vůbec nejčastěji v Řecku. Nejčastěji byl desátek odváděn Apollónovi, Artemis, Athéně, Héře, Heráklesovi, Niké, Poseidonovi, Démétér a Diovi.\n\n„Zvláštní pozornost zasluhuje dávka, která postihovala všechny právě zmíněné subjekty jednou desetinou jejich důchodu, tzv. Ešru, ‚desátek‘. Desátek se platil především hlavním chrámům (největší počet dokladů je dochován ze Sipparu a Uruku) jmenovitě z úrody obilí a datlí (mohl být vyplacen také ve stříbře), ze zahradních plodů, dobytka, drůbeže, ryb, dříví, kovových výrobků, polodrahokamů i zlata. K vybírání desátků byli chrámem ustanoveni zvláštní funkcionáři, rab ešre, ‚představený desátků‘. Do míst ležících ve větší vzdálenosti od chrámu byli vysíláni zvláštní poslové. Odvádění desátků bylo kontrolováno nadřízenými orgány (představeným města, místodržícím aj.). V případě prodlení byl poplatník povinen zaplatit další úroky, které spolu s vedením chrámu také působily na určení jeho výše.“\n\nV prvním nilském kataraktu na ostrově Sahel na skále vytesán nápis „O sedmi hladových létech“, jímž král Džoser (III. dynastie 2700 př. n. l.) oznamuje, že nařídil vybírat desátky pro Chnum-Rea (egyptské božstvo):\n\n„Král dává oběť Chnum-Reovi, pánu kataraktů, náčelníku jebské župy za to, co jsi mi prokázal: …Ode všech rybářů, lovců, ptáčníků i lovců lvů na poušti dám vybírati desátek ze všeho, co uloví. Ze všech telat, která vržena budou na těchto mílích, budiž dodáván desátek do (chrámových) stájí k pečení při každodenních obětech. Budiž odváděn desátek ze všeho zlata, slonoviny, ebenového dřeva a všeho ostatního, co přivážejí Nubové a Sudanci i každý jiný, jenž přichází s nimi do Egypta. Žádný úředník nebude vydávati rozkazy v tomto území a nebude vybírati nic od jeho (obyvatelů), čím by ztenčeny byly dávky tvému chrámu… Kameníci, řemeslníci, sochaři, zlatníci a všichni tovaryši, kteří zpracovávají tyto kameny se zlatem, stříbrem, mědí, olovem, budou platit desátek ze všeho, co obdrží za každou práci, kterou vykonají. A dále budiž odváděn desátek ze vzácného kamení, jež dopraveno bude z hořejšího území a budiž (ustanoven) správce vah, jenž bude vážiti zlato, stříbro, měď a drahokamy.“\n\nTaké významné egyptské chrámy vybíraly desátky: „sajský chrám Nejtin dostal od (egyptského) krále Nechtnebofa (řecky – Nektanebos, vládl v roce 380 př. n. l.) právo vybírati v městě Naukratidě desetiprocentní daň z veškeré průmyslové výroby tohoto města a desetiprocentní clo z veškerého zboží dovezeného do tohoto města po Egejském moři.“ A také: „Ésetin chrám v Pilaku a Chmúnův chrám v Jébu (řec. Elephantiné) měly právo vybírat desetiprocentní daň ze všeho dovozu z Nubie.“\nAle také králové v V. dynastii (2500 př. n. l.) je vybírali: „Král řídí a chrání lid zákony, které vydává a které jsou závazné pro úředníky a soudy. Poddaní jsou mu za to povinni vykonáváním určitých prací, např. na stavbách, vydržováním královských poslů a placením desátek z polí, pastvin, dobytka, kůží a stromů.“ A o úřednících v Egyptě je psáno: „Tito úředníci vybírali daně, někdy značně brutálně; v pozdějších stoletích byly zřejmě vyměřovány ve výši desetiny sklizně.“\n\nRovněž v jižní Arábii byly odváděny desátky. Jihoarabský nápis (asi z r. 900 př. n. l.), který se dochoval na východních hradbách zříceného města Ma‘in, zní: „…z kamení a dřeva až na krov, z čestných darů, jež zasvětili ‘Atharu (božstvo) z Kabadu ‘Ammijada‘ a zbožní zakladatelé, a z poplatku, jejž mu odváděli, a z desátku, jejž mu spláceli, když podnikali obchodní cesty do Egypta, Gazy a A´šuru a zůstali bez pohromy skrze slovo ‘Athara z Kabadu a Wadda.“\n\nStarověké africké město Kartágo bylo známo tím, že pravidelně obětovalo desátky bohu Melkartovi v Týru: „S Karthaginou v Africe byl Tyrus provždy v čilém styku a Karthago nikdy nezapomnělo na tyrský svůj původ. Ještě ve druhé smlouvě s Římany (r. 348) jmenuje se Tyrus vedle Karthaginy (Polybius 3,24). Až do dob nejpozdějších zvláštním poselstvem Karthagiňané ročně dodávali desátek bohu Melkartovi v Tyru.“ A na jiném místě je psáno: „Ke slavnostem Melkartovým vypravovaly všechny osady do Tyru poselství a odváděly desátek ze vší kořisti.“ Také Pečírka připomíná: „Každoročně bylo z Kartága do Tyru vysíláno poselstvo, které přinášelo oběť bohu Melkartovi, pokládanému v té době za hlavní foinické božstvo, ve výši jedné desetiny kartaginských ročních státních příjmů.“\n\nDalší božstvo, kterému je odváděli, byl Herkules: „Poselstva (z Kartága) pokaždé přinášela oběti Héraklovu (Melkartovu) chrámu. Je-li pravda, že se tyto oběti zpočátku rovnaly desetině státních příjmů (jak tvrdí Diodóros Sicilský XX,14), lze v nich spatřovat jistý druh poplatku.“ A Justinus napsal: „Když pak mezitím Karthalo, syn Mazea, vůdce z vlasti vypovězených vojínů, vracel se mimo otcovo ležení z Tyra, kam byl od Karthagiňanů poslán, aby tam dopravil Herkulovi desátý díl kořisti, které jeho otec v Sicilii dobyl, povolal ho otec k sobě, ale on odpověděl, že dříve vykoná povinnosti veřejné bohoslužby a potom teprve povinnosti soukromé lásky synovské.“ A Tertullianus v Kartágu píše: „Nechci mluvit, jak se chováte při obětech, když obětujete zabitá již se rozkládající zvířata, když z tučných a zdravých doma přebytečných zvířat obětujete odpadky a kopyta, což obvykle dáváte doma otrokům a psům, když z desátků, který máte odevzdat Herkulovi, nedáváte ani třetinu desátku na jeho oltář.“\n\nKřesťanský spisovatel Tertullianus, žijící na přelomu druhého a třetího století, zcela samozřejmě píše o tom, že desátky mají pohané odvádět Herkulovi. Nenalezneme u něj ani náznak nějaké výtky, že by je raději měli odvádět pravému Bohu. Důvod této lhostejnosti k desátkům je přitom zřejmý: novozákonní církev desátky totiž vůbec nepraktikovala, neměla proto žádný důvod k tomu, aby někoho kvůli nim napravovala.A jinde Tertullianus napsal: „Saliové, ti tančící kněží, aby mohli hodovat, potřebují, kdo by jim na to půjčil. Úředníci vypočítávají náklady herkulánských desátků na hostiny.“\n\nV Řecku bylo odvádění desátků pohanským bohům už od prastarých časů nepsaným zákonem: „U Řeků platil v dávných dobách zákon, že když dobudou nějaké město, pošlou Apollónovi desátý díl kořisti, například ze sta býků deset, stejně z koz a stejně i ze všeho ostatního, z peněz, z mužů, z žen.“\n\nPokud si položíme otázku, odkud brali Řekové tak obrovské množství financí na postavení všech svých chrámů a soch, nemůžeme při hledání odpovědi opomenout citovat názor Flaceliéra, který napsal: \"„V klasické době už vítězové neobětovali bohům vše, co nepřátelům ukořistili, ale jen desetinu (dekaté), desátek. Takový je tedy původ těch často nádherných památníků, sousoší nebo pokladnic, jež stály hustě vedle sebe kolem posvátných cest k panhelénským svatyním, například do Delf, a které později tak pobuřovaly řecké vlastenectví Plutarcha, kněze Apollóna Pythijského: „Je možné nepohoršit se při pohledu na všechny ty památníky, které ze všech stran obklopují boha, na ty prvotiny a desátky, plody řeží, válek a loupeží, a na ten chrám naplněný válečnou kořistí získanou na Řecích ?“\"\n\nJako konkrétní příklad praxe desátků v starověku je třeba zmínit historika Livia který v knize „Dějiny“ píše o desátku, který v roce 396 př. n. l. Římané obětovali Apollónovi. Do nejmenších podrobností přitom popisuje okolnosti, za nichž byl dán. Z jeho spisu víme, že Římané se na válku často připravovali tak, že poslali posly do Delf, aby jim od tamějších věštců přinesli zprávu, zda mají jít bojovat a jak případná bitva dopadne. Tento postup Římané zvolili také, když nastala válka s etruským městem Veje. Římský diktátor Marcus Furius Camillus obdržel z delfské věštírny příznivý výrok: \"„Až skončíš válku, přines jako vítěz hojný dar k mým chrámům a obnov otcovské obřady…“\" Camillus se proto před bitvou odhodlal ke smělému slibu: \"„Apollóne Pýthijský, tvým božstvím podnícen spěchám, abych zničil město Veje, a tobě proto desetinu kořisti zaslibuji. Tebe také, Iuno Královno, která nyní přebýváš ve Vejích, prosím, abys nás jako vítěze provázela do našeho města, jež se má brzy stát i tvým, aby tě tu uvítal chrám, důstojný tvé vážnosti.“\" Desátky a postavení chrámu se tedy mělo stát oním „hojným darem“, který si diktátor umínil dát svým božstvům. Pro Římany tato válka skutečně skončila vítězně a postavení slíbeného chrámu tak bylo díky hojné kořistí hračkou, s desátky však nastaly nečekané problémy. Vojáci a lid totiž příliš nepospíchali, aby z bohaté kořisti obětovali desetinu: \"„Pak se začalo jednat o daru Apollónovi. Když Camillus prohlásil, že mu zaslíbil desetinu kořisti a když nejvyšší kněží – pontifikové mínili, že národ má své náboženské povinnosti dostát, nesnadno se tu dal nalézt způsob, jak poručit, aby lid přinesl zpět kořist, aby z ní byla oddělena povinná část pro svatyni. Konečně se utekli k tomu, co se jim zdálo nejmírnější: kdo by chtěl sebe i svůj dům zbavit té náboženské povinnosti, nechť sám pro sebe ocení svou kořist a odvede cennou hodnotu jedné desetiny do státní pokladny, aby z toho mohl být zhotoven zlatý dar, hodný skvělosti toho chrámu i velebnosti toho boha podle důstojnosti národa římského.“\" Camillus byl touto vlažností Římanů zděšen a stále znovu je burcoval k odvedení desátků: \"„Znovu a znovu na všech místech pronášel řeči, že ovšem není divu, že obec upadla v zuřivost; je vázána splnit slib bohům a považuje starost o všechny jiné věci za přednější, než aby učinila zadost své náboženské povinnosti; on prý nic nemluví o darování, které vypadá spíše jako almužna než jako desátek, protože se každý k němu zavázal jako soukromý občan, ale byl zbaven té povinnosti jako člen národa; nedovoluje mu prý jeho svědomí, aby zamlčel, že jenom z té kořisti, která se skládá z majetku movitého, se ustanovuje desátek, ale že se neděje ani zmínka o dobytém městě a o území, což je také zahrnuto ve slibu.“\"Historik Livius nám však při líčení těchto událostí zamlčel jednu důležitou okolnost, o které píše Appiános: \"„Když se po dobytí Vejí objevila nepříznivá znamení pocházející od Jova, tvrdili věštci, že byly opomenuty nějaké náboženské úkony, a Camillus se upamatoval, že zapomněl dát desetinu kořisti bohu, jenž dal věštbu týkající se jezera. Senát přikázal, aby každý, kdo dostal jakýkoliv díl kořisti z Vejí, jej sám ocenil a desetinu pod přísahou přinesl. Ze zbožnosti neváhal ani obětovat desetinu půdy prodané již jako kořist. Z těchto peněz byl dán do Delf zlatý kráter, který stál na bronzovém podstavci v pokladnici Římanů a Massilských…“\"\n\nJistota Římanů, s níž mylně věřili, že se nepříznivá znamení objevila kvůli tomu, že neodvedli desátky svému božstvu je fascinující; nelze zde pak analogicky nevidět i zkušenost některých současných křesťanů, kteří stejně jistě věří a také se bojí, že je křesťanský Bůh potrestá, neodvedou-li mu desátky. Camillus nakonec dosáhl svého: \"„Sbor pontifiků přibral k poradě Camilla a uznal za správné: co z té kořisti bylo v majetku Vejských před učiněním toho slibu a co po tom slibu přešlo do moci národa římského, z toho aby desetina byla zasvěcena Apollónovi. Tak město i venkovské polnosti byly podrobeny cenovému odhadu. Peníze byly vyplaceny ze státní pokladny a byl uložen úkol vojenským tribunům s mocí konsulskou, aby za ně nakoupili zlato.“\" Livius dále napsal, co s vybraným desátkem Římané udělali: \"„dali zhotovit zlaté měsidlo, aby bylo dopraveno Apollónovi do Delf.“\" Z mnohasetstránkových antických knih byly ve starověku pořizovány stručné \"výtahy tzv. „periochy“. Tento Camillův desátek je ve výtahu z Liviova díla také zaznamenán: „Diktátor Furius Camillus dobyl Vejí, které byly obléhány po deset let. Přenesl do Říma sošku Junoninu a desetinu kořisti poslal Apollónovi do Delf.“\" Tento desátek obětovaný Apollónovi lze právem považovat za jednu z nejlépe zaznamenaných obětí starověku.\n\nNejčastěji byly desátky dávány zcela konkrétním pohanským božstvům jako oběť do Delf, Olympie a Athén.\n\nAigeus: „Měl v Athénách svoje héróon a v Delfech sochu, věnovanou prý mezi jiným z desátku válečné kořisti Marathónské.“ Hérodotos píše v Dějinách: „\"…Za desátý díl svého jmění dala (Rodópis) zhotovit rožně na pečení celých kusů skotu, celé ze železa, tolik kusů, na kolik desetina stačila a poslala je do Delf…\"“ A Xenofón napsal: „\"uchránil zemi přátel před pleněním, kdežto nepřátelskou vybrakoval tak, že za dvě léta mohl obětovat delfskému bohu víc než sto talentů jako desátek.\"“ A jinde napsal: „\"Potom Ágis přišel do Delf a obětoval desátek…\"“ A dále píše: „\"Agésiláos dorazil do Delf a obětoval Apollónovi desátek z kořisti, který nebyl menší nežli sto talentů.\"“ V Delfách je dřevěný kůň: „\"Na podstavci pod dřevěným koněm je nápis, že sem byly dary věnovány jako desátek z kořisti bitvy marathónské.\"“ A Pausanias píše: „\"Tarantští odeslali do Delf ještě jiný desátek, když zvítězili nad barbarskými Peuketii.\"“ A dále píše o Delfách: „\"V samé blízkosti lva je umístěn Apollón Messalských jako desátek z námořní bitvy s Karthagiňany.\"“ A Herodotos napsal: „\"Ti z Řeků, kdo se bez přinucení poddali Peršanovi, ač jejich věci stály dobře, budou z jedné desetiny učiněni otroky boha delfského\"“ A jinde píše: „\"Z desetiny kořisti z té bitvy byly postaveny ony veliké sochy, stojící okolo třínožky před chrámem v Delfech a jiné takové v Abai.\"“ Do Delf byly také odvedeni lidé jako desátek: „\" na Euboii prý kdysi vypukl velký hlad a Chalkidští situaci vyřešili tak, že věnovali desetinu svého obyvatelstva delfskému chrámu, což se na jedné straně jevilo jako zbožný čin, ale zároveň to bylo i účinné opatření, jak přijatelným způsobem snížit počet vlastního hladovějícího obyvatelstva. Takové desátky ovšem nadlouho v Delfách zůstat nemohly, a tak se novým domovem Chalkidských stalo místo na nejjižnějším cípu Itálie, kde kolonisté založili z Apollónova pověření město Rhégion.\"“\n\nDále se s desátky setkáme v souvislosti s řeckým ostrovem Sifnos. Píší o něm Herodotos i Pausanias a z jejich knih víme, že v Delfách: \"„…nalezneme pokladnici ostrova Sifnu, nejbohatší v posvátném okrsku. Pausaniás vypráví, že byla zbudována na Apollónovu žádost z desátku výnosu zlatých dolů na ostrově Sifnu. Když ale peněz chtiví obyvatelé ostrova přestali tuto daň platit, byli tvrdě potrestáni: doly zmizely a ostrov byl potopen.“\" A Hérodotos píše: \"„…měli na ostrově zlaté a stříbrné doly, a to tak bohaté, že z desetiny jejich výtěžku zbudovali v Delfech pokladnici, která se vyrovná nejbohatším.“\" Podívejme se také, co Pausaniás skutečně o Sifnu napsal: \"„Ostrov Sifnos vydával na světlo zlatou rudu i přikázal bůh jeho obyvatelům, aby z užitku odevzdávali desátek do Delf. Postavili tedy pokladnici a desátek skutečně odváděli. Později však od dávky ustoupili ve své nenasytnosti a tehdy jim také zlaté doly moře zatopilo.“\" Již podruhé se zde setkáváme s principem domnělého trestu za neodvádění desátků. Přírodní katastrofa, jež postihla obyvatele ostrova Sifnos, tak byla ve starověku okamžitě připsána na vrub jejich neochotě odvádět desátky do Delf.\n\nTaké Etruskové ze zaniklého starověkého města Spiny, ležícího v Itálii, odváděli desátky do Delf: „\"…město bohatlo a v posvátných Delfách, kam se posílaly desátky jako dík bohům, stála pokladnice spinských občanů po boku pokladnic tak proslulých králů, jako byli Gyges a Kroisos…\"“ A nakonec Pausaniás o Delfách píše: „\"…sochy jež jsem přepočítal, vytvořil Feidiás a po pravdě řečeno jsou i tyto desátky z kořisti v bitvě…\"“\n\nPausaniás píše: „\"Také obětují Poseidónovi onoho býka a hned po oběti ryby pochytají. Jako desátek lovu umístí votivní dar v Olympii a v Delfách.\"“ Ve smlouvě mezi Athénami a Chalkidou je psáno: „\"A ten, kdo přísahu nesloží, nechť ztrácí svá občanská práva a jeho majetek nechť je proměněn v obecní a desetina z toho majetku nechť je nedotknutelným desátkem Dia Olympského.\"“ A o další soše Dia v Olympii čteme: „\"Nápis na ní hlásá, že je to desátek z války Fóků a Thessalských.\"“\n\nPausaniás napsal, že Megarští mají na vrcholu Akropole chrám Apollónův a k němu náleží: „\"Apollón zvaný Pýthijský (Pythios) a Přinášející desátky z kořisti (dekatéforos) se podobají nejspíše dřevěným sochám.\"“\n\nTento přívlastek „\"přinášející desátky z kořisti\"“, kterým byl Apollón pojmenován, nám zřetelně odhaluje, že desátky byly velmi frekventovaným prvkem v řeckém náboženství. Dále Pausaniás píše: „\"Jsou tu dva dary pořízené z desátku válečné kořisti Athéňanů: bronzová socha Athény z věcí vzatých Médům, přistávším u Marathónu, dílo to Feidiovo, boj Lapithů s Kentaury na štítě a ostatní vypouklé práce vytepal Mýs…\"“ a dále říká: „\"Také bronzový vůz tu je, pořízený z desátku kořisti odňaté Boióťanům a Chalkidským na Euboi.\"“ V Athénách byly: „\"…také dvě sochy objednané u Feidia za desátek z válečné kořisti, Athéna Promachos, která „bojuje v prvních řadách\"“ a Athéna Lemnia, darovaná obyvateli Lemnu. Socha Athény Promachos byla z bronzu a měla obří rozměry. Představovala 7,5 m vysokou bohyni vyzbrojenou korintskou přilbou, kopím a štítem. Socha Athény Lemnie\"… znázorňuje opačnou stránku bohyně – je beze zbraní a přilbu drží v ruce… připomíná mírumilovnou kolonizaci Atiky.\"“\n\nDále se podíváme, která božstva dostávala desátky nejčastěji. Mezi příjemci byl:\n\nApollón\n\nO Krotoňanech je psáno: „\"Když pak slíbili Apollinovi desátý díl kořisti, přislíbili mu Lokřané, když i o božské odpovědi i o jejich slibu zvěděli, devátý díl a tajili tuto věc, aby nebyli sliby předstiženi.\"“ A Xenofón napsal: „\"Thébané… si dělali nároky na Apollónův desátek dekelejský…\"“ Otto píše: „\"Ve starších dobách i celé podmaněné národy od vítěze zasvěcovány některému bohu, zejména delfskému Apollónovi; anebo obce v těžkých dobách desátek svých obyvatelů bohu věnovaly.\"“ Macrobius píše o orákulu: „\"Slučte se s nimi, desátek pošlete Foibovi (příjmení Apollóna) , hlavy pošlete Hádovi a muže otci.\"“\n\nArtemis\n\nXenofón napsal: „\"Desátek, který vybrali pro Apolona a pro efezskou Artemidu, rozdělili si velitelé mezi sebou, takže každý opatroval svou část pro bohy.\"“ V září 2006 byl během vykopávek na západní straně Agory objeven kamenný blok, na kterém je vyryto: „\"Eupolemos syn Simalose věnoval andron pro Artemis Astiás jako desátek.\"“ Nápis pochází z 3–4 století př. n. l. Xenofón pak dále znovu píše: „\"Z posvěcených peněz dal Xenofon postavit oltář a chrám, a i do budoucnosti určil desetinu plodin z pozemků na pořádání obětí bohyni.\"“ A na posledním místě píše: \"\"Chrám, byť malý, připomínal velký chrám v Efesu a socha bohyně, třebaže zhotovená z cypřišového dřeva, je jako ta zlatá v Efesu\"\". Poblíž chrámu stojí tabule s tímto nápisem: „\"Tento pozemek je zasvěcen Artemidě. Kdokoli zde žije a sklízí úrodu, musí z ní každý rok obětovati desátý díl a z toho, co zbude, nechť udržuje chrám. Nebude-li to dodržováno, bohyně si to vyřídí.\"“\n\nTato posledně zmíněná hrozba odplatou od bohyně ukazuje, že Řekové při dávání desátků neměli příliš na vybranou; buďto je dávali a božstvo je nechalo na pokoji, anebo je neplatili a božstvo si to s nimi vyřídilo. Již potřetí se setkáváme s hrozbou trestu pro neplatiče desátků.\n\nAsklépios\n„\"Amphimnastos byl dovozce ryb. Tento muž dodával ryby v Arkádii, přísahal, že věnuje Asklépiovi desátek z prodeje ryb, ale svůj slib nesplnil. A když prodával ryby v Tegea, náhle se objevili komáři ze všech stran (Podle jiného čtení do ryb udeřil blesk a spálil je) a vrhli se na něho. Shromáždil se velký zástup a sledoval to divadlo. Amphimnastův podvod byl odhalen. Tehdy prosil Boha, aby mu dal další ryby a desátek již Amphimnastos věnoval Asklépiovi.\"“\n\nS principem trestu za neodvedení desátku se zde setkáváme již počtvrté. Mimochodem, tento strach z božího trestu později s úspěchem používala katolická církev. Díky němu dosáhla toho, že se křesťané báli, zda se po smrti dostanou do nebe, nebudou-li platit desátky.\n\nAthéna\n\nHérodotos píše: „\"Desetinu výkupného obětovali bohyni, dali za ni pořídit měděné čtyřspřeží. Byl na něm tento nápis: …Železným poutem ztlumili tvrdě nepřátel pýchu. Z desátku Palladě zde čtyřspřeží postaveno.\"“ Dále v Athénském nápise z r. 445 př. n. l. je napsáno: „\"ať je stižen atimií on sám i jeho děti a jeho majetek ať je zabaven a desetina ať patří bohyni…\"“ Také v zakládací listině druhého Athénského námořního spolku z r. 378 př. n. l. je psáno: „\"jeho jmění ať je zabaveno a desetina ať připadne bohyni; a ať je postaven před soud Athéňanů i spojenců…\"“ Xenofón napsal: „\"Kdo poškodí zájmy athénského lidu… aby majetkem propadl lidu a desátek aby se dostal bohyni.\"“ A dále píše: „\"Bude-li rozhodnuto, že jsou vinni, nechť podstoupí trest smrti… ať propadnou majetkem lidu, jeho desátá část ať náleží bohyni.\"“ Hejnic nám objasňuje, že onou nejmenovanou bohyní byla skutečně Athéna: „tj. Athéně, která byla v Athénách státním božstvem a do jejíž pokladnice se ukládaly desátky ze zkonfiskovaného majetku.“\n\nHéra\n\nHérodotos v Dějinách píše: „\"Desetinu svého zisku, šest talentů, Samští vzali a dali za ni pořídit bronzovou nádobu… Nádobu obětovali do chrámu Héřina…\"“\n\nHerkules\n\nOtto napsal: „\"Zejména panovalo u Římanů mínění, obětoval-li kdo Herkulovi 1/10 jmění, že mu tento pomáhal k jeho rozmnožení.\"“ a jinde píše: „\"Záhy zavedena i oběť soukromá (decima), při níž vojevůdcové po vzoru Herkulově obětovali bohu desátý díl kořisti, soukromníci pak zejména obchodníci, desátý díl zisku nebo jmění…\"\" Desátý díl jmění Herkulovi prý obětovali Sulla, Lucullus a Crassus… Z vojevůdců obětovali Herkulovi desátek L. Mummius Achaicus při svém triumfě v Reatě r. 145, jenž mimo to bohu zřídil v Římě svatyni se sochou, pocházející patrně z kořisti korinthské, dále bez pochyby též Marius při svém triumfě r. 104.“ O Crassovy psal nejprve Plutarchos: „\"…potom jako konsul zasvěcoval Héraklovi (ode všeho) desátek…\"“ Macrobius zmiňuje Herrenuse, který : „\"stal se obchodníkem a protože se mu vedlo, obětoval desátek ze svého výdělku Herculovi\"“ a také připomíná Varra, který napsal: „\"že naši předkové byli zvyklí obětovat Herculovi desátek.\"“ A Cicero píše: „\"Také Herkulovi nikdy nikdo neslíbil desátek s motivem, aby se (na oplátku) stal moudrým.\"“\n\nNiké\n\nPausaniás napsal: „\"Pod sochou Níky je umístěn zlatý štít s vyobrazenou tváří Medúsy Gorgony. Nápis na štítě prozrazuje dárce i příčinu, proč jej věnovali… Tento zlatý zde štít chrám obdržel zásvětním darem… Argejští s Athéňany a s Ióny dali jej ulít na paměť vítězné bitvy, kořisti desátý díl.\"“\n\nPoseidon (Erechtheus)\n\nOtto napsal: „\"Socha jeho (Erechthea) stála v Athénách na Agoře a do Delf z desátku marathónské kořisti věnována jeho socha Feidiem vytvořená.\"“\n\nDémétér\n\nButtinová píše: „\"Démétér dostává desátek z ječmene a pšenice.“ \"A Callimachus píše v Epigramech o Démétér, které Akrisios:\" „dává dary jak desetinu jeho zrn. Protože to tak slíbil.\"“\n\nZeus\n\nPausaniás napsal: „\"Kteří lidé věnovali sochu bohu (Diovi), a čí je to dílo, hlásají napsané verše: Kleitorští dali tu sochu bohu, co desátek vzácný, pažemi zdeptali vojska, zkrotivše nejedno z měst.\"“ a jinde píše: „\"Rozestav ke všem branám stráže z kopiníků a ti ať odnímají kořist těm, kdo ji vynášejí a prohlašují, že je z ní třeba obětovat desátek Diovi.\"“ Otto píše: „\"Zhotovil z kovu kolosální sochu Zevovu, kterou Řekové po bitvě Platajské (r. 479 př. n. l.) z desátku kořisti uloupené Peršanům věnovali do Olympie.\"“ A Pausaniás píše: „\"U nohou Diových pak je starými písmenami napsáno toto čtyřverší: …Ti, kdo abantský kraj kdys zabrali, s pomocí boží z thronijské kořisti dali toto zde, desátý díl.\"“\n\nDíky těmto zmínkám o desátcích můžeme lépe porozumět tomu, kde vzali bibličtí patriarchové Abraham i Jákob inspiraci k jejich odvedení, když je Bůh o desetinu vůbec nežádal. V pohanském prostředí, v němž patriarchové žili, byly totiž desátky zcela běžně praktikovány; je tudíž možno se domnívat, že Abraham i Jákob považovali desátky za adekvátní oběť, kterou by od nich mohl také požadovat nový Bůh, v něhož uvěřili.\n\nPoprvé se pojem desátku objevuje v příběhu, kdy Abrahám obětuje králi a knězi Melchisedechovi desetinu ze všeho. Tento desátek zaplacený z loupeže ve válce však nebyl spojen s žádným slibem Božího požehnání. Za zmínku stojí také skutečnost, že Melchisedech dostal od Abraháma pouze 10 % ale téměř 90 % z kořisti vrátil Abrahám sodomskému králi.\n\nDruhá zmínka o desátcích v Bibli je spojena s Jákobem, který za splnění několika svých podmínek slíbil Bohu odvedení desátku. Příběh však postrádá jakoukoliv zmínku o tom, komu Jákob svůj desátek nakonec dal.\n\nTeprve Mojžíšův zákon přikázal židům závazně dávat desátky a jejich praktikování spojil s požehnáním.. Izraelité odváděli tři rozdílné druhy desátků.\n\nPrvní desátek ( , \"ma'aser rišon\"), byl odváděn každý rok kromě sedmého roku odpočinutí a náležel Levitům:\n\nBůh zde určil, že desátky jsou jejich dědictvím, a že je smí jíst spolu se svými rodinami kdekoliv. Levijci tedy tento desátek nejedli pouze v Jeruzalémě ale na všech místech kde bydlili. Zde je třeba připomenout, že Levijci měli podle zákona vlastnit 35 měst (Nu 35,7 a Joz 21,1-2.41) ve kterých bydlili se svými rodinami. O skutečnosti jak Levijci nakládali s desátky čteme také v Neh 10,37-40 kde je psáno:\n\nLevijci tedy vybírali desátky a poté je logicky odnášeli a skládali ve svých městech, kde žili. 90 % z vybraných desátků totiž patřilo levijcům, kteří z nich žili ve svých městech spolu se svými rodinami. Z vybraných desátků levijci museli přinést jen desátý díl do Božího domu v Jeruzalémě. Třikrát je zde však zdůrazněno levijcům (Nu 18,29.30.32), že musí kněžím dát tu nejlepší desetinu z desátků, které dostanou.\n\nPrvní zmínka o příkazu desátku se týká tzv. \"druhého desátku\" ( , ma'aser šeni). Ten byl centrálně spojen nikoliv s levijci, ale s pravidelnými svátky v Jeruzalémě, které přikazoval dodržovat zákon. Tyto desátky přinášel jejich majitel do Chrámu, kde je zkonzumoval ve stavu rituální čistoty před Hospodinem.\n\nJe zde vysvětleno, že desátek je desetinou z úrody země, skotu a bravu, která má být oddělena pro Boha. Také je zde popsán způsob dávání desátků z dobytka: Izraelita odděloval desátek tak, že vyháněl dobytek ze stáje a každý desátý kus označil holí namočenou v barvě jako desátek. Tento kus již nemohl vyměnit ani vyplatit, protože byl zasvěcen jako oběť Hospodinu. Je také uvedeno, že to měl být pouze každý desátý kus a nikoliv každý první z deseti. Z toho plyne závěr, že měl-li Izraelita devět a méně kusů dobytka, potom nemohl desátek dát, protože podle Zákona měl Bohu patřit jen každý desátý kus. Chudí a méně majetní Izraelci tudíž desátek z dobytka nedávali, neboť ten podle zákona mohli odvádět jen majetní židé.\n\nDesátky z úrody mohly být vyplaceny, majitel však musel namísto 10 % dát o celou pětinu více. Takto vyplacená úroda se stává povolenou ke konzumaci na libovolném místě. Majitel pak donese do Chrámu namísto ní peníze, kterými ji vykoupil, a ty utratí za jídlo a pití stejným způsobem, jako by jedl desátek.\n\nPísmo zde říká, že tento druhý desátek měl být přinesen na vyvolené místo (Sílo, později Jeruzalém) a tam ho měl jíst obětující se svou rodinou a s levijcem. V tomto oddíle nacházíme poprvé příkaz, aby obětující jedl své desátky. Setkáme se s ním dále v Dt 14,23-26 a 26,14.\n\nO druhém desátku, který Židé během svátků jedli v Jeruzalémě, je psáno také v \"Dt 14,22-27\", kde čteme:\n\nDesátky, jak jsme četli, byly dávány pouze z úrody a dobytka. Stříbrem (penězi) mohly být jen po určitý čas, jako povolená výjimka během přepravy na vyvolené místo(a to jen bylo-li to daleko). Tam za stříbro musel majitel koupit „náhradní“ desátky v naturáliích - víno, opojný nápoj a jiné potraviny k hostině.\n\nŽidé znali a používali stříbro (jako platidlo), a přesto Bůh nedovolil, aby zde byly desátky dávány ve stříbře. Snaha některých současných kazatelů, kteří chtějí aby desátky odváděli všichni křesťané ze svého platu v penězích, je ve skutečnosti Bohem neautorizovanou změnou Božího slova, kdy dochází k zcela zásadní změně biblického termínu „desátky“ uzákoněného v Mojžíšově zákoně v něco, co Bůh nikdy nechtěl, nežádal ani nedovolil.Nyní se zamysleme nad názorem některých křesťanů kteří říkají: „\"Kdyby byli Izraelci směnárníci, jistě by desátky dávali v penězích.\"“ Toto nejasné tvrzení se snad pokouší vysvětlit skutečnost, že Izraelci dávali desátky jen v naturáliích tím, že nevydělávali peníze. Je zde však třeba zdůraznit:\n\n\nIzraelci tedy běžně dávali stříbro kněžím, nebyly to ale desátky. Naše uvažování nad zmíněným tvrzením uzavřeme konstatováním, že Bůh přikázal dávat desátky z úrody a dobytka, a nikoliv z příjmů v penězích, nebo jiných zisků. Pokyny, které jsme četli, jsou jednoduché: druhý desátek jedl obětující a jeho dům s levijcem během svátků v Jeruzalémě. Vyjdeme-li z předpokladu, že dům obětujícího tvořili (kromě příbuzných a otroků) jeho žena a jedno dítě, potom tyto desátky jedl: obětující, jeho manželka, dítě a levijec. Na levijce tedy nepřipadalo celých 10% ale pouze 2,5 % z úrody a dobytka. (Ve skutečnosti bylo ale toto procento ještě nižší, levijci totiž museli dát desátý díl Áronovi a jeho synům. Také v případě, že měl obětující více dětí, procento na osobu se snížilo.)\n\nDále se v Mojžíšově zákoně setkáme s třetím druhem desátků. V Dt 14,28 -29 je napsáno:\n\n\"„Každého třetího roku odneseš všechny desátky ze své úrody toho roku a složíš je ve svých branách. I přijde lévijec, protože nemá s tebou podíl ani dědictví, a bezdomovec, sirotek a vdova, kteří žijí v tvých branách, a budou jíst dosyta, aby ti Hospodin, tvůj Bůh, žehnal při každé práci, kterou bude tvá ruka konat.“\"\n\nVe třetím a šestém roce sedmiletého cyklu se pravidla pro rozdělování desátku měnila. První desátek obdrží levita stejně jako v předchozích dvou letech; druhý desátek oproti tomu získá cizinec (hebrejsky: „ger“ – bezdomovec, cizinec, host. Dále překládáme jen „cizinec“), sirotek a vdova.\n\nV Dt 26,12-14 je opět o tomto třetím desátku psáno:\n\n\"„Když pak třetího roku, v roce desátků, odvedeš všechny desátky ze své úrody a dáš je lévijci, bezdomovci, sirotku a vdově, aby jedli v tvých branách a nasytili se, řekneš před Hospodinem, svým Bohem: „Vynesl jsem z domu, co bylo svaté, a dal jsem to lévijci a bezdomovci, sirotku a vdově, zcela podle tvého příkazu, který jsi mi dal. Nepřestoupil jsem ani neopomenul žádné z tvých přikázání. Nejedl jsem z toho, když jsem měl zármutek, neodstranil jsem z toho nic, když jsem byl nečistý, nedal jsem z toho nic pro mrtvého.“\"\n\nOpět je tu připomenuto, že třetí rok má tyto desátky jíst levijec, cizinec, sirotek a vdova. Je zde také uvedeno, jak se s desátky nemělo zacházet:\n\nJe možno se proto domnívat, že Mojžíš zde varuje před použitím desátků k pohoštění lidí na pohřební hostině. Nelze však také zcela vyloučit možnost, že je zde míněn pohanský zvyk dávat oběti zemřelým do hrobu. Naše uvažování nad Zákonem uzavřeme krátkým resumé: Teprve Zákon přikázal židům dávat desátky. První desátek dávali židé každý rok Levijcům kteří bydlili v 35 levijských městech. Druhý desátek přinášeli první, druhý, čtvrtý a pátý rok sedmiletého cyklu během svátků na vyvolené místo v Jeruzalémě, kde ho jedl obětující a jeho rodina. Třetí desátek dávali židé pouze každý třetí a šestý rok, kdy ho složili v branách města, kde bydlili, a jedl jej cizinec, sirotek a vdova.\n\nLevité museli dát nejlepší desátý díl Áronovi a jeho synům.\n\nČetli jsme, že desátky se nedávaly ve stříbře, ale v naturáliích z úrody a dobytka. Dále neměly být použity v zármutku, při nečistotě a pro mrtvé. Existují tedy nejméně tři různé druhy desátků, které Židé praktikovali, a z nich Židé museli každý rok odvádět nejméně dva desátky, čímž ve skutečnosti odváděli minimálně 20 % ze své úrody.\n\nA v Mal 3,7-10 nalezneme dvě poslední starozákonní zmínky o desátcích:\n\n\"„Už za dnů svých otců jste se odchýlili od mých nařízení a nedbali jste na ně. Navraťte se ke mně a já se navrátím k vám, praví Hospodin zástupů. Ptáte se: „Jak se máme vrátit ?“ Smí člověk okrádat Boha ? Vy mě okrádáte. Ptáte se: „Jak tě okrádáme ?“ Na desátcích a na obětech pozdvihování. Jste stiženi kletbou proto, že mě okrádáte, celý ten pronárod ! Přinášejte do mých skladů úplné desátky. Až bude ta potrava v mém domě, pak to se mnou zkuste, praví Hospodin zástupů: Neotevřu vám snad nebeské průduchy a nevyleji na vás požehnání ? A bude po nedostatku.“\"\n\nJe třeba zde připomenout někdy opomíjenou skutečnost, že Nehemiáš byl současníkem proroka Malachiáše, oba žili v polovině pátého století př. o. l. Zatímco proroctví Malachiáše však hovoří o desátcích pouze na dvou místech, Nehemiáš naproti tomu hovoří o desátcích sedmkrát. Je možno tedy oprávně tvrdit, že bez důkladného studia knihy Nehemiáše si nelze učinit správné závěry o praxi desátků v době Malachiášově a Nehemiášově. Tato neznalost poselství knihy Nehemiáše o desátcích dnes vyhovuje především zastáncům desátků, kteří ze dvou míst Malachiáše vyvozují nebiblické požadavky pro křesťany.\n\nPřipomeňme si nyní v krátkosti několik závěrů týkajících se desátků, ke kterým jsme dospěli při zkoumání Písma. Viděli jsme, že Mojžíšův zákon rozlišuje nejméně tři různé druhy desátků:\n\n\nŽádný ze tří druhů desátků nebyl tedy určen k tomu, aby byl donesen do Božího domu, kde by byl skladován. Tyto závěry jsou v příkrém rozporu s učením některých dnešních zastánců desátků, kteří na základě dvou veršů v proroctví Malachiáše tvrdí, že celé desátky měly být odváděny pouze do skladu v Božím domě. V Písmu jsme však viděli, že desátky vybírali Levijci a ti jen velmi malou část-desátek z desátků přinesli kněžím do Jeruzaléma, kteří jej mohli dát do skladu v chrámě. Pokud se totiž kněží rozhodli jej skladovat v Božím domě, měli k tomu prostor. Písmo nic takového nepřikazovalo ani nezapovídalo. Položme si nyní otázku: \"Proč Malachiáš volá po odvedení celého desátku do skladu?\"\n\nKdyž Malachiáš vyzýval Židy v Mal 3,10 k přinášení úplných desátků do skladů v Božím domě, jednalo se stejně jako v případě knihy Nehemjášovy o zcela mimořádnou a nikde v Zákoně Mojžíšově nepřikázanou výzvu či požadavek. Někteří vykladači se proto domnívají, že Malachiáš reagoval na tutéž událost, o které je řeč v Nehemjáši 13. kapitole. Připomeňme, že zásoby v Božím domě byly tehdy na nízké úrovni. Levijci se rozprchli ke svým polím a Nehemijáš musel znovu shromáždit Levijce do chrámu. Židé pak v této kritické situaci mimořádně začali přinášet částečný desátek k rychlému obnovení zásob ve skladech tak, aby mohla být služba levijců obnovena. Pokud z tohoto zorného úhlu budeme nahlížet na Malachiášovu výzvu k odvádění desátků do chrámu, bude tato výzva jen zrcadlem či ozvěnou událostí v Nehemjášově knize a bude tak zcela v souladu s poselstvím Písma. Pokud však někteří kazatelé vyučují, že Malachiáš žádá, aby všechny desátky byly vždy odváděny pouze do skladů v domě Božím, ocitnou se rázem v konfliktu s poselstvím pěti knih Mojžíše, knihou Nehemjáše i s učením židovských rabínů o desátcích.\n\nV Mal 3,5 je dále psáno, že jsou utiskováni nemajetní (námezdníci, sirotci, vdovy a cizinci) příjemci desátků. Při četbě tohoto oddílu je zřejmé, že jej sem Malachiáš zařadil zcela úmyslně s úmyslem upozornit Židy na to, že neodváděním desátků neokrádají jen Boha, ale také tím utiskují výše zmíněné skupiny chudých příjemců desátků. Je třeba rovněž zdůraznit, že když Bůh ústy Malachiáše káral Izraelity, že se odchýlili od jeho nařízení o desátcích, nehovořil přitom o Abrahamově desátku. Ten totiž nebyl Bohem nikdy přikázán a navíc nebyl ani z úrody země, ale jen z loupeže. Malachiáš zde hovoří pouze o desátcích, které Bůh přikázal v Zákoně, neboť jenom s nimi bylo spojeno jak požehnání, tak kletba zákona.\n\nVerše o kletbě kvůli nedávání desátků z Malachiáše jsou v některých dnešních církvích s oblibou hojně citovány. Spolehlivě totiž v křesťanech vyvolávají pocit viny a strach, že nebudou-li dávat desátky, stihne je Boží kletba. Přitom je však zamlčována řada skutečností. Například ta, že kletba kvůli desátkům není vůbec jádrem Malachiášova poselství, ale je jen jednou ze čtyř kleteb, o nichž Malachiáš píše. Podívejme se, před kterými stejně vážnými kletbami Malachiáš židovský národ varuje:\n\n\nPři našem uvažování nad proroctvím Malachiáše je třeba rovněž zdůraznit:\n\n\nBible jasně ukazuje, že Ježíš Kristus ani raná církev neučila křesťany dávat desátky a už vůbec nikdy k podpoře desátků necitovala verše z Malachiáše. Jsou-li tedy v některých současných církvích hojně používány verše z proroctví Malachiáše k podpoře desátků, potom ve věci financí již zjevně zašli dále nežli učil Pán Ježíš, apoštolové a první křesťané. Když dnes někteří pastoři káží o požehnání plynoucím z dávání desátků a při kázání zmíní verše z Malachiáše 3,7-10, posluchači přitom nabudou dojmu, že je tomu tak proto, že samotný Mojžíšův zákon žádné takové verše neobsahuje. Je tomu skutečně tak, cožpak zákon neobsahoval žádné zaslíbené požehnání týkající se desátků?\n\nPodívejme se nyní na dvě místa v Zákoně Mojžíšově. Na prvním v Dt 14,28-29 Mojžíš říká:\n\n\"„Každého třetího roku odneseš všechny desátky ze své úrody toho roku a složíš je ve svých branách. I přijde lévijec, protože nemá s tebou podíl ani dědictví, a bezdomovec, sirotek a vdova, kteří žijí v tvých branách, a budou jíst dosyta, aby ti Hospodin, tvůj Bůh, žehnal při každé práci, kterou bude tvá ruka konat.“\"\n\nNa tomto místě v zákoně jsou desátky jasně popsány jako skutek, který je nutno vykonat k tomu, aby přišlo zaslíbené Boží požehnání, které je vykresleno slovy: „\"aby ti Hospodin, tvůj Bůh, žehnal při každé práci, kterou bude tvá ruka konat.\"“ Toto zaslíbení Božího požehnání je téměř všeobsáhlé a týkalo se každé oblasti života Židů. Jakoby tu Bůh jinými slovy říkal: „\"vše, na co sáhneš, bude provázet zdar\"“. Pokud Židé nesplnili podmínku (odvedení desátků), nemohli zakoušet požehnání při každé práci, kterou konali. Všimněme si také faktu, že toto požehnání je spojeno s podmínkou, že desátky budou dány nejen lévijcům, ale také cizincům, sirotkům a vdovám. Čili jinak řečeno, nesplnění této podmínky Mojžíšova zákona znamenalo absenci Božího požehnání v životě Izraele.\n\nMožná zde nalezneme pravý důvod toho, proč tento verš není dnešními kazateli používán k podpoře tzv. křesťanských desátků. Kazatelům se totiž nehodí fakt, že desátky musely být dávány nejen lévijcům, ale také cizincům, sirotkům a vdovám. Dnešní kazatelé se totiž odmítají o své desátky dělit s výše uvedenými skupinami potřebných lidí. Raději tedy o tomto místě v Písmu mlčí a tváři se, že zde žádné zaslíbení pro příchod Božího požehnání není. Citují pak místo něho pouze verše, které se jim pro jejich učení o tzv. křesťanských desátcích hodí, tedy z proroctví Malachiáše, který se konkrétně vůbec nezmiňuje o tom, komu mají být desátky dány.\n\nA na druhém místě v Dt 26,12-13, 14-15 je napsáno:\n\n\"„Když pak třetího roku, v roce desátků, odvedeš všechny desátky ze své úrody a dáš je lévijci, bezdomovci, sirotku a vdově, aby jedli v tvých branách a nasytili se, řekneš před Hospodinem, svým Bohem: „Vynesl jsem z domu, co bylo svaté, a dal jsem to lévijci a bezdomovci, sirotku a vdově, zcela podle tvého příkazu, který jsi mi dal. Nepřestoupil jsem ani neopomenul žádné z tvých přikázání“ „Poslechl jsem Hospodina, svého Boha, a učinil jsem vše, jak jsi mi přikázal. Shlédni ze svého svatého obydlí, z nebes a požehnej svému izraelskému lidu i půdě, kterou jsi nám dal, jak jsi přísežně slíbil našim otcům, tu zemi oplývající mlékem a medem.“\"\n\nCelý tento oddíl je vlastně od poloviny 13. verše jakousi přikázanou modlitbou nebo proklamací, kterou měli Židé vyslovit poté, když odvedli své desátky lévijci, cizinci, sirotku a vdově. Ke konci této modlitby se Židé na základě splnění všech podmínek měli dovolávat příchodu Božího požehnání slovy: \"„Shlédni ze svého svatého obydlí, z nebes a požehnej svému izraelskému lidu i půdě, kterou jsi nám dal, jak jsi přísežně slíbil našim otcům, tu zemi oplývající mlékem a medem.“ \"Podívejme se dále, zda jsou všechna Malachiášova slova o desátcích vždy zakotvena v Zákoně Mojžíšově:\n\nPři našem zkoumání Malachiášova proroctví jsme zjistili, že je vždy zcela konzistentní s Mojžíšovým zákonem.Viděli jsme, že Malachiáš k nařízením o desátku, které Bůh vydal v Zákoně, nic nepřidává ani z nich nic neubírá. Jeho slova jen potvrzují Zákon a jsou v něm vždy pevně zakotvena. Malachiáš ve svém proroctví hovoří stále k Židům a připomíná jim desátky, oběti a další nařízení Zákona. Ve světle této skutečnosti, je třeba odmítnout snahu některých dnešních kazatelů, kteří Malachiášova slova o desátcích chtějí učinit závaznými pro křesťany.\n\nO desátku mluví i Ježíš Kristus v Matoušově evangeliu (23,23), kde kritizuje počínání zákoníků a farizeům (viz také L 11,42) a kárá je, že ve své snaze dávat desátky z každé zeleniny zanedbali důležitější (těžší) věci v Zákoně, a sice právo, milosrdenství a víru. Proto v tomto verši nečteme žádná slova chvály. Právě naopak. Ježíš zde oslovuje zákoníky a farizee „\"běda vám\"“ a nazývá je pokrytci (slovo pokrytec, řecky -„hypokrités“, znamenalo původně „herec“). Pán Ježíš toto slovo používal většinou k označení farizeů, zákoníků a saduceů. Verš v Mt 23,23 je vysloven v kontextu, který je plný soudů. Pán Ježíš nazývá zákoníky a farizeje „slepci“ (v 16.17.19.24.26.) „pokrytci“ (13.15.23.25.27.29.) a sedmkrát je oslovuje „běda vám“ (13.15.16.23.25.27.29.). Vážná slova jsou však i ve verši 33.:\" „Hadi, plemeno zmijí, jak uniknete pekelnému trestu ?“\" Pokud by někdo chtěl Ježíšova slova v Mt 23,23 použít k podpoře názoru, že desátky jsou v platnosti i pro křesťany, ocitne se ve velmi svízelné situaci. Ježíš totiž pokračuje i v dalších verších v řeči k zákoníkům a farizeům a v Mt 23,31-32 říká:\" „Tak svědčíte sami proti sobě, že jste synové těch, kdo zabíjeli proroky. Dovršte tedy činy svých otců!“\" A ve verši 34. jim znovu říká, že budou zabíjet Boží služebníky: \"„Hle, proto vám posílám proroky a učitele moudrosti i zákoníky, a vy je budete zabíjet a křižovat, budete je bičovat ve svých synagogách a pronásledovat z místa na místo…“\" Jestliže by verš Mt 23,23 v Ježíšově řeči k farizeům a zákoníkům platil i pro křesťany, potom by pro ně musela platit i Ježíšova řeč v Mt 23,31-34. Je tedy zjevné, že stejně jako Ježíš neříká křesťanům, že budou zabíjet jeho služebníky, tak jim ani neříká aby dávali desátky levijcům.\n\nVerš v Mt 23,23 je paralelou k Mi 6,8 kde je psáno:\" „Člověče, bylo ti oznámeno, co je dobré a co od tebe Hospodin žádá: jen to, abys zachovával právo, miloval milosrdenství a pokorně chodil se svým Bohem.“\" Prorok Micheáš však ve svém proroctví neučí nic o desátcích, ani o motivech dávání. Závěrem je třeba zodpovědět otázku: „\"Proč Pán Ježíš chtěl, aby židé dále dávali desátky?\"“ Ježíš totiž byl a stále je žid (Mt 2,2 a 27,37; Sk 26,14). Musel proto během svého pozemského života zachovávat Zákon a nemohl vést ostatní židy od zákona Mojžíšova. Z tohoto důvodu nalezneme v Novém zákoně verše, v nichž Pán Ježíš vyzývá židy, aby dávali desátky. Rovněž v Mk 1,44 Kristus říká: \"„Ale jdi, ukaž se knězi a obětuj za své očištění, co Mojžíš přikázal - jim na svědectví.“\" Těmito slovy Ježíš přikazuje uzdravenému malomocnému, aby obětoval oběti, které židům přikazuje Mojžíšův zákon. Co měl obětovat uzdravený je zapsáno v Lv 14,1-32: ptáci, beránci, ovce, mouka a olej.\n\nPokud nyní srovnáme Ježíšova slova v Mt 23,23 a Mk 1,44, nalezneme v nich shodné znaky. Ježíš na obou místech nehovoří ke křesťanům, ale ke konkrétním osloveným posluchačům (farizeové a zákoníci v Mt 23,23 a uzdravený malomocný v Mk 1,44), kterým přikazuje aby konali skutky Zákona (dávali desátky a obětovali). Pokud by Ježíšova řeč k farizeům o desátcích v Mt 23,23 měla mít platnost i pro učedníky, kteří tam byli jen fyzicky přítomni (ale kterým nebyla adresována), potom by musel pro ně platit i Jeho příkaz k obětování zvířecích obětí, který řekl v jejich přítomnosti uzdravenému malomocnému v Mk 1,44. Pokud chceme tato místa správně interpretovat, potom nám nezbývá než konstatovat, že stejně jako Pán Ježíš v Mk 1,44 nepřikazuje křesťanům aby obětovali zvířecí a rostlinné oběti, tak jim ani v Mt 23,23 nepřikazuje dávat desátky.\n\nV L 18,10-13 Ježíš říká známé podobenství o farizeovi a publikánu, kteří se společně modlí v chrámě. Farizeus vypočítává své zásluhy. Mezi nimi také, že: \"„…dávám desátky ze všeho, co získám.“\" Naproti tomu publikán prosí Boha o milost. V závěru je řečeno, že Bůh ospravedlnil publikána a nikoliv farizea. Také v tomto textu Ježíš spojuje desátky s příslušníkem sekty farizeů. Toto podobenství a především závěr farizeovy řeči: „\"ze všeho, co získám\"“ je také používáno na obhajobu názoru, že křesťané mají dávat desátky ze všeho, tedy i z peněz. Je však třeba připomenout, že tato slova hovoří farizeus, který byl žid a proto musel dávat desátky přesně podle Zákona (v naturáliích).\n\nFarizeus si nemohl říct, že je bude dávat v penězích, protože by tím přestoupil Zákon. Zkusme si položit otázku: „\"Čím se farizeus živil?\"“ Byl zemědělec anebo řemeslník? Pokud by byl zemědělcem, byl by jeho zisk a tím i desátky v naturáliích. Jeho slova by tak byla zcela v souladu se zákonem. O obživě farizea však nic nevíme. V dalším uvažování nad farizeovými slovy se soustředíme především na slovo „získám“. V originále je použito slovo: „\"ktasthai\"“, jenž je možno překládat jako: zjednat si, získat, dosáhnout. Toto slovo je v Novém zákoně zmíněno šestkrát; je použito v Mt 10,9 ve vztahu k penězům, v L 21,19 je ziskem život, ve Sk 1,18 je odměnou za zlý čin, ve Sk 8,20 je ziskem dar Boží, Duch svatý, ve Sk 22,28 je ziskem římské občanství a na posledním místě v 1 Te 4,4 je toto slovo použito ve vztahu k manželce.\n\nSlovo „ktasthai“ tedy neznamená peníze, ani nemá vztah k jednomu určitému majetku, ale pouze označuje obecně zisk, jehož obsah musí být blíže specifikován. Protože v L 18,12 Pán Ježíš neřekl o jaký zisk v případě farizea šlo, nelze tento verš použít k podpoře názoru, že desátky mají být dávány v penězích. Farizeovi nebyly nakonec jeho skutky nic platné, odešel z chrámu obtěžkán svými hříchy. Jeho příklad není pro křesťany jistě hodný následování. Neboť spravedlnost je možno dosáhnout pouze vírou v Krista (Ř 3,28).\n\nUčení Pána Ježíše Krista o desátcích lze shrnout do těchto závěrů:\n\nPokud by někdy Pán Ježíš učil své učedníky (během tří let své pozemské služby) dávat desátky, jistě bychom o tom nalezli v Evangeliích zprávu. (Stejně jako je v Bibli psáno, že Ježíš učil své následovníky, jak se mají modlit, postit, milovat Boha a bližní, dávat almužnu aj.) Důvod této absence v Ježíšově učení je nasnadě - Ježíš nikdy nezamýšlel, aby křesťané učili nebo praktikovali desátky.\n\nPři hledání odpovědi na otázku zda církev praktikovala desátky se podíváme nejprve do listu Židům 7,1-10 kde nalézáme poslední biblické zmínky o desátcích. Pisatel epištoly Židům zde připomíná setkání Abrahama s Melchisedechem. Přitom zmiňuje desátky, které Abraham dal Melchisedechovi. V centru pozornosti zde však nejsou desátky, ale kněžství řádu Melchisedechova a desátky jsou uvedeny jen okrajově, na potvrzení Melchisedechova kněžství.\n\nO této kapitole a v ní zvláště o verši Žd 7,8 někteří křesťané učí: \"„Pisatel prohlašuje, že Ježíš žije věčně jako Nejvyšší kněz podle řádu Melchísedechova. A ve svém kněžství přijímá desátky od svého lidu.“\" K prozkoumání tohoto verše se obrátíme nejprve k jeho řeckému originálu. Doslovný překlad by zněl: „A zde opravdu desátky smrtelní lidé berou, tam je však svědectví, že žije.“ Pro další naše přemýšlení nad tímto textem se ale přidržíme Colova překladu:\" „A tu dostávají desátky lidé smrtelní, tam však ten, o němž se vydává svědectví, že žije.“\"\n\nZamysleme se nad první částí verše: „\"A tu dostávají desátky lidé smrtelní\"“. Pisatel Židům v předchozích verších rozebírá levijské a Melchisedechovo kněžství a když používá slovo „\"tu\"“, ukazuje jím na levijce, kteří přijímali desátky. Dále slovy „\"lidé smrtelní\"“ nám připomíná jeden ze znaků levijského kněžství: levijci byli, stejně jako ostatní lidé, smrtelní. V druhé části verše: „\"tam však ten, o němž se vydává svědectví, že žije.\"“ nám pisatel slovem „\"tam\"“ ukazuje na určitou osobu. Tou osobou je Melchisedech. Z celého kontextu je zřejmé, že pisatel stále rozebírá vztah mezi kněžstvím levijským a Melchisedechovým. Již ve verších v Žd 7,4.6 nám píše o osobě, kterou sice nejmenuje, ale z kontextu je zřejmé, že jí je Melchisedech. Pokud by totiž chtěl pisatel listu v Žd 7,8 odbočit od tohoto tématu a psát o jiné osobě, musel by ji jmenovat, anebo alespoň odlišit od Melchisedecha (viz např. Žd 7,11).\n\nVěta by potom mohla znít například takto: „\"ale tam je Ježíš, o němž je svědectví, že žije\"“ anebo: „\"ale v nebi je ten, o němž je svědectví, že žije\"“. Pisatel Židům ale nikoho nejmenoval a není tudíž možno slovo „\"žije\"“ spojovat s žádnou jinou domnělou osobou (jako je Pán Ježíš, Elijáš nebo Henoch), než pouze s tou, o níž je v kontextu stále řeč, totiž s Melchisedechem. Vždyť o něm nám Písmo v úvodu kapitoly svědčí, že je živ bez počátku a konce a zůstává knězem navždy: „\"Je bez otce, bez matky, bez předků, jeho dny nemají počátek a jeho život je bez konce. A tak podoben Synu Božímu zůstává knězem navždy.\"“ Žid 7,3 Uzavřeme naší úvahu tím, že v Žd 7,8 je rozebírán rozdíl mezi kněžstvím levijským, které je smrtelné a Melchisedechovým, které je věčné. Tvrzení, že Ježíš přijímá desátky, je třeba odmítnout, neboť neobstojí ve světle Písma. Těm křesťanům, kteří ho zastávají, je nutno připomenout slova Ambrože Milánského (340-397), který řekl: \"„Není nic hanebnějšího než nechtít prostě věřit, co čteme, a odvážit se věřit, co nečteme, nedbat toho, co Písmo praví a zastávat a vyvozovat z něho to, o čem mlčí.“\"\n\nV souvislosti s listem Židům je třeba také uvést, že nikde v Novém zákoně se nedočteme, že by došlo k přenesení povinnosti přijímat desátky z levijců na křesťanské kazatele. Naopak. Nový zákon na tomto posledním biblickém místě o desátcích jasně říká, že příkaz brát desátky od Božího lidu mají jen levijci. V Žd 7,5 je psáno: \"„Levité, pověření kněžskou službou, mají podle zákona příkaz brát desátky od Božího lidu…“\" Všimněme si přítomného času ve zmíněném verši. Bible zde neříká, že levité „měli“, ale že „mají“ příkaz brát desátky i dnes po ukřižování a vzkříšení Pána Ježíše Krista. Tento příkaz tedy nemá ani Pán Ježíš, ani apoštolé ani kazatelé či starší. Pouze levijci tedy dnes mají biblickou a dokonce i Novým zákonem potvrzenou autoritu a pravomoc vybírat desátky od Božího lidu - tedy od židů. Křesťané, kteří jsou účastníky nové smlouvy mezi Bohem a lidmi již nejsou vázáni praktikovat starozákonní obětní předpisy - jejichž součástí jsou i desátky. Chtějí-li být křesťané poslušni Pána Ježíše Krista, budou muset akceptovat skutečnost, že právo vybírat desátky mají dnes jen židovští levijci. Tato pravomoc nebyla přenesena na nikoho jiného a tudíž není kromě levijců také nikdo kompetentní desátky přijímat. Uzavřeme tuto úvahu konstatováním, že jakákoliv snaha přenést pravomoc přijímat desátky z levijců na křesťanské kazatele a starší je jasným popřením poselství Nového zákona.\n\nNěkteří křesťané se při výkladu Starého zákona v souvislosti s místem v Lv 27,30-34 odvolávají na skutečnost, že jsou zde desátky nazvány svatým desátkem a z tohoto vyvozují, že jsou-li starozákonní desátky svaté, je tím ukázána nepomíjející role desátků, které jsou proto věčně v platnosti a platí proto i pro dobu novozákonní a pro křesťany. Zcela přitom opomíjejí skutečnost, že Mojžíšův zákon na mnoha místech označuje různé starozákonní příkazy za svaté. Například příkazy o:\n\n\nMezi křesťany pak panuje ohledně většiny z těchto zmíněných nařízení shoda, že nemají již žádnou důležitost pro církev. Není proto žádný důvod i starozákonním desátkům přikládat dnes nějakou větší důležitost než dalším obětním předpisům Mojžíšova zákona, které jsou dnes již pro novozákonní církev nepodstatné (viz Sk 15,24-29).\n\nV souvislosti s epištolou Židům existuje také názor: \"„Křesťané (na rozdíl od Židů) uznávají za svého velekněze Ježíše. A protože jsou všichni kněžími, dávají desátky Ježíši stejně, jako levité dávali desátky veleknězi Aronovi.“\" S tímto tvrzením také nelze souhlasit, protože levijci (chrámoví služebníci) sice dávali desátky veleknězi a ostatním kněžím (Nu 18,25-32; Neh 10,39 a 12,47), ale kněží ti desátky pouze přijímali a z nich již nic a nikomu nedávali (ani nejvyššímu knězi). Přijmeme-li biblický fakt, že všichni křesťané jsou kněžími (1 P 2,5.9; Zj 1,6 a 20,6) a nalézáme-li v Písmu i určitou podobnost mezi kněžstvím starozákonním a novozákonním, potom nic nestojí v cestě k přijetí jednoduchého závěru: Jsou-li všichni křesťané kněžími, potom nemají dávat desátky, stejně jako je nedávali kněží z rodu Árona. Verš v Žd 7,9 je posledním výskytem slova „desátky“ v Bibli. Církev tedy v období po vzkříšení Pána Ježíše následovala svého Mistra a stejně jako On neučila křesťany dávat desátky.\n\nNakonec se zamysleme nad místem v Mt 22,21 kde je psáno: \"„Je dovoleno dávat daň císaři, nebo ne ?“ ale Ježíš poznal jejich zlý úmysl a řekl: „Co mě pokoušíte, pokrytci ? Ukažte mi peníz daně !“ Podali mu denár. On jim řekl: „Čí je tento obraz a nápis?“ Odpověděli: „Císařův“. Tu jim řekl: „Odevzdejte tedy, co je císařovo, císaři, a co je Boží, Bohu.“\" Na základě těchto veršů je tvrzeno: „\"Bohu, stejně jako světské vládě náleží pravidelná dávka.\"“ Když Ježíš řekl: „\"co je císařovo, císaři\"“ myslil tím peníze. Co však Kristus mínil slovy: „\"co je Boží, Bohu\"“? Hovořil snad o desátcích? Z předchozích kapitol víme, že v Kristově době nebyly desátky dávány v penězích a proto tato Ježíšova slova nelze chápat jako výzvu k dávání desátků (v penězích). Odpověď na otázku: „Co je Boží?“ je zapsána v Ž 24,1 kde je napsáno: \"„Hospodinova je země se vším, co je na ní, svět i ti, kdo na něm sídlí.“\" (viz Ž 50,12). Bohu tedy patří celý svět s lidmi i zvířaty a ne pouze obětovaná zvířata, prvotiny a desátky, které nařizoval dávat Zákon. Ježíšovu odpověď tak lze chápat jako výzvu, aby se každý člověk se vším, co mu patří, vydal k službě svému Stvořiteli.\n\nVelmi zamlčovanou skutečností je současná praxe desátků u Židů. Ortodoxní Židé jsou si vědomi toho, že neexistuje chrám ani levijské kněžstvo, proto když desátky z úrody pole a stád dobytku (židé je v souladu s Biblí nedávají z výplaty ani je nedávají v penězích) oddělují, tak mají přikázáno s desátky naložit takto:\n\nV počátcích křesťanství nebyl desátek vybírán. Tertullián (155-222 n. l.) píše o financích v církvi: \"„Předsedají zkušení starší, kteří se osvědčili ve víře. Je to důstojnost, která se nekupuje za peníze. Nic totiž, co je od Boha, se nedá koupit za peníze. I když máme jakýsi druh pokladny, neukládá se do ní poplatek, cosi zač si možno koupit víru. Měsíčně tam ukládá skromný poplatek každý, kdo chce, jestli chce a jestli může. Nikdo není nucen. Přináší to každý dobrovolně. Jsou to jakoby uschované peníze. Vždyť neslouží k tomu, aby se z nich pořizovaly hostiny, při kterých se lidé přejídají a opíjejí, ale slouží k výživě potřebných, na pohřeb, k pomoci osiřelým chlapcům a děvčatům a opuštěným rodičům, nemocným lidem, těm, kdo se ocitli v neštěstí, odsouzeným do dolů, poslaným na ostrovy a do vězení…“\"\n\nPrvním, kdo z vlastní iniciativy zavedl křesťanské desátky, byl až sv. Severinus ve 2. polovině 5. století. Všechny desátky dával chudým a potřebným. Desátky byly uzákoněny závazně teprve na synodě v Mâcon (dnešní východní Francie) v roce 585, kde bylo doporučeno desátky odvádět do biskupovy pokladnice. Povinným se stává desátek v církvi teprve v raném středověku. V době Karla Velikého byl desátek stanoven zákonem a z hlediska kanonického práva jej uzákoňuje \"Decretum Gratiani\" z roku 1140. Rolníci museli odvádět během středověku desátý díl své úrody, řemeslníci desetinu své produkce. K úschově desátků sloužily v Evropě tzv. desátkové stodoly, které byly zbudovány ve vesnicích a které představovaly po kostele největší stavbu vesnice. Na podporu provozu kostela či kláštera mohly být zakoupeny či darovány celé vesnice.\n\nNemilosrdně církví zaváděný desátek v Evropě v mnoha zemích vyvolal odpor, ba krvavé války. Bouřili se hlavně svobodní sedláci; například v Jutsku zabili kvůli desátkům roku 1086 dánského krále Knuta Svatého a ještě koncem 12. století – za arcibiskupa Absalona – povstali kvůli desátku Skaňané.“\n\nAlkuin z Yorku (735-804 n. l.),si stěžoval: \"„křesťanské mise v Sasku by měly rozhodně větší úspěch, kdyby se kněží věnovali se stejnou horlivostí kázání jako vybírání desátků a peněžitých trestů.“\" a dále píše: \"„víra Sasů byla zničena desátky.“\" Alkuin o misii mezi Sasy rovněž napsal: \"„A nechť je to zvěstovatel Kristova poselství a ne vyběrač desátků, protože nová duše se má živit mlékem apoštolské víry…Desátky však, jak se říká, podkopávají víru Sasů.“\"\n\nV 9. století pak Hraban Maur odsuzuje: \"„Praktiky kleriků, kteří nepouštěli lidi do kostelů dříve, než se přesvědčili, zda odvedli správně desátky ze všeho svého majetku.“\"\nV roce 1230 odmítli obyvatelé Stedingu (oblast v Sasku) platit desátky Brémskému arcibiskupovi. Ten na ně proto uvalil klatbu. Stedingové se však nezalekli jeho hrozeb a setrvávali ve svém odporu k jejich placení. Arcibiskup požádal papeže Řehoře IX., aby vyhlásil křížovou výpravu proti „heretikům“. Papež považoval odpírání desátků za tak kacířský čin, že žádosti ihned vyhověl. Dne 25. 5. 1234 křižáci po urputné bitvě nad rolníky zvítězili. „\"Kristovi vojáci\"“ v boji zabili u obce Altenesche na 6000 rolníků (což byli téměř všichni Stedingové). Protidesátkové povstání obyvatel ze Stedingu tak bylo krvavě potlačeno. Tisíce mrtvých rolníků však zdaleka nebyly posledními, které církev kvůli desátkům zabila.\n\nVelmi ostře se proti desátkům stavěli také husité. V Manifestu táborských hejtmanů z roku 1430 píší: \"„Přijímají od lidu desátky. Na kázáních je vymáhají, jako by se odevzdávaly poprávu a tvrdí, že lidé jsou povinni je dávat. V té věci hlásají lež a nemohou dokázat z Nového zákona, že by byl Pán Ježíš Kristus kdy přikázal dávat desátky. Je sice pravda, že ve Starém zákoně byl příkaz o dávání desátků, z toho však nemohou odvodit, že i nyní je křesťanský lid povinen je dávat. Vždyť tento starozákonní příkaz o desátcích ztratil platnost umučením Kristovým právě tak, jako ztratil platnost příkaz o obřízce. Dejte tedy pozor, milovaní, a uvažte, jak velice vás svádějí vaši biskupové a učitelé a jak vám sypou prach do očí požadavky a výroky, které nelze prokázat. Vždyť náš Pán Ježíš Kristus praví v 2. kapitole u Lukáše: „Dávejte almužnu !“, ale neříká: „Dávejte desátky“ ze svého jmění.“\"Další obětí desátků byl v roce 1476 německý pastýř Hans Böheim z Niklashausenu. Zpráva Jana Trithemia o něm říká: \"„Považujeme za hodné námahy, abychom uvedli všechny, nebo alespoň nejdůležitější bludné artikuly, pro které bylo lidem zakázáno se sbíhat, a pro které ten ubohý člověk byl na prach spálen… napodoboval jed husitského kacířství, neboť tvrdil, že nesmějí být od lidu požadovány ani desátky, ani roční platy, mimo to, co každý dá dobrovolně - lhostejno kdy a komu - z Boží vůle. Nechtěl totiž trpět, aby je od lidu požadovali a vybírali kněží Páně a ti, jimž byl užitek z desátků církvi přenechán.“\" Würzburský biskup Rudolf II. von Scherenberg nechal Böheima za jeho názory upálit.\n\nDesátky také byly jednou z hlavních příčin německé Velké selské války v roce 1524. Na jejím počátku prohlásili sedláci ze Steinheimu u Memmingenu, že již nebudou odvádět desátky ani jiné dávky. Inspirováni kazatelem Tomášem Müntzerem sepsali němečtí sedláci v únoru 1525 své požadavky jako: „Dvanáct artikulů sedláků ve Švábsku“. Sedláci v nich protestovali proti desátkům, robotě, obecní samosprávě a dalším břemenům. Nejobsáhlejší článek je věnován právě desátkům:\" „Poněvadž řádný desátek (veliký neboli obilní desátek) jest stanoven ve starém zákoně, a v novém vše je naplněno, chceme přesto správný desátek z obilí rádi dávati, avšak tak, jak náleží. Proto dávejme jej Bohu a jeho lidem spolu udílejme. Náleží-li faráři, který jasně zvěstuje slovo boží, jest naše vůle: ať k tomu účelu sbírají a přijímají desátek církevní pověřenci, které obec dosadí, a z toho nechť dávají faráři, zvolenému celou obcí, a to jemu i jeho rodině, příslušnou dostatečnou výživu, podle uznání celé obce: a co přebude, má se udíleti chudým nuzákům, pokud se vyskytují v téže vesnici, podle povahy věci a uznání obce. Co zbude ještě má se podržeti pro případ, že by bylo nutno pro ohrožení země vésti válečné tažení; aby se nemohly ukládat zemské berně chudým, má se to pořídit z tohoto přebytku. Kdyby se shledalo, že jedna nebo více vesnic samy desátek prodaly, snad z nouze, nemá ten, kdo prokáže, že jej má v té podobě od celé obce, jej nahrazovati, nýbrž chceme se slušným způsobem podle povahy věci s ním srovnati a od něho desátek opět v určitém způsobu a čase vykoupiti. Avšak kdo od žádné vesnice takový desátek nevykoupil, tomu nechceme a nemáme nic dalšího dávati a nic mu také již nedlužíme, jen jsme povinni, jak shora uvedeno, vydržovat z toho naše zvolené faráře, potom spláceti neb chudým z něho udíleti. Malý desátek nechceme platiti ani duchovním, ani světským pánům: Neboť Pán Bůh stvořil dobytek volně pro člověka. Tento desátek pokládáme za neslušný desátek, který si lidé vymyslili; proto jej nechceme dále dávati.“\" Sedláci tedy považovali obilní desátek za starozákonní, ze zvyku jej však chtěli dále dávat, desátek z dobytka (který byl hodnotnou částí desátků) označili za vymyšlený a odmítli jej dávat. Artikuly se také zmiňují o použití desátků k finanční podpoře chudých a vojska. Část sedláků využila povstání k drancování a plenění. V Alsasku vypuklo povstání později. Také tam sepsali sedláci Dvanáct artikulů, které však byly radikálnější než artikuly Švábských sedláků.\n\nPožadovali mimo jiné odstranění malého i velkého desátku a právo sesazovat úřední osoby. Luther zpočátku sympatizoval s povstalci; vždyť to byl on, kdo horlil proti římské církvi: \"„Pakliže by zuřivé řádění vaše mělo míti další průchod, pak se mi zdá, že by lepší rady ani léku nebylo, jak mu čeliti, než aby králové a knížata moci užili, se vyzbrojili, na tyto ohavníky, kteří veškeren svět otravují, připadli, a jednou už tomu počínání zbraněmi, nikoli slovy, konec učinili. Tak jako zloděje oprátkou, vražedníky mečem, kacíře ohněm trestáme, proč spíše neudeříme na tyto hanebné učitele nepravosti, jakýmiž jsou papežové, kardinálové, biskupové a hemžení římské Sodomy, zbraněmi všelikými a v krvi jejich ruce své neumyjeme ?“\" Později však začal Luther veřejně nesouhlasit s Dvanácti články a ve spise „Napomenutí k míru“ odmítá článek sedláků věnovaný desátkům: \"„Lupičství tohoto článku je už otevřené jak záškodnictví na veřejných cestách. Neboť tady chtějí uchvátit desátek, který nenáleží jim, ale vrchnostem, a hospodařit s ním podle svého.“\" Luther se nakonec ostře postavil také proti povstání a dokonce sepsal traktát „Proti lupičským a vražedným rotám rolníků“. V něm napsal: \"„Proto, kdo jen může, má zde udeřiti, rdousiti a bodati tajně nebo veřejně. Je třeba pamatovat, že nemůže být nic jedovatějšího, škodlivějšího, ďábelštějšího, než buřič. Stejně jako musíme zabít vzteklého psa, neudeříš-li, udeří tebe a celou zemi zahubí s tebou…“\" Vrchnosti se podařilo povstání potlačit teprve v červnu 1525.\n\nO desátcích pak velmi břitce píše K. H. Borovský (1821-1856) v Epištolách kutnohorských:\" „umínil jsem si nebáti se přitom ani těch horlivých zelotů, kteří myslí, že pán Ježíš jen proto se na kříž přibíti dal, aby jim tím vymohl na věčné časy desátek.“\"\n\nJe zde třeba dále zmínit krvavou desátkovou válku a masakry v Irsku v 19. století. V březnu 1831 ve farnosti Graigue v hrabství Carlow se odehrálo první střetnutí. Mladý anglikánský zástupce faráře tam žádal desátky od katolického kněze. Aby knězi dokázal svou nadřazenost, zabavil mu koně. Vesničané na oplátku odmítli dále odvádět desátky. Povolaný soudce se snažil se 600 vojáky vybrat chybějící desátky, získal jich však jen třetinu. Stávka proti desátkům se rychle rozšířila do ostatních hrabství. V červnu 1831 v Newtownbarry v hrabství Wexford policie zabavila desátkový dobytek.\n\nRolníci si to ale nenechali líbit a došlo k boji, při němž bylo 12 rolníků zastřeleno a 20 dalších bylo těžce zraněno. Po tomto prvním desátkovém masakru se odehrály další krvavé srážky v Thurles, Castlepollardu a Kilkenny. V prosinci se i v Carrickshocku v hrabství Kilkenny udála těžká bitva. Venkované tam byli ochotni odvést desátek, jen bude-li požadován v menším množství (dříve platili 350 liber a nyní po nich farář žádal 1 700 liber). Jejich žádost byla zamítnuta a v následných srážkách bylo 11 policistů zabito a 17 zraněno, ale i rolníci měli ve svých řadách 8 mrtvých. Po tomto krveprolití přestali anglikánští kněží vymáhat desátky a církev získala náhradou od státu 60 000 liber do doby, než dojde ke změnám v zákonech.\n\nNovými zákony z r. 1832 byly sice desátky přeměněny na roční plat, ale státní správa trvala na tom, že dlužné nedoplatky desátků musí být zaplaceny. V dubnu 1832 na farnosti Doon v hrabství Limerick byla vedena k dražbě desátková kráva, kterou místní kněz někomu zabavil. Dražba se musela konat za asistence policie a vojska se dvěma děly. Bezmocní rolníci se zmohli jen na ohlušující řev. Poté, co byla kráva prodána, a vojsko začalo odcházet, rozhořčený dav napadl policii a teprve po boji se podařilo vesničany rozprášit.\n\nK další dražbě desátkové krávy došlo v květnu v Rathcormacku v hrabství Cork, kde však dav způsobil tlačenici a ztropil takový řev, že z prodeje nakonec zcela sešlo. Na schůzi, která se vzápětí konala, přijali vesničané rezoluce, v nichž žádali, aby žádný dražebník již nedražil desátkové krávy. Dále žádali, aby žádný občan nekupoval tyto zabavené krávy. Venkované také požadovali, aby se nikdo nestýkal s lidmi, kteří by desátky dražili nebo kupovali. Tyto rezoluce byly počátkem hnutí „přerušit společenský styk“, které bylo zaměřeno proti všem, kteří by odváděli, prodávali nebo kupovali desátky. Všude v Irsku se konaly schůze, na nichž dělníci i služebnictvo skládali protidesátkové sliby. Parlament v té kritické situaci schválil nucené vymáhání dlužných nedoplatků na desátcích.\n\nDo protidesátkové války, která se poté ještě více rozhořela, se zapojili katolíci svorně s anglikány. Na obrovském shromáždění u bojiště v Carrickshocku bylo přítomno na 100 000 sedláků a byly tam přijaty rezoluce požadující zrušení desátků. Vláda však desátky nezrušila, ale odpověděla tím, že zakázala podobná shromáždění a povolala vojsko z Anglie. Další nepokoje pak na sebe nedaly dlouho čekat. V září 1832 v Wallscourthu v hrabství Tipperary se pokusili odhadci za asistence policie vykonat odhad výnosu pole. Vesničané na ně zaútočili a 4 z nich byli přitom zabiti a mnoho dalších bylo zraněno.\n\nDublinské vládě se však podařilo odhad provést a vzápětí začala hrozit, že použije i bodáků k doručení 12 000 exekučních rozhodnutí kvůli neplacení desátků. V říjnu 1832 bylo hrabství Cork svědkem srážek policie s venkovany. Bitva skončila až po příchodu vojska. Na bojišti zůstalo ležet 12 zabitých vesničanů a mnoho dalších utrpělo zranění. Následovaly četné útoky na statkáře a výběrčí desátků, někteří byli přitom zabiti. Ve všeobecném zmatku se tehdy konaly volby a poslanci zvolení za Irsko se zavázali, že prosadí zrušení desátků. V květnu 1833 přišlo do vesnice Kilmurray v hrabství Waterford vojsko a zmocnilo se desátkového dobytka. V červnu se v Mullinahone v hrabství Tipperary obrátilo před davem venkovanů na útěk na 70 vojáků. V srpnu 1833 zvítězili odhadci nad vesničany poblíž Tipperary. V září naopak museli utéci odhadci v Thomastownu v hrabství Tipperary. Zoufalí vesničané se proti odhadcům, které doprovázelo vojsko, začali bránit tím, že svému dobytku přeřezávali šlachy na nohou. Těchto případů mrzačení bylo evidováno přes 280. Podařilo-li se jim výběrčího chytit, dali jej bičovat. V dubnu 1834 se podařilo rozprášit rolníky v Newcastle West. Přitom byli 3 zabiti a 20 jich bylo zraněno. K poslední bitvě, která se neblaze zapsala do dějin Irska jako další desátkový masakr, došlo v květnu 1834 v Rathcormacku (hrabství Cork), kde byla jedna vdova donucena zaplatit 40 šilinků, jenž na desátcích dlužila. Kvůli této směšné částce bylo přitom zabito 17 venkovanů, kteří se jí zastávali a dalších 7 bylo těžce a 35 lehce zraněno.\n\nZ Bible je známo, že ani židé neměli odvahu Jidášovy peníze dát do chrámové pokladnice, ale zde anglikánská církev bez uzardění použila krví potřísněné peníze pro své záměry. Válka proti desátkům ustala až poté, co byly desátky v roce 1839 přeměněny na dědičné nájemné. Zákon tak ukončil nesmyslné vymáhání desátků a odstranil též praxi, kdy výběrčí požadoval desátky v penězích od lidí, kteří je neměli. V desátkové válce a masakrech v Irsku tekly proudy krve a jen v roce 1831 bylo úřady v souvislosti s desátky zaznamenáno 242 případů vražd, 1179 loupeží, 401 krádeží, 203 výtržností, 568 žhářství, 280 případů mrzačení dobytka a 161 nahlášených napadení. Desátky se v Irsku pro římskokatolickou církev začaly znovu vybírat až v roce 1869. Krvavé události v Irsku, jejichž příčinou byly desátky, nejsou dnes v církevních kruzích připomínány. Tyto a další problémy vedly k všeobecnému odporu lidí k desátkům, které musely být zákonem zrušeny ve většině zemí.\n\nPo reformaci byly desátky zestátněny (zrušeny byly v průběhu 19. století) v reformovaných částech Švýcarska, kde stát převzal odpovědnost za financování církví. To samé platí i pro skandinávské země za vlády Kristiána III. Dánského. Vydáním zákona povinné církevní desátky odstranila jako první Francie v r. 1789, dále Švýcarsko v r. 1798, Mexiko v r. 1833, Portugalsko v roce 1834 a Španělsko v r. 1837, Kolumbie v r. 1851, Skotsko v r. 1871, Polsko a Chile v druhé polovině 19. století, Bosna v r. 1876. V Čechách byl první vlaštovkou zákon z roku 1755, jímž císařovna Marie Terezie zbavila včelařství od placení desátku. Všechny desátky pak v Čechách (i v celém Rakousko-Uhersku) zrušil teprve „Zákon o zrušení poddanských a feudálních povinností“ ze 7. září 1848.\n\nV mnoha případech bylo zrušení desátků spojeno s povinností zaplatit výkupné, které někdy vedlo k zadlužení rolníků. Přesto zrušení církevních desátků přijala většina obyvatel zemí s nadšením, neboť díky jejich odstranění se snížila chudoba prostých lidí.\n\nO zavedení desátků na Americkém kontinentě se jako první zasloužila Církev Ježíše Krista svatých posledních dnů, také známá pod názvem mormoni. Zakladatel mormonů Joseph Smith vydal pro své následovníky v roce 1830 Knihu Mormon, které přikládal stejnou autoritu jako Bibli. O desátcích je v ní psáno: \"„A bylť on týž Melchizedek, kterému Abraham odváděl desátek; ano náš otec Abraham platil desátý díl ze všeho co měl.“\" A jinde v ní je psáno o Ježíši:\" „I poručil jim napsati slova, která byl Otec dal Malachiášovi, a která jim měl sděliti…Má člověk olupovati Boha ? A přece jste mne oloupili. Avšak vy pravíte: V čem jsme tě oklamali? V desátku a v oběti.“\" Aby některý mormon nezůstal v nejistotě, jak má s těmito místy naložit v každodenním životě, napsal Joseph Smith v Knize nauky a smlouvy, jak se modlil k Bohu a on mu odpověděl a přikázal mormonům dávat desátky:\" „Ó Pane, projev se svým služebníkům a rci, kolik požaduješ jakožto desátek z majetku svého lidu ? Pán odpověděl: A toto má býti počátek z desátků mého lidu. A potom ti, kteří desátky zaplatili, budou každoročně platit desátý díl svého ročního příjmu a toto bude pro ně zákonem na věky.“\" A na jiném místě Smith varuje:\" „Skutečně je to den obětí a den pro desátky mého lidu, neboť ten, kdo dává desátky, nebude spálen při jeho příchodu.“\" Tato hrozba spálení neplatičů desátků při příchodu Pána je stále účinným prostředkem, jímž jsou mormoni nuceni k jejich odvádění. Zjevení, které údajně dal Bůh Smithovi, mělo evidentně nahradit absenci novozákonních míst, která by učila křesťany dávat desátky. Mormoni ve své praxi odvádění desátků nezůstali osamoceni, záhy je následovaly některé církve.\n\nAdventisté sedmého dne zahájili oficiálně svou činnost v USA v roce 1863 a prosluli především předimenzovaným důrazem na zachovávání sobotního odpočinku. Vůdčí postavou nové církve se stala prorokyně Ellen Gould Whiteová (1827-1915), která je také autorkou pětisvazkové knihy Drama věků. Whiteová často vyučovala o desátcích, ve zmíněné knize píše:\n\"„Kristus potvrdil, že placení desátků je povinnost; ukázal však, že nemůže být omluvou pro zanedbávání ostatních povinností.“\" a jinde opět píše:\" „Dokud Bůh nepřestane žehnat svým dítkám, dotud trvá jejich povinnost vracet mu díl, na který má nárok.“\"\n\nV peněžním (tj. biblicky neobhajitelném) smyslu desátky dnes vybírají v ČR např.:\nNaproti tomu tyto církve desátky nevybírají:\nPokud se podíváme na otázku financování církví a náboženských společností v ČR tak tvoří výjimku pouze :\nTyto církve jsou zcela soběstačné a nejsou státem financovány. Provoz ostatních církví je nadále v různé míře podporován z veřejných peněz.\n\nV zahraničí se církevní daň vybírá dodnes v Rakousku a v Německu; v Bádensko-Württembersko se jedná o daň 8% z daně z příjmu, v ostatních německých spolkových zemích je 9% z daně z příjmu (tzn. asi 1% z příjmu).\n\nNa webu je široce diskutováno svědectví Franka Pecenky z Kanady, který se rozhodl nemlčet o tom, jak 14 let organizovaného křesťanství a dávání desátků téměř zruinovalo jeho život. Rovněž pak ve svém svědectví popisuje případ jednoho bohatého křesťanského podnikatele, který také po mnohaletém věrném dávání desátků skončil v dluzích a žije v maringotce na zahradě svého bratra.\n\nV USA nejsou většinou desátky církvemi povinně vybírány, nicméně řada kongregací o nich jako o nutné součásti života křesťana soustavně vyučuje. Včetně nátlakového použití několika veršů ze starozákonního Proroctví Malachiáše, které mají v křesťanech vzbudit pocit viny a strachu z neplnění této náboženské povinnosti. V roce 2007 však platilo desátek podle průzkumu firmy \"Barna Group\" zhruba jen 5 % Američanů.\n\nAgentura Reuters poukázala během hospodářské krize v roce 2008 na fakt, že někteří křesťané již přišli o svůj dům, protože se nevzdali placení desátků, a neměli pak peníze na splácení hypotéky. Jsou tam známy případy křesťanů, kteří rezignovali na splácení hypotéky a boj o záchranu domu vzdali, než aby omezili platbu desátku, nicméně přesné počty nelze určit, protože většina konzervativních křesťanů považuje své finance za velmi soukromou věc a mají obavu o nich hovořit.\n\nV moderním českém úzu se pojmu desátek začalo používat přeneseně, pro úplatek ve výši 10 % ceny veřejné zakázky, který dodavatel (typicky vítěz výběrového řízení) zaplatí příslušnému úředníkovi za její zprostředkování. Systém desátků je obvyklý např. mezi stavebními firmami, dodavateli počítačové techniky a u dalších, veřejným sektorem často nakupovaných dodávek.\n\nBoj proti tomuto systému korupce je velmi obtížný, protože desátek platí i ten, kdo ve výběrovém řízení zvítězil legálně, a prověrka nemůže v takovém případě korupční jednání odhalit.\n\n\n\n"}
{"id": "35948", "url": "https://cs.wikipedia.org/wiki?curid=35948", "title": "Micoquien", "text": "Micoquien\n\nMicoquien je kamenná štípaná industrie mladší fáze středního paleolitu. Oblast výskytu se váže na krasové oblasti. Je spojována s Homo sapiens neanderthalensis ve střední a západní Evropě v době před 130 000 až 70 000 lety. Na micoquien navázal szelétien, jedna z časných industrií mladého paleolitu.\nNázev pochází z lokality La Micoque v departmentu Dordogne ve Francii.\n\nPro tuto kamennou industrii je typické plošné oboustranné opracování nástrojů (bifasy různých tvarů, klínovité nože, tenké listovité nástroje). Nejčastějším tvarem je drasadlo taktéž s plošnou retuší. Chybí levalloiská technika.\n\nNa českém území jsou známy nálezy např. z jeskyně Kůlna, odkud pochází i čelist neandrtálce se čtyřmi zuby. Další nálezy pocházejí z jeskyň Pekárna a Tmaň.\n"}
{"id": "35949", "url": "https://cs.wikipedia.org/wiki?curid=35949", "title": "Slavonski Brod", "text": "Slavonski Brod\n\nSlavonski Brod je město v Chorvatsku, leží ve Slavonii, na řece Sávě. Je centrem Brodsko-posávské župy. Žije zde 64 000 lidí.\n\nSlavonski Brod existoval již za římských dob, v tomto období nesl název \"Marsonia\". V 6. století sem přišli Slované, později město připadlo Rakousku a Uhersku. V roce 1224 je poprvé město zaznamenáno pod současným názvem. Ve středověku, v dobách nesčetných turecko - habsburských válek zde docházelo k četným bitvám. Na konci 19. století byl již důležitým průmyslovým centrem celé Slavonie. Nacházel se zde podnik Đuro Đaković, který vyráběl různá kolejová vozidla, např. tramvaje a lokomotivy.\n\nPo vzniku Nezávislého státu Chorvatsko bylo město přejmenováno na \"Brod na Savi\" a administrativně spojeno s Bosenským Brodem, který se nacházel na druhé straně řeky. Během 2. světové války bylo město velmi těžce poškozeno. Bombardováno bylo spojeneckým letectvem. O 50 let později byl Slavonski Brod místem bojů mezi srbskými vzbouřenci a chorvatskou vládou.\n\nVelký význam v Brodě hraje říční přístav, na cestě mezi Záhřebem a Bělehradem. Také jsou zde i četné továrny na výrobu potravin; zpracovává se ovoce, zelenina a obiloviny z úrodné Slavonie. Kromě řeky Sávy a železnice je město napojené také na dálnici Záhřeb - Bělehrad. Okolo města jsou četné rybníky, vinice a jezero Petnja. Město se nachází u hranic s Bosnou a Hercegovinou.Ve městě je mnoho zakladnich,středních a vysokých škol, dále se ve městě nachází banka, obchod s potravinami, knihovna.\n"}
{"id": "35951", "url": "https://cs.wikipedia.org/wiki?curid=35951", "title": "Bestseller", "text": "Bestseller\n\nBestseller (z anglického \"the best sell\", doslova „nejlépe prodejné“) označuje knihu, která se stala velmi populární a která jde dobře na odbyt. V běžném kontextu označení \"bestseller\" nepředstavuje nějakou přesně definovanou úroveň prodeje, ani žádnou předpokládanou, nebo skutečnou odbornou, nebo literární kvalitu. Jednoduše označuje knihu populární, stejně tak jako slovo hit nebo šlágr označuje úspěšnou hudební skladbu.\n\nHranice počtu prodaných výtisků pro dosažení označení knihy jako bestseller se trvale snižuje. V Česku se v současné době (2011) za bestseller obvykle považuje kniha, které se prodalo více než 10 tisíc výtisků. Dříve bylo k dosažení označení bestseller nutné prodat několik desítek tisíc výtisků (30 tisíc a více).\n\nOznačení bestseller se obyčejně využívá v marketingu.\n\n"}
{"id": "35955", "url": "https://cs.wikipedia.org/wiki?curid=35955", "title": "Pseudonym", "text": "Pseudonym\n\nPseudonym je krycí jméno nebo umělecká značka, pod kterou autor publikuje své dílo nebo pod kterým člověk z jiného důvodu vystupuje v rámci komunikace s ostatními lidmi.\n\nBez souhlasu autora není možné totožnost autora prozradit. Právo na pseudonym je jedno ze základních osobních práv – autor má právo rozhodnout, zda a jakým způsobem má být jeho autorství při zveřejnění uvedeno.\n\nTen, kdo prozradí pravé jméno autora, dopouští se porušení § 7 autorského zákona.\n\nAlternativní synonymum je slovo alias nebo vulgo (ve smyslu: jinak zvaný). Obě slova je možno použit i v případě přezdívky. V angličtině se používá alias a akronym aka (též a.k.a., ze slov \"also known as\" – \"též známý jako\"), který se někdy (chybně) promítne i do české mluvy.\n\nV oblasti informačních technologií může alias (podle kontextu) též znamenat:\n\n\n"}
{"id": "35960", "url": "https://cs.wikipedia.org/wiki?curid=35960", "title": "Solutréen", "text": "Solutréen\n\nSolutréen je mladopaleolitická archeologická kultura, datovaná přibližně do období před 22. až. 18 tis. lety. Název je odvozen ze jména proslulé lokality Solutré v departmentu Saône-et–Loire ve Francii, kde byly nalezeny pod skalou kosti několika stovek koní spolu s industrií této kultury.\n\nJako první rozpoznal tuto kulturu francouzský paleontolog Édouard Lartet, který ji ve své periodizaci paleolitu založené na paleontologických nálezech zařadil pod tzv. období soba. Vlastní kulturu solutrée definoval Gabriel de Mortillet, který na základě kamenné štípané industrie rozdělil Lartetovo období soba na starší období - solutréen a mladší magdalenien. Gabriel de Mortillet solutréen ve své periodizaci chybně zařadil za středopaleolitický moustérien, což později opravil Henri Breuil, který před solutréen zařadil nejstarší plně mladopaleolitickou kulturu aurignacien.\nVe Francii mezi Loirou a Pyrenejemi, ve Španělsku v Kantábrii, Pyrenejích a na pobřeží středozemního moře a z části v Portugalsku.\nNejvýraznější kamenné nástroje solutréenu jsou velké listovité hroty. Funkce těchto hrotů byla často diskutována, obvykle se považují za hroty kopí či oštěpů, případně za nože. Někteří autoři zvažují i rituální funkci některých hrotů. Argumentují například:\nSolutreénská KPI není natolik rozvinutá jako KPI následujícího magadalenienu, avšak přinesla některé inovace. K nim patří například kostěná jehla s provrtaným uchem. Z období solutréenu jsou také známy první případy využití tzv. vrhačů (atlatlů) - které dokumentuje například nález z francouzské jeskyně Combe Sauniere.\n"}
{"id": "35968", "url": "https://cs.wikipedia.org/wiki?curid=35968", "title": "Miroslav Plzák", "text": "Miroslav Plzák\n\nMiroslav Plzák (25. srpna 1925 Libušín – 13. listopadu 2010 Praha-Staré Město) byl český publicista, psychiatr a propagátor nových metod v psychoterapii a poradenství. Podle ČTK byl klasikem manželského poradenství a zakladatelem samostatného vědního oboru věnujícího se manželství (matrimoniologie), přičemž napsal světově první vysokoškolskou učebnici na toto téma. V neodborných médiích je někdy označován též za sexuologa (pravděpodobně proto, že napsal společně se sexuologem Radimem Uzlem knihu Zákony ženské přitažlivosti a v důchodu psal například sexuální poradnu v týdeníku SuperSpy) a agentura Mediafax a mnohá další média (Český rozhlas, televize Nova atd.) jej označily dokonce i za gynekologa – v rámci studia lékařství absolvoval i praxi na ženském oddělení. Sexuolog Petr Weiss označil Plzákovo úmrtí za velkou ztrátu pro matrimoniology, psychiatry i sexuology. Radim Uzel jej v oblasti manželského poradenství označil za naprosto unikátního odborníka, jaký nemá ve světě obdoby.\n\nNarodil se v rodině bankovního úředníka v Libušíně na Kladensku, dětství prožil v pražských Holešovicích. Maturoval na reálném gymnáziu v roce 1944, poté byl totálně nasazen v továrně v pražské Libni. V době zákazu veřejných zábav se účastnil mnoha domácích mejdanů při gramofonu.\n\nPo válce vystudoval lékařství na Karlově univerzitě, přičemž od třetího ročníku se specializoval na psychiatrii a v tomto období navštěvoval léčebnu v pražských Bohnicích, promován byl v roce 1950. Od roku 1946 byl po vzoru svého otce členem Československé strany národně socialistické, proto (po krátkém působení v kroměřížské psychiatrické léčebně) jako politicky nespolehlivý sloužil v rámci vojenské služby čtyři a půl roku jako lékař u Pomocných technických praporů v Mostě a v Bílině. Poté působil tři roky na psychiatrické klinice v Horních Beřkovicích.\n\nOd roku 1959 působil na psychiatrické klinice Fakulty všeobecného lékařství UK, v roce 1964 se stal jejím primářem. Na tomto místě působil dalších 25 let. V roce 1989 odešel do důchodu. Sám přiznal, že příchodem do Prahy se z něj stal snob, pronikl do společnosti kolem divadel Rokoko, Semafor, Viola a Reduta, prožil dva milenecké vztahy (s Marií Drahokoupilovou a Olgou Schoberovou), motivované vlastní pýchou. Za konec svého snobského období považoval druhou polovinu 60. let, kdy se začal věnovat manželskému poradenství.\n\nByl spoluzakladatelem telefonické Linky důvěry, fungující od roku 1964 jako první ve východním bloku. Její vznik byl iniciován mimo jiné Ústředním výborem KSČ jako prostředek ke snížení vysokého počtu sebevražd. Byl tak průkopníkem telemedicíny v psychiatrii .\n\nKoloval o něm mýtus, že byl pětkrát ženatý, ve skutečnosti byl postupně jen dvakrát ženatý. S první ženou, Eliškou, se oženil roku 1949. Byla dcerou továrníka a poznal se s ní jako student lékařství v psychiatrické léčebně v Bohnicích, kde působila jako sociální pracovnice. Po svatbě bydleli oba v Kroměříži, kde oba pracovali v téže léčebně, později oba pracovali na klinice v Horních Beřkovicích. Manželka nejprve kvůli původu nemohla studovat, pak však vystudovala práva a stala se úspěšnou advokátkou a manželství skončilo rozvodem, protože Plzák při své funkci potřeboval manželku, která by byla doma. S její novou rodinou však uchoval přátelské vztahy. Druhá manželka, půvabná, veselá a pracovitá Ema, byla o 24 let mladší než on, znal ji od jejích 4 let a v době svatby v roce 1972 pracovala jako prodavačka televizorů v Bílé labuti. Vybral si ji proto, že nechtěla dělat profesní kariéru, a manželství vydrželo téměř 40 let. S manželkou se denně hádal kvůli maličkostem, jeho žena podle něj neovládala trik vyhnout se hádkám a pokud něco chtěla, vynucovala si to. Jeho syn skončil v roce 1992 svůj život sebevraždou těsně před maturitou; ani dva zanechané dopisy na rozloučenou příčinu neosvětlily. Jeho dcera z prvního manželství Renata je lékařkou.\n\nPodle záznamů Archivu bezpečnostních složek Ústavu pro studium totalitních režimů byl Miroslav Plzák důvěrníkem a agentem Státní bezpečnosti s krycím jménem Karel, Cibulkovy seznamy jej uvádějí jako agenta, důvěrníka a tajného spolupracovníka s krycím jménem Karel a agenta s krycím jménem Psychiatr. Na výstavě portrétů Malík urvi (s podtitulem GEN – Galerie etablované nomenklatury) výtvarné skupiny Pode Bal byla u jeho podobizny uvedena pouze krycí jména, ale žádná zmínka o konkrétní činnosti. Plzák uvedl, že za ním Státní bezpečnost docházela a snažila se z něj získávat informace například o jeho příteli, psychiatrovi a spisovateli Josefu Nesvadbovi, kterého považovala za špiona, ale prohlásil, že nikdy nikomu z StB nic nesdělil ani nepodepsal žádný vázací akt. Podle ČTK razantně popřel, že by s StB jakkoliv spolupracoval.\n\nRovněž se o něm traduje, že mnoha umělcům pomáhal, často i proti komunistickému režimu. Mezi jeho klienty bylo mnoho významných osobností, údajně například Václav Havel, Jan Werich, Vlasta Chramostová, Helena Růžičková, Ladislav Fuks. Některým umožnil hospitalizaci na klinice, když měli politické problémy, jiným stanovil diagnózu tak, aby byli zproštěni vojenské služby a získali modrou knížku. Kvůli jeho postojům v roce 1968 mu Československá televize rozhodnutím náměstkyně Balašové od roku 1970 po deset let zakazovala přístup na televizní obrazovku a její manžel, děkan lékařské fakulty profesor Balaš, mu nepovolil habilitaci s již hotovou docentskou prací \"Systematika poruch manželského soužití\".\n\nV prvním období se věnoval zejména maniodepresivním psychózám. S profesorem Karlem Součkem napsal populárně-vědeckou publikaci \"Smutek všedního dne a smutek jako nemoc\".\n\nOd roku 1964 se začal soustavně věnovat výzkumu žárlivosti. Tu pokládá za nejzávažnější problém manželství a milostných vztahů. Na téma žárlivosti publikoval celkem 21 vědeckých prací. Za základ partnerství považoval projevy tzv. manželské lásky, „tři S“, soucit, stesk a starost (strach), diametrálně se lišící od milenecké lásky. Největšími rozvraceči vztahů jsou podle něj výčitky, osočování a výhrůžky. Romantické hodnoty lásky jako zamilovanost či štěstí považoval za nicotné a tvrdil, že nejsou účelem vztahu. Rozhodování v manželství je podle něj matematicko-logická záležitost, ne citová. Prosazení vlastního názoru v manželské hádce je nakonec prohra. Někdejší namlouvací korzování, kde dívky byly doprovázeny rodiči, považoval za lepší způsob seznamování než dnes, kdy se partneři seznamují ve škole či v práci, což je podle něj nežádoucí, protože pak je spolu pár nepřetržitě, doma i přes den. Čtyřmi axiomy pro správné fungování manželství podle něj jsou finanční hospodaření, péče o děti, organizace volného času a domácnost; život navrhuje uspořádat do tří oddělených sektorů: práce, rodina a hobby, přičemž k dosahování pocitu štěstí je určen třetí z nich, tedy koníčky. Každodenní kontakt je spolehlivým drtičem erotické touhy, podobně jako zevšednění nahoty.\n\nTraduje se, že od něj pochází rada „Zatloukat, zatloukat, zatloukat“ (někdy i s dovětkem „a když se to provalí, tak zase zatloukat“) pro nevěrné manžele. V posledních letech života však své autorství této rady vyvracel. Výrok je mu údajně připisován od doby, kdy společně účinkoval s kapelou Fešáci a na pódiu se vtipkovalo na téma přiznávání se manželce či policii, přičemž se slovem „zatloukat“ přišel některý z členů kapely. Plzák se v rozhovoru pro Reflex vyjádřil, že je ochoten se vsadit s kýmkoliv třeba o sto tisíc, že doklad o takovém jeho výroku neexistuje\n(resp. že není obsažen v jeho knihách). Jedna z čtenářek Reflexu však tvrdila, že doktor Plzák svou slavnou větu o zatloukání skutečně vyslovil, a to v Československé televizi v pořadu Televizní klub mladých někdy mezi roky 1985 až 1988.\n\nV rozhovoru pro Lidové noviny v roce 2005 své krédo vyjádřil slovy: „Já říkám, přestaňte konečně hlásat lásku a pravdu. Nechci, aby mě sousedi milovali. To bych je musel milovat taky. Jen soucit a slušnost mohou zachránit lidstvo.“ Souhlasil, že lež je skutečné provinění, ale většina pravdy je podle něj nezdvořilá a z prosazování pravdy a lásky, bráno do důsledku, je nakonec neštěstí a válka.\n\n„Milenecká láska se v ideálním případě transformuje v lásku manželskou. Ta se opírá o tři S: stesk, soucit, starost. Stesk po partnerovi v odloučení, soucit s jeho bolestí a starost, aby se mu něco nestalo. Pokud to cítíte, máte toho druhého člověka rád. Říkal bych tomu spíš manželské citové spříznění než manželská láska.“\n\nNapsal více než 70 vědeckých a populárně-naučných publikací na téma partnerských vztahů a manželského soužití. Podle ČTK byl prvním, kdo napsal vysokoškolskou učebnici o poruchách manželského soužití.\n\nPůsobil také jako dramatik (napsal 9 divadelních her), scenárista a spisovatel. Inscenace \"Záviš kontra Březinová\", kterou napsal společně s Miloslavem Šimkem, se hrála v divadle Semafor nepřetržitě tři a půl roku.\n\nJako důchodce si přivydělával psaním sexuální poradny do bulvárního týdeníku SuperSpy a účinkováním v reklamách na přípravky proti poruchám mužské erekce.\n\nA i opačně, byl často postavou mediálních děl, například ve sci-fi povídce Ivana Kmínka: Syntamor zasahuje.\n\n\n\n"}
{"id": "35973", "url": "https://cs.wikipedia.org/wiki?curid=35973", "title": "Seznam měst v Bosně a Hercegovině", "text": "Seznam měst v Bosně a Hercegovině\n\nBosna a Hercegovina je rozdělena 143 obcí (v českém kontextu je můžeme označit i za okresy), z nichž jen některé mají status města. Například velmi lidnatá Ilidža dosud nebyla uznána za město. Některé obce jsou natolik rozlehlé, že v jejich urbánním jádru žije jen nepatrná část místního obyvatelstva. Specifické je postavení Sarajeva, která sestává ze čtyř obcí.\n\nToto je seznam měst v Bosně a Hercegovině.\n\nZde je abecední seznam bosenských měst:\n\n"}
{"id": "35975", "url": "https://cs.wikipedia.org/wiki?curid=35975", "title": "Logaritmus", "text": "Logaritmus\n\nLogaritmus kladného reálného čísla formula_1 při základu formula_2 (formula_3) je takové reálné číslo\npro které platí\n\nV tomto vztahu se číslo \"a\" označuje jako základ logaritmu (\"báze\"), logaritmované číslo \"x\" se někdy označuje jako argument či numerus, \"y\" je pak logaritmem čísla \"x\" při základu \"a\". \n\nZvláštní význam mají logaritmy o základu 10 (dekadický logaritmus, zkráceně \"log\" nebo \"lg\") a o základu \"e\" (Eulerovo číslo, přirozený logaritmus, zkráceně \"ln\").\n\nLogaritmická funkce je matematická funkce, která je inverzní k exponenciální funkci.\n\nMyšlenka logaritmu vznikla jako rozšíření myšlenky exponentu. Že 2 × 2 = 4 můžeme zapsat také jako 2 × 2 = 2 a místo 4 × 8 = 32 můžeme napsat 2 × 2 = 2. Exponent součinu je tedy součet exponentů obou součinitelů, takže při zvoleném základu (2) můžeme násobení převést na sčítání exponentů, zatím jen pro celé exponenty. Podobně můžeme zapsat i dělení: 32:4 = 2: 2 = 2, čili 8. Stejně 1/2 = 1:2 = 2:2 = 2 čili 0,5. Místo dělení stačí odečítat exponenty.\n\nČíslo 2 jsme zvolili jako základ a místo „exponentu dvou“ můžeme psát log. Můžeme tedy napsat, že log 32 = 5, log 8 = 3, log 4 = 2, log 1 = 0 a log 0,5 = -1. Pro každé číslo x (kromě nuly) platí, že log 2x = (log x) + 1, log 4x = (log x) + 2.\nProtože 8 = 2, můžeme také psát 8 = 2 × 2 × 2 = 2 a 8 = 2, takže místo umocňování stačí exponent násobit a místo odmocnění exponent dělit.\n\nKdybychom místo dvojky zvolili základ 10 (desítkový logaritmus), můžeme psát log 0,1 = -1, log 1 = 0 (to platí pro každý základ), log 100 = 2 atd. I tady bude platit, že log10x = (log x) + 1, log 100x = (log x) + 2.\n\nDokud jsme mluvili o exponentech, mělo to smysl jen pro celá čísla. Když jsme ale zmínili, že místo odmocňování stačí exponent dělit, může vyjít i necelé číslo: druhou odmocninu z deseti bychom mohli zapsat jako 10. To je právě to, co dělá logaritmická funkce: pokud různé hodnoty výrazu z vyneseme do grafu (viz obrázek), můžeme jimi proložit spojitou křivku – logaritmickou funkci, které má hodnotu pro všechna reálná x>0. Logaritmus čísla 3 bude někde mezi log1 a log10, tedy reálné číslo někde mezi nulou a jedničkou. Z logaritmické tabulky můžeme zjistit, že log 3 = 0,47712125472, takže číslo 3 můžeme zapsat jako 10. I zde bude platit, že log 10x = (log x) + 1, log 0,1x = ( log x) - 1, že logaritmus součinu se rovná součtu logaritmů obou činitelů a logaritmus podílu se rovná rozdílu logaritmus dělence minus logaritmus dělitele. Logaritmus mocniny je násobek exponentu a logaritmu mocněnce. Logaritmus odmocniny je podíl logaritmu odmocněnce a odmocnitele.\n\nPočátkem novověku, s rozvojem astronomie a geodézie a s potřebami námořní navigace, nesmírně vzrostla potřeba složitých výpočtů, zejména trigonometrických, a to na velký počet platných číslic. O myšlence nahradit násobení sčítáním se poprvé zmiňuje korespondence švýcarského matematika a hodináře Josta Bürgiho v roce 1588. Ten skutečně sestavil tabulky funkce sinus a brzy po roce 1600 i tabulky jejích logaritmů, které však publikoval až roku 1620 v Praze. O šest let dříve publikoval metodu logaritmů skotský matematik John Napier, který tak platí za jejich objevitele, a roku 1617 publikoval první tabulky desítkových (\"briggsových\") logaritmů Henry Briggs.\n\nLogaritmické tabulky čísel i goniometrických funkcí, s přesností na 5, 7, 10 až 14 platných číslic pak vycházely až do 20. století a byly nezbytnou pomůckou astronomů, geodetů, ale i námořních kapitánů a studentů aplikované matematiky (umožňovaly nahradit násobení a dělení prostým sčítáním a odčítáním). Logaritmy jsou základem pro ekonomické výpočty (úlohy na úročení, inflaci). Každý středoškolák se učil zacházet se školními, pěti- nebo sedmimístnými tabulkami. Pro přibližné technické výpočty (na 3-4 platná místa) se od poloviny 19. století rozšířilo logaritmické pravítko, jehož používání bylo vyučováno ve školách. Teprve s příchodem sálových počítačů v 60. letech 20. století, kalkulaček v 80. letech 20. století a tabulkových procesorů na osobních počítačích v 90. letech 20. století vymizela potřeba usnadňovat (ruční) výpočty pomocí logaritmů (tabulky, logaritmické pravítko).\n\n\nPro každou logaritmickou funkci formula_20 platí:\n\nČasto je potřeba vypočítat přirozený logaritmus komplexního čísla. Platí:\n\nformula_22\n\nByl zde použit exponenciální tvar komplexního čísla. Proměnná formula_23 udává absolutní hodnotu komplexního čísla a formula_24 udává argument komplexního čísla.\n\nMáme-li tedy komplexní číslo, pak reálná část jeho logaritmu je rovna logaritmu absolutní hodnoty, zatímco imaginární udává argument (úhel). Je nutno uvést, že úhel komplexního čísla není definován jednoznačně, může se lišit o násobky formula_25. Proto se někdy zavádí tzv. hlavní hodnota logaritmu, značíme formula_26, u které se většinou uvažují úhly z intervalu formula_27.\n\nPomocí výše uvedených rovností lze složitější operace převádět na jednodušší (násobení a dělení na sčítání a odčítání, mocnění a odmocniny na násobení a dělení), což se zvláště před rozšířením elektronických kalkulaček a počítačů využívalo při složitějších výpočtech prováděných ručně nebo mechanickými kalkulátory (které obvykle uměly jen sčítat). Pro usnadnění přepočtů existovaly logaritmické tabulky s předvypočítanými hodnotami logaritmů, případně logaritmické pravítko, mechanická pomůcka pro výpočty pomocí logaritmů.\n\nPříkladem využití logaritmů je výpočet 17300 · √15478 pomocí tabulek logaritmů:\n\nLogaritmy se objevují také v mnoha vědeckých oborech pro vyjádření závislosti na exponentu. Příkladem jsou jednotky decibel a neper, vyjadřování hvězdné velikosti či v chemii vyjadřování kyselosti roztoků pomocí pH.\n\nNěkteré veličiny nabývají výrazného rozpětí hodnot, až několika řádů. Příkladem může být koncentrace kationtů HO v roztoku:\n\nJe zřejmé, že při zobrazení těchto hodnot na číselné ose bude pivo přibližně 43× blíže k nule než ocet (0,0013/0,00003), mléko bude 100× blíže k nule než pivo (0,00003/0,0000003) a ostatní hodnoty také budou „namačkány“ v těsné blízkosti nuly. Přestože například koncentrace HO v mléku je stále 100000× (o pět dekadických řádů) vyšší než ve čpavku.\n\nV takovém případě je výhodnější místo samotné koncentrace zobrazovat její logaritmus, tedy volně řečeno „řád koncentrace“. Tabulka po zlogaritmování bude vypadat následovně.\n\nJe vidět, že takto upravené hodnoty jsou celkem rozumně rozloženy mezi −11,5 a nulou. Na závěr dodejme, že pH je definováno přibližně takto, pouze logaritmus koncentrace je uváděn bez znaménka. (Koncentrace je vždy menší nebo rovna 1, proto logaritmus koncentrace bude vždy menší nebo roven 0.)\n\nU logaritmu o základu 10 (nazývaného desítkový či dekadický logaritmus, příp. Briggsův podle Henryho Briggse) se ve značení vynechává základ a píše se jen prostě log \"x\", někdy se používá také speciální značení lg \"x\".\nJe třeba si však dát pozor: použité značení se může v různých odborných literaturách lišit. lg \"x\" se běžně využívá ve významu formula_30 a ne formula_31.\n\nLogaritmus o základu \"e\" (formula_32) se označuje jako přirozený logaritmus (někdy také Napierův podle Johna Napiera) a značí se formula_33 (\"logaritmus naturalis\", latinsky \"přirozený logaritmus\"). Vznikl tak, že se hledal základ exponenciální funkce tak, aby tečnou této exponenciály v bodě A=(0,1) byla přímka formula_34. Odpovídající základ byl označen písmenem \"e\" a pojmenován Eulerovo číslo (podle Leonharda Eulera, který se podílel na objevu tohoto čísla).\n\nHlavně v informatice se objevuje logaritmus o základu dva (binární logaritmus), který je v příslušném kontextu někdy značen formula_35, případně formula_36.\n\nPlatí: formula_37\n\nNapř při binárním vyhledávání v setříděném seznamu, který má \"n\" položek, je potřeba maximálně formula_38 kroků k nalezení hledané hodnoty. Tato technika je totiž založena na půlení intervalů.\n\nPomocí vztahu pro Taylorův rozvoj, případně zintegrováním geometrické řady\n\nlze obdržet rozvoj logaritmu do řady kolem 1.\n\nTato řada má poloměr konvergence 1, řada přitom konverguje i pro krajní bod formula_41, kde obdržíme známou řadu pro formula_42 (harmonická řada s oscilujícími znaménky):\n\nŘadu pro logaritmus je možné vyjádřit i pro komplexní číslo formula_44. Pak z předchozího vyplývá, že platí:\n\nStejně tak lze tento výraz vyjádřit pomocí řady:\n\nPorovnáním imaginárních částí vznikne řada pro formula_47:\n\nDosazením formula_49 vyjde řadu pro Ludolfovo číslo:\n\nTato řada, i přes svou jednoduchost, konverguje velmi pomalu.\n\n\n"}
{"id": "35983", "url": "https://cs.wikipedia.org/wiki?curid=35983", "title": "Piltdownský člověk", "text": "Piltdownský člověk\n\nPiltdownský člověk () je podvržená fosilie, kterou neznámý pachatel zmátl paleontology v prosinci roku 1912. Její nepravost byla odhalena až v roce 1953. Údajný pozůstatek dosud neznámého pravěkého hominida byl ve skutečnosti lebkou středověkého člověka spojenou s orangutaní dolní čelistí a šimpanzím zubem. Podvodník nikdy nebyl odhalen a o jeho totožnosti se dodnes spekuluje. Podle britského dokumentu, \"Největší podvody historie\", byl autorem podvodu právník a amatérský archeolog Charles Dawson.\n\nCharles Dawson, právník, amatérský geolog a archeolog, nalezl úlomky lebky v piltdownském lomu nedaleko Uckfieldu v Sussexu v Anglii. Lebce dal jméno \"Eoanthropus dawsoni\" (v překladu „Dawsonův jitřní člověk“). Kosti nejdříve ukázal vedoucímu geologického oddělení Britského přírodovědeckého muzea Arthuru Smithu Woodwardovi, načež spolu s ním a s Pierrem Teilhardem de Chardin naleziště několik dní znovu prohledávali. Dawson tehdy našel spodní čelist a Teilhard zub. Lebka i čelist se zdály být stejně zabarveny, a to i shodně se štěrkem okolo. Ve stejné vrstvě se našlo množství opracovaných pazourků a zvířecích fosílií, které potvrzovaly velké stáří objevu. Čelist byla ale v místech, kde by se spojovala s lebkou, poškozena.\n\nNález byl hlavně anglickými paleontology považován za dlouho hledaný přechodný článek mezi opicí a člověkem, který bylo možné spojit s anglickým územím, kde nálezy inteligentních předků chyběly. O jeho autentičnosti existovaly pochyby, které byly do značné míry rozptýleny nálezem podobné lebky v roce 1915 („Piltdown 2“) jen tři kilometry od místa původního nálezu. Mezi prvními, kdo již roku 1915 vznesl jisté pochybnosti o pravosti nálezu, byl také francouzský paleontolog Marcellin Boule. Ten si povšiml, že čelist se podobá mnohem spíše čelistní kosti lidoopa než člověka.\n\nVe 20. letech začaly být objevovány v Africe opravdové pozůstatky hominidů (1924 Taungské dítě), které měly malou mozkovnu a lidsky vypadající čelist. Bylo tedy čím dál těžší skloubit piltdownského člověka (který měl naopak velkou lidskou lebku a opičí čelist) s ostatními nálezy.\nV roce 1949 paleoantropolog Kenneth Oakley provedl fluorový test relativního stáří, který potvrdil, že se jednalo o podvod. 21. listopadu 1953 byly zveřejněny výsledky předatování vrstev, kde byla lebka nalezena, a Oakley shrnul závěry v bulletinu Britského muzea v článku \"Řešení piltdownského problému\".\n\nCelek byl sestaven z lebky středověkého člověka, 500 let staré orangutaní čelisti a fosilního šimpanzího zubu. Ke zdání starobylosti pomohlo namáčení kostí v železitém roztoku a dvojchromanu draselném. Aby se zakrylo, že čelist s lebkou nesouvisí, byla pečlivě zlomena a zuby znovu připevněny a upilovány; to bylo nutné, protože primáti žvýkají potravu jiným způsobem než lidé.\n\nDůvodů, proč byl padělek odhalen až po 40 letech, existuje několik.\n\nPředevším se potvrdily naděje mnoha vědců, že chybějící článek bude nalezen v Eurasii a Britové ovšem chtěli svého prvního Brita. Až do té doby se na Britských ostrovech kromě několika pochybných souborů nástrojů a několika kostí nenašlo nic, co by vypovídalo o daleké minulosti. Naopak ve Francii a Německu bylo nalezeno množství pozůstatků neandrtálců, kromaňonců, uměleckých projevů atd. Naopak pravý Piltdownský člověk by byl mnohem starší než neandrtálci a se svou mozkovnou mnohem pravděpodobněji předchůdce člověka dnešního typu než neandrtálec.\n\nDále nález potvrdil v té době respektovaný názor, že mozek je vůdčím orgánem, který reflektoval nejdříve změnu od zvířete k člověku. Proto se očekávalo, že mozkovna bude vyvinutější než čelist a Piltdownský nález tuto hypotézu plně potvrdil.\n\nKdyž byl v roce 1927 objeven pekingský muž (\"Homo erectus\"), který měl nepoměrně menší mozkovnu než piltdownský člověk, posloužil nález k rasistickým závěrům, že bílá rasa pochází z piltdownského člověka (s mnohem vyvinutější mozkovnou) a tudíž překročila práh lidskosti mnohem dříve než ostatní rasy a proto musí být civilizačně na vyšší úrovni.\n\nV neposlední řadě byla důvodem přetrvávajícího klamu pečlivá separace nálezu v sejfu mimo dosah odborné veřejnosti. Přístup k němu byl přísně omezen a dotknout se kostí nebylo možno; k dispozici byly pouze sádrové odlitky. To se změnilo, až když péči o kosti převzal Kenneth Oakley.\n\nTeoriím o původci podvrhu se po dlouhou dobu věnovala řada zájemců o obor. Obecně se soudí, že se zpočátku jednalo o nevinný vtip, který se autorovi vymkl z rukou, když takřka okamžitě vešel v obecnou známost. Nejvíce je podezírán amatérský archeolog Charles Dawson, ale padla i jména Pierre Teilhard de Chardin nebo dokonce Arthur Conan Doyle. Mezi podezřelé patřil i přírodovědec Martin A. C. Hinton, neboť v roce 1970 byl v depozitářích Muzea přírodních věd v Londýně objeven kufr s jeho jménem, v němž byly jemu adresované dopisy a také zvířecí kosti a zuby, které byly pořezány a potřísněny podobným způsobem jako piltdownský nález.\n\nV listopadu 2003 Muzeum přírodních věd v Londýně uspořádalo výstavu k 50. výročí odhalení podvrhu.\n\nAféra piltdownského člověka dnes slouží jako záminka některým kreacionistům, kteří tvrdí, že ukazuje na zkorumpovanost vědecké komunity a možnost, že i ostatní fosilie jsou podvrhy.\n\n\n"}
{"id": "35984", "url": "https://cs.wikipedia.org/wiki?curid=35984", "title": "Embryologie", "text": "Embryologie\n\nEmbryologie (z řečtiny znamená „nauka o zárodku“, embryo = zárodek) je vědní disciplína, která se zabývá studiem individuálního vývoje jedince v prenatálním období. Toto období trvá od oplození vajíčka (oplozené vajíčko = zygota) po porod.\n\nPodle zkoumaných objektů se dělí na embryologii rostlin, živočichů a člověka. \"Morfologická embryologie\" zkoumá tvarové změny, \"fyziologická embryologie\" zkoumá vývoj funkce orgánů, \"experimentální embryologie\" zkoumá příčiny změn experimentálními metodami, \"srovnávací embryologie\" porovnává vývoj různých druhů organismů. Jedním ze zakladatelů embryologie je K. E. von Baer.\n\n\nVývoj zárodku (embryo) = embryogeneze. Období vývoje embrya a fétu se nazývá těhotenství. Celý vývoj jedince od početí do smrti je ontogeneze.\n\nEmbryo je od 2. do 8. (nebo 10.) týdne intrauterinního vývoje: tvoří se ze dvou zárodečných listů zárodečný terčík a tvoří se hlavní orgánové základy\n\npro příklad (přibližné hodnoty) 8. týden TKD je 30mm, v 12. týdnu 75mm, v 18 týdnu 160mm, v 28. týdnu 270mm a v 38. týdnu 360mm ukázka.\npro příklad v 8.týdnu TPD 30mm, 12.týden 90mm, 18.týden 160mm, 28.týden 350mm, 38. týden 500mm (opět přibližné hodnoty)\n\n\n"}
{"id": "35987", "url": "https://cs.wikipedia.org/wiki?curid=35987", "title": "Nomen nudum", "text": "Nomen nudum\n\nNomen nudum (latinsky, česky \"nahé jméno\", obvykle zkracováno jako nom. nud. nebo n. n. a uváděno za latinským názvem druhu nebo jiného taxonu, obvykle v závorce) je označení, které upozorňuje na příčinu neplatnosti tohoto pojmenování příslušného taxonu.\n\nDůvodem neplatnosti v tomto případě může být několik možných okolnosti:\n\n\nProto se toto jméno jeví jako zbavené všeho nezbytného, tedy \"nahé\"; odtud pochází použitý termín. Důsledkem je to, že v budoucnosti může jiný autor toto jméno volně použít k pojmenování téhož, nebo jiného taxonu.\n\n"}
{"id": "35988", "url": "https://cs.wikipedia.org/wiki?curid=35988", "title": "Umocňování", "text": "Umocňování\n\nUmocňování je matematická operace, která vyjadřuje opakované násobení. Umocňování je k násobení v podobném vztahu, v jakém je samo násobení ke sčítání. Umocňování slouží ke zkrácenému zápisu vícenásobného násobení:\nV tomto vzorci se označuje jako základ mocniny (mocněnec) a se nazývá exponent (mocnitel). Výsledek je „-tá mocnina čísla “, „ na -tou“. Například je „tři na čtvrtou“, což zapisujeme 3. Exponent může být obecně reálné, nebo dokonce komplexní číslo (viz #Definice).\n\nSpeciálním případem prázdného součinu je  = 1 (pro  ≠ 0, jinak viz #Nula na nultou). Pro nulový základ a kladný exponent ( > 0) pak platí 0 = 0.\n\nKdyž z technických důvodů nelze psát exponent na horní pozici, používá se často zápis ve tvaru codice_1, někdy také codice_2.\n\nPomocí umocňování je definováno několik základních funkcí a posloupností: Mocninná funkce , exponenciální funkce , geometrická posloupnost a funkce .\n\nInverzní operace k umocňování je odmocňování.\n\nMocnina s přirozeným exponentem (formula_2) se tedy definuje jako opakované násobení, které lze zapsat rekurentně takto:\n\nRekurentní vzorec lze obrátit a tak při nenulovém základu (formula_5) tuto definici použít i pro ostatní celé exponenty (formula_6):\n\nDefinici lze dále zobecnit pro racionální exponent s využitím odmocňování:\n\nZobecnění na celý obor reálných čísel (tzn. rozšíření definice o mocniny s iracionálními exponenty) se pak dosahuje dodefinováním pomocí limity:\n\nPro mocniny s komplexním základem formula_12, kde formula_13 a formula_14 \nArgument formula_16 má nutně skok, jehož polohu však lze zvolit. Volí se zpravidla formula_17 z intervalu formula_18 nebo formula_19. Komplexní mocnina s neceločíselným exponentem je tedy obecně mnohoznačná funkce a není na celé komplexní rovině holomorfní.\n\nPokud je navíc komplexním číslem i exponent formula_20, pak je mocnina dána jako\n\nUžitečná definice z oblasti teorie množin říká, že pro množiny formula_22 je formula_23 čili množina všech zobrazení množiny formula_24 do množiny formula_25, tedy takových zobrazení, která každému prvku z formula_24 přiřazují právě jeden prvek z formula_25. Jsou-li obě množiny konečné, pak počet takových zobrazení je formula_28, přičemž klademe 0 = 1 (viz #Nula na nultou). Příklad:\n\nMocninu formula_31 s nezáporným celým základem i exponentem (formula_32) lze také vyjádřit jako počet všech uspořádaných jejichž složky jsou ze množiny. Toto vyjádření je velmi podobné předchozí definici, protože zobrazení množiny lze zapsat jako uspořádanou Příklad:\n\nPro reálná nebo komplexní čísla formula_34 platí následující vztahy (jsou-li výrazy na obou stranách definované):\n\nUmocňování není obecně komutativní (2 ≠ 3) ani asociativní: (2) ≠ 2.\n\nNula umocněná na kladné číslo je nula, tedy pro \"x\" > 0 je 0 = 0.\n\nNaproti tomu nula umocněná na záporné číslo není definována, protože takový výraz vede na dělení nulou, které není na množině reálných ani komplexních čísel definováno:\n\nZcela obecně není výraz 0 definován. Limita mocniny, jejíž základ i exponent konvergují k nule, je totiž tzv. neurčitý výraz a pro její vyčíslení je potřeba znát vztah mezi základem a exponentem. Na výraz 0 se tedy lze dívat dvěma základními způsoby. První pohled na něj hledí jako na limitu funkce \"x\", která je všude kromě nuly rovna jedné, takže je možno ji v nule dodefinovat stejně a klade se 0 = 1. Naopak druhý pohled vychází z funkce 0, která je pro všechna kladná \"x\" nulová, takže se i v nule dodefinuje 0 = 0.\n\nV běžných situacích se používá hlavně první definice (0 = 1), která je vyžadována pro jednoduchý zápis mnoha vzorců:\nJindy je 0 ponecháno nedefinované, zcela výjimečně je možno se setkat i s použitím druhé definice (0 = 0).\n\nV každodenním životě často používáme mocniny o základu deset (to jsou 1, 10, 100, 1000, …). Tyto mocniny tvoří základ naší desítkové číselné soustavy, také v soustavě SI jsou předpony násobků jednotek označením mocnin deseti – 1 kg = 10³ g apod.\n\nVelmi časté je rovněž využití druhé mocniny (a), tj. vynásobení čísla \"a\" sama sebou. Druhá mocnina je v běžné řeči někdy označována jako čtverec, protože obsah čtverce je roven druhé mocnině délky jeho hrany (S = a).\n\nPočítače při zpracování dat používají dvojkovou soustavu, založenou na mocninách čísla 2. Z toho důvodu se někdy v informatice používají násobky jednotek jako mocniny o základu 2 – 1 KiB = 2 B = 1024 B. (Viz též binární předpony.)\n\nV matematice jsou zvlášť důležité mocniny o základu \"e\" ≅ 2,71828, takzvaného Eulerova čísla.\n\n\n"}
{"id": "35989", "url": "https://cs.wikipedia.org/wiki?curid=35989", "title": "Fetus", "text": "Fetus\n\nFétus (plod) je nenarozený (prenatální období) jedinec obratlovce ve fetálním vývojovém období. To je mezi obdobím od embrya do narození (porodu). \"Fetus\" nebo \"foetus\" latinsky znamená „potomek, dítě, plodný“ nebo „mladý jedinec“.\n\nFetální období začíná u člověka 9. týdnem těhotenství (navazuje na předcházející embryonální období) a končí narozením příslušného jedince – porodem (tj. od 3. lunárního měsíce do konce 10. lunárního měsíce). Během fetálního období probíhá u plodu vývoj orgánových systémů, růst plodu a diferenciace orgánů. Po porodu je lidský jedinec již označován jako novorozenec.\n\nVývoj plodu studuje vědní obor embryologie. Celkový vývoj jedince se nazývá ontogeneze.\n\n\n"}
{"id": "35990", "url": "https://cs.wikipedia.org/wiki?curid=35990", "title": "Klavír", "text": "Klavír\n\nKlavír (z lat. \"claves\" = klíče, klávesy) je strunný úderný hudební nástroj (zvaný též hovorově \"piano\" nebo dříve \"fortepiano\", zastarale též \"pianoforte\"). Jeho tón vzniká chvěním strun rozkmitaných úderem plstěných kladívek. Klavír je využíván jako sólový i doprovodný nástroj, či jako součást orchestru.\n\nVelký klavír určený zejména pro koncertní účely se nazývá \"koncertní křídlo\" (podle tvaru rezonanční skříně; struny jsou v ní umístěny vodorovně). Běžný, menší klavír, jehož rezonanční skříň (a tedy i struny) je umístěna svisle, se nazývá \"pianino\". Hráč na klavír je \"klavírista (klavíristka)\" nebo méně často \"pianista (pianistka)\".\n\nSlovo \"klavír\" (z latinského clavis - klíč) znamená původně řadu kláves neboli klaviaturu (\"klávesnici\"). V tomto významu se používá např. jako synonymum pro označení manuálu u varhan aj. (tj. např. třímanuálové varhany mají tři manuály neboli tři klavíry, cembalo dvě klaviatury neboli dva klavíry). V širším slova smyslu se tento termín začal v minulosti používat pro všechny klávesové nástroje, jakými jsou např. cembalo, spinet, klavichord apod., neboť hudební skladatel dedikoval (věnoval) svoji skladbu pro „klavír“, aniž by blíže specifikoval, o jaký nástroj se jedná. V současné době se tímto termínem míní většinou fortepiano a o tomto nástroji bude dále řeč.\n\nSlova \"piano\" a \"pianoforte\" (a jejich odvozeniny) pocházejí z italských slov \"piano\" (tj. potichu) a \"forte\" (tj. silně) a vyjadřovala přednost tohoto nástroje měnit intenzitu produkovaného zvuku v závislosti na síle úhozu prstu na klávesu.\n\nKlavír, stejně jako ostatní strunné nástroje – klavichord a harpsichord, pracuje na principu rozeznívání ocelové struny. Ta se rozechvívá stiskem klávesy, jež v případě klavichordu kovovým hrotem, v případě harpsichordu hrotem brku a v případě klavíru dřevěným kladívkem strunu rozkmitá.\n\nOd 80. let 20. století se používají rovněž elektronická piana, kde je složitá mechanika klavíru nahrazena elektronickým tónovým generátorem.\n\nMezi výhody klavíru patří, že na něj může hrát téměř každý, od malého dítěte až po starého člověka. Klavírní literatura je velmi široká a může uspokojit jak začínající klavíristy, tak náročné hráče. Zvuk klavíru je oblíben i mezi těmi, kteří sami klavírní hudbu neprovozují, a klavírní recitály či koncerty patří ke stálému programu koncertních domů.\n\nNevýhodou klavíru je jeho vysoká hmotnost, špatná skladnost a mobilita.\n\nKlavír je nesmírně složitý nástroj skládající se z mnoha částí, jejichž jednotným cílem a účelem je vytvářet čisté a zvučné tóny.\n\nCelou konstrukci klavíru a všech jeho částí nese masivní baraš čili půda s rezonanční deskou (nebo u křídla korpus) s litinovým rámem (polopancéřový nebo celopancéřový). U celopancéřového pianina sahá litinový rám až k hornímu okraji skříně (zahrnuje i prostor ladicích kolíků, kdežto polopancéřový nástroj má ladicí kolíky mimo rám. Baraš či korpus nese skříň, v níž je uložen mechanismus klavíru se strunami a klávesnicí.\n\nOzvučná deska (též ozvučnice či rezonanční deska) je opatřena žebry a kobylkou a je duší nástroje. Záleží u ní na hustotě let dřeva a síle desky - pro vysoké tóny hustší a tlustší, pro nízké řidší a tenčí, samozřejmě i na správném umístění štégu (kobylky). Kvalita této desky určuje kvalitu tónů. Je vyrobena ze smrkového, či řidčeji jedlového dřeva; nachází se v případě křídla vespod skříně pod strunami a litinovým rámem, v případě pianina u zadní stěny nástroje. Dřevo, které je na ni použito, musí být speciálně nařezáno a necháno několik let vysychat. Funkcí ozvučné desky je prostřednictvím kobylky přijímat tóny strun, zesilovat je a dávat jim příslušnou barvu.\n\nTaké záleží na stěsnanosti či vnitřní prostornosti nástroje, aby byl zvuk nesen správným směrem a nebyl ničím zkreslen. Záleží i na vlivu teploty, tvaru a tlumivosti okolního prostoru, kde je nástroj umístěn. Rozhodně by nástroj neměl sloužit jako odkládací a manipulační deska pro jiné účely, zejména květiny a chrastící předměty.\n\nJe možné se setkat i s tzv. tabulovým celopancéřovým klavírem s anglickou mechanikou (vypadal jako běžný čtyřnohý stůl, na delší straně měl čelně zakrytou normální klaviaturu a horní desku měl odklopnou, podepřenou) a se starými vídeňskými křídly i novějšími americkými (Steinway), obecně tedy od malých pokojových po velké koncertní nástroje. Staré typy měly místo pancéřového rámu jen vzpěry.\n\nKlaviatura se skládá z řady černých a bílých kláves, jejichž stiskem vytváří pianista tóny. Téměř všechny současné klavíry mají 88 kláves (sedm oktáv a část osmé), dříve se vyráběly klavíry s 85 klávesami. Lze naopak nalézt i speciální, zejména koncertní klavíry s větším počtem kláves. Klávesy musí být při sesazování nástroje vyváženy, čeho se dociluje olůvky upevněnými v zadní části kláves a také perfektně vyrovnány na výšku pomocí papírových podložek.\n\nNa klaviatuře se nacházejí bílé a černé klávesy. Bílých je v jedné oktávě sedm a hrají tóny hudební abecedy (C - D - E - F - G - A - H). Černých je pět a hrají se jimi některé půltóny. Dříve byly běžné modely, kde tomu bylo naopak. Při 88 klávesách je tedy 52 bílých a 36 černých. Na bílé klávesy se dřív užívala slonovina a mroží kel, na černé ebenové dřevo. Dnes se místo nich obkládají klávesy umělými materiály (nejčastěji celuloid).\n\nNa litinovém rámu jsou nataženy struny, pro hlubší tóny delší a silnější, pro vyšší tóny kratší a tenčí (vlnová délka hlubší tónů je totiž větší). Pro jeden tón se používá pro nejhlubší tóny jedna silnější struna (bývá ovinutá i vícekrát), pro nejvyšší tóny struny tři až čtyři (chór). Protože je zvuk vysokých strun slabší, zvýšením jejich počtu se zesiluje. Alikvótní přídavné struny jsou laděny s rozdílem oktávy vůči základnímu chóru a upravují barvu tónu. Struny procházejí u kolíků chórovými otvory v agrafech, které udržují správné mezery mezi strunami i jednotnou výšku strun, nutnou pro plné rozezvučení chóru dopadem plstěného kladívka.\n\nKlavírní mechanika je technicky nejkomplikovanější část nástroje. Skládá se z řady pák, které propojují klávesu s kladívkem a dusítkem strun. Při stisknutí klávesy se ze struny zvedne dusítko, plstěná krátká lišta, která brání struně znít. Jakmile se struna uvolní, dopadne na ni plstí opatřené kladívko a rozezní ji. Po dopadu odskočí, aby strunu netlumilo a mohlo dle potřeby udeřit znovu. Když pustí hráč klávesu, dopadne dusítko zpět na strunu a ta ztichne. Délka tónu může být i po puštění klávesy prodloužena pomocí pedálu.\n\nHlasitost tónu závisí na způsobu úhozu na klávesu. Pokud nejsou dusítka nadzvednuta pomocí pedálu, zní struna po dobu stisku klávesy. Po jejím uvolnění dosedne příslušné dusítko zpět na strunu a tón utlumí.\n\nKlavír může být vybaven mechanikou vídeňskou (starší, dnes se již nepoužívá) nebo anglickou.\n\nPostupem času se objevilo několik typů křídlových a pianinových mechanik. Z drnkátek starých spinetů se postupně začala používat plstí krytá kladívka, vyvinuly se i chytače, které umožňují docílit vysokou a lehkou repetici (rychlé opakování téhož tónu). Podobně se měnily i způsoby ovládání či vypínání tlumení zvuku. Svého času se nejvíce užívala dvojrepetiční Herz-Erardova mechanika. K její výrobě se užívalo vybrané habrové a podobné dřevo, speciální osičkový materiál a další speciální druhy plstěných, kožených, textilních a kovových dílků.\n\nTichosti chodu mechaniky se dosahuje klouzáním osiček v kašmírových vložkách, užitím plstěných polštářků a textilních či kožených materiálů. Kašmírovými pouzdry jsou opatřeny také klávesy. K snadnějšímu klouzání dřevěných dílů se navíc užívá práškový klouzek [mastek].\n\nPedály jsou umístěny pod klaviaturou a klavírista je ovládá nohama. Běžné klavíry mají dva, či častěji tři pedály.\n\n\"Pravý pedál\" pianina a křídla ovládá dusítka strun. Struny pro většinu tónů jsou vybaveny dusítkem, jež zastavuje jejich chvění a tím utlumuje jejich zvuk. Pedál je s dusítky propojen a ta se při jeho sešlápnutí ze strun hromadně zvednou a zvuk pokračuje – dochází k přeznívání tónů. Poprvé se objevuje u hammerklavíru.\n\n\"Levý pedál\" se nazývá una corda a patří mezi nejstarší. Tuto jeho funkci nalezneme zejména u křídel, pianina ji mívají zřídka. Jeho sešlápnutím neudeří kladívko do všech tří strun, ale jen do dvou. Jejich zvuk je proto slabší a zabarvuje se. Při sešlápnutí se klaviatura posouvá doprava (vzácněji i doleva) a tak se kladívko dostává na dvě struny místo tří. U pianin se slabšího zvuku častěji dosahuje přisunutím kladívek blíže ke strunám, nicméně je tomu tak i u některých křídel. Při tomto však dochází ke změně pocitu ze hry (snazší stisk kláves).\n\n\"Prostřední pedál\", tzv. sostenuto, ovládá rovněž dusítka, ovšem ne všechna, ale ta, jež byla zvednuta při hře ve chvíli sešlápnutí pedálu. Prodlužuje tak délku jen těch tónů, které zněly v momentu sešlápnutí.\nVznikl jako poslední (autor Jean-Louis Boisselot, později zdokonalila a v roce 1874 patentovala firma Steinway), obsahují jej všechny novější typy klavíru i některé dražší typy pianin. Prostřední pedál u pianina nejčastěji plní funkci tzv. tlumícího efektu.\n\nZřejmě první skladatel, který předepisoval a propracoval zápis použití pedálu v notovém partu, byl Jan Ladislav Dusík.\n\nPedálový klavír je typ klavíru rozšířený o pedálovou klávesnici, umožňující hrát basové tóny nohou podobně jako u varhan.\n\nZačátkem minulého století se vyráběla také masivní pianina s tichým elektromotorem a pneumatickou mechanikou, do které se vkládal široký válec s děrovaným pruhem papíru, kde byl každý stisk klávesy naperforován. Takto upravené se nazývá pianola nebo mechanický automatický klavír. Sacím mechanismem se skladba snímala z pásu a přenášela na dřevěné měchy kláves, takže se klávesy samy stiskaly.\n\nKřídla měla dole tzv. \"lyru s pedály\", ovládajícími mutace zvuku (pohyb dusítek, klávesnice či tlumicí plstěné lišty). U pianin k témuž účelu sloužily 2 až 3 pedály, někdy ruční moderátor.\n\nK docílení lepší barvy zvuku někteří výrobci užívali kromě normálního chóru strun téhož tónu ještě strunu alikvótní a u vysokých tónů pro jeden chór i 4 struny. Nejcitlivější oblastí ladění jsou úseky tónů, kde se přechází z normálních - zpravidla třístrunných chórů na struny ovinuté. Zde se při ladění a intonaci musí laborovat i s plstí kladívek – někdy se musí úder změkčit napícháním a jindy zvýšit třeba napuštěním plsti vhodnou látkou.\n\nStaré typy mívaly ladicí kolíky ploché, novější mají osmihranné s jemnými šroubovými drážkami. Hodně záleží i na úpravě díry pro kovovou strunu, jakož i na dokonalosti agrafů upravujících chóry strun.\n\nModerní piano má dvě základní podoby: křídlo a pianino. Každý z těchto druhů může mít řadu typů, v závislosti na velikosti, tvaru či použitém materiálu. Krom toho se v minulosti vyskytovaly jiné, specifické konstrukce, od nichž se dnes již víceméně upustilo (např. tzv. žirafí krk). U menších pian bývá u obou podob křížení strun a dělená kobylka.\n\nVe skříni křídla jsou rám a struny uloženy vodorovně. Struny jsou taženy kolmo ke klaviatuře a leží vedle sebe. Velikost křídla se liší, jeho délka může dosahovat od zhruba jednoho a půl metru až ke třem metrům. To klade značné nároky na prostor, v němž je křídlo umístěno, a to nejen na plochu, ale i výšku místnosti, neboť pro patřičnou rezonanci zvuku je potřebná i určitá výška stropu. Ve světě se dosud vyrábějí i křídla tvaru psacího stolu.\n\nPůvodně si roku 1825 nechal patentovat předchůdce pianin (nazvaný sirenion) rakouský skladatel Johann Josef Promberger. Pianino se od křídla liší rozměry i konstrukcí. Rám a struny jsou umístěny svisle, stejně tak kladívka mají v klidovém stavu svislou polohu, struny se pro úsporu místa kříží. Největšími přednostmi pianina jsou jeho nižší výrobní náklady a menší velikost.\n\nPraotcem klavíru byl řecký monochord, v podstatě přístroj na měření hudebních intervalů. Byla to jediná struna napjatá na ozvučné desce, která se posuvnou kobylkou dělila na různě dlouhé úseky struny a ty se pak rozeznívaly paličkou, které se říkalo plektron.\n\nZvýšením počtu strun vznikl polychord, který již byl od počátku myšlen jako hudební nástroj. Poměrně značně se rozšířil a v různých zemích byl znám pod různými názvy (helikon, manicorde, manicordium).\n\nPřipojením klávesnice a trsacího mechanizmu rozechvívajícího struny vznikl, nejspíše na začátku 14. století, klavichord (anglická šachovnice, ve Španělsku exaquir).\n\nPodstatným rysem všech těchto nástrojů je to, že všechny struny jsou stejně dlouhé, jsou naladěné na stejnou výšku a při hře se výška tónu mění zkracováním délky struny posuvem kobylky a změnou místa, kde se mají jazýčky dotknout strun.\n\nParalelně s klavichordem vzniká klavicembalo, které se od klavichordu liší tím, že jeho struny jsou různě dlouhé, z nichž každá je naladěna na jinou výšku tónu. Zpočátku byla pro každý tón struna jedna, později dvě až tři. V dalším vývoji byly připojeny rejstříky, které různými technickými prostředky umožňovaly měnit barvu tónu. Hudebník seděl čelem napříč strunám. V Anglii se tomuto nástroji říkalo virginal a v Německu spinet.\n\nDalším vývojem se změnilo posazení hráče. Hudebník byl přesazen na užší stranu nástroje a struny byly nataženy směrem od něj. Nástroj se pak podobal cimbálu a vžil se pro něj název clavicembalo nebo zkráceně cembalo. V Anglii je dodnes znám jako harpsichord. Podle podoby s ptačím křídlem se takto konstruovanému cembalu říkalo křídlo.\n\nK realizaci poslední vývojové etapy vedla snaha dosáhnout větších dynamických rozdílů bez složité mechaniky několika klaviatur a rejstříků. Řešení bylo ve změně způsobu rozechvívání strun. Místo jazýčku byla zvolena palička spojená s klávesnicí, která umožňovala různou silou úderu dosáhnout i různě silného zvuku.\n\nNení neobvyklé v dějinách lidstva, že na tutéž myšlenku v době, která je pro ni zralá, přijde několik lidí současně. V případě kladívkového klavíru byli hned tři.\n\nPatrně prvním byl ve Florencii kustod sbírky hudebních nástrojů rodiny Medicejských Bartolomeo Cristofori, který svůj první model sestrojil roku 1708 a nazval jej „stromento col piano e forte“, čili nástroj se slabou a silnou dynamikou. Do dnešního dne se dochovaly tři Cristoforiho nástroje.\n\nZásluhu na rozšíření myšlenky kladívkové mechaniky měl jiný Ital, Scipione Maffe, který roku 1711 publikoval oslavný spis na kladívkový klavír.\n\nFrancouzský výrobce cembal Jean Marius předvedl roku 1716 pařížské královské akademii tři modely podobného typu jako Cristofori a konečně roku 1717 německý varhaník Christoph Gottlieb Schröter v Drážďanech další dva modely, založené na poněkud odlišném principu. Vynález se potýkal s technickými problémy a patrně by i zapadl nebýt saského nástrojaře Gottfrieda Silbermana, který v roce 1728 zahájil prakticky masovou produkci zdokonaleného nástroje, který nazval Pianoforte (odtud zkráceně piano).\n\nPrakticky téměř celých sto let existovaly vedle sebe jak klavichord a cembalo, tak i piano. Např. Johann Sebastian Bach piano dobře znal a sám navrhl některá technická zlepšení; ve své tvorbě i koncertní činnosti však zůstal věrný cembalu. Mnozí další skladatelé, mezi jinými např. Joseph Haydn nebo Wolfgang Amadeus Mozart, si však uvědomovali možnosti, které dává mohutnější zvuk a schopnost dynamických změn. Vzniká rozsáhlá literatura a to spolu s rozšířením nástroje i do měšťanských domácností na počátku 19. století piano klavichord a cembalo prakticky vytlačilo.\n\nK renesanci cembala došlo až ve 20. století, když umělci i obecenstvo rozpoznali, že skladby psané pro cembalo znějí autenticky a barevněji na originálním nástroji a klavír se v tomto případě zdá být nedokonalou náhražkou.\n\nV první polovině 19. století vznikla v Evropě řada dílen specializovaných na stavbu klavírů (např. pařížský Erard, londýnský Broadwood či vídeňský Bösendorfer). Nástroj prodělal dlouhý vývoj, např. byla specifikována funkce pedálů či rozšířen rozsah z pěti oktáv v dobách Mozarta na dnešních sedm a víc. Stejně tak se vyvinula klavírní mechanika, jaká se používá při stavbě pian i v současnosti. K polovině 19. století již piano vypadalo a fungovalo jako dnes.\n\nVýroba klavíru je dlouhý, finančně i technicky náročný proces, který od pokácení stromů k poslednímu doladění může trvat několik let (většinou čtyři až šest).\n\nZačíná se výběrem vhodného dřeva. V České republice je to smrkové dřevo z Šumavy, které používá např. česká firma Petrof, ale i řada zahraničních výrobců. Ovšem každý klavír je postaven z více druhů dřev, jež jsou voleny podle svých vlastností (měkkost či schopnost nést zvuk). Dřevo se postupně řeže na fošny a dává proschnout. Stejně zodpovědná práce je vyválcovat struny potřebné tloušťky a délky. Struny bývají většinou ocelové, a aby se dosáhlo jejich různé frekvence kmitání, v basovém rejstříku jsou ocelová jádra strun opřádaná měděným drátem.\n\nNejdůležitější fází je tzv. tónování nástroje, ladění a intonování.\n\n\n\nKdyž je celý nástroj zkompletován (včetně leštění dřevěného povrchu atd.), ladí se jednotlivé struny pomocí speciálních ladicích klíčů. V současnosti se téměř výlučně používá rovnoměrně temperované ladění. Klavír, jako ostatní hudební nástroje, se ladí ladičkou o kmitočtu 440 Hz, (dříve 435 Hz). Ve vážné hudbě se v současnosti začíná čím dál více prosazovat ladění o vyšším kmitočtu, zpravidla 442 Hz nebo 443 Hz.\n\nV českých zemích piana vyráběly firmy: Petrof v Hradci Králové (stále vyrábí), Förster v Jiříkově (po reprivatizaci dále vyrábí), Scholze ve Varnsdorfu (skončila r. 1937), Rösler v České Lípě (skončila před r. 2000), Brož ve Velimi (skončila kolem r. 1960), Dalibor v Zákolanech (skončila 1985), Koch a Korselt v Liberci (zanikla), Jackel v Jablonci n. N. (zanikla) a Hofmann a Czerny v Jihlavě (jako firma Bohemia přestěhována do Hradce Králové a odkoupena firmou Bechstein; vyrábí pod názvem Bechstein Europe).\n\nAby zůstal klavír stále v dobrém stavu, je vhodné ho uchovávat ve stabilním prostředí bez změn teplot, vlhkosti apod. Rovněž časté stěhování klavíru škodí, jednak změnami prostředí, jednak nárazy při přenášení, čímž se mohou uvolňovat klávesy, struny aj. V místnosti by klavír neměl stát u obvodových stěn či zdrojů tepla.\n\nI přes sebelepší péči o nástroj dochází k jeho rozladění. Pak je zapotřebí povolat odborníka, ladiče, který piáno doladí.\n\nPrvní skladbu, která byla vytvořená zvlášť pro klavír, napsal roku 1732 Ludovic Giustini; nesla název Dvanáct sonát pro hlasité i pomalé cembalo.\n\nUplatnění klavíru a klavírní hudby je široké a každý hudební styl, od baroka po jazz zanechal klavíru rozsáhlý repertoár, asi nejvíc však romantismus. Přední hudební skladatelé 19. století (Beethoven, Chopin, Debussy, Schönberg aj.) či 20. století (mj. Gershwin) zanechali po sobě rozsáhlé klavírní dílo. Předností klavírního repertoáru je, že pro piano byly upraveny i mnohé skladby určené původně orchestru či pěvcům.\n\nTi, kteří se hrát na klavír teprve učí, se velmi často setkají s etudami Beethovenova žáka Karla Czerného, Viléma Kurze či jeho žáka Antonína Sarauera.\n\nV 18. a 19. století se role klavírního virtuóza a skladatele velmi často prolínala, takže např. Ludwig van Beethoven byl mnohem dřív znám jako pianista než jako hudební skladatel. Z dalších předních interpretů minulosti lze uvést snad největšího pianistu 19. století a rovněž komponistu Ference Liszta či jeho mladšího kolegu Roberta Schumanna. Slavným klavírním virtuózem byl například i Anton Rubinstein.\n\n20. století poznalo řadu špičkových klavíristů, jako například Svjatoslava Richtera, Alfreda Brendela, Vladimira Ashkenazyho či řadu dalších.\n\nNa světě existuje několik desítek firem, které se zabývají výrobou pian. Nástroje se tak neliší pouze značkou, ale i sytostí a sílou tónu a samozřejmě cenou.\n\nMezi světoznámé výrobce klavírů (firmy nesou jména svých zakladatelů) patří americká firma Steinway & Sons, londýnský Broadwood, vídeňský Bösendorfer, berlínský Bechstein, italská firma Fazioli či pařížský Erard; největší výrobce pian (i všech hudebních nástrojů dohromady), je japonská firma Yamaha Corporation. Nejslavnějším českým zástupcem je královéhradecká Petrof, jenž bývala i největším evropským výrobcem pian.\n\nKrom hudby se klavír často vyskytuje i v jiných uměních. Již od svého vzniku byl často malován na portréty šlechticů, měšťanů i hudebníků, neboť se jednalo o v té době nesmírně nákladnou akvizici, jež dokazovala majetnost vlastníka a zároveň i jeho umělecké schopnosti a záliby. Z pozdějších umělců vytvořil několik portrétů dívek u piána francouzský impresionista Auguste Renoir\n\nV literatuře lze nalézt motiv piána např. v díle rakouské kontroverzní prozaičky a dramatičky Elfriede Jelinekové v jejím románu \"Pianistka\", jenž byl zfilmován Michaelem Hanekem. Ve filmografii je téma klavíru či klavírního přednesu rovněž obvyklé. Filmy s klavírní tematikou natočili např. Scott Hicks, Roman Polanski či Jane Campionová.\n\nTori Amos je jedna z mála představitelek hudební pop-kultury, jež jako hlavní doprovodný nástroj používá klavír.\n\n\n\n"}
{"id": "35992", "url": "https://cs.wikipedia.org/wiki?curid=35992", "title": "Embryo", "text": "Embryo\n\nEmbryo (řecky: έμβρυον, česky zárodek) je jedna z prvních fází ontogenetického (individuálního) vývoje (vývoje jedince) eukaryotického mnohobuněčného organismu, v typickém případě živočicha či rostliny.\n\nU obratlovců jde o období od prvního rozdělení zygoty dokud se nevyvine v plod čili fétus. Embryonální období zahrnuje rýhování, vznik moruly a blastuly, diferenciaci, vývoj zárodečnýh listů a základů orgánových soustav. U člověka se jedná od období od 2. do 8. (nebo 10.) týdne intrauterinního vývoje, kdy se tvoří ze dvou zárodečných listů zárodečný terčík a tvoří se hlavní orgánové základy. Embryonální vývoj je tak vlastně pouze jedním ze tří stadií, jimiž vyvíjející se jedinec prochází:\n\nV botanice je embryo součást semene. Semeno obsahuje ještě zásobní látky, ze kterých může embryo čerpat energii a prvotní stavební materiál při klíčení a vývoji klíční rostlinky.\n\n\n\n"}
{"id": "35993", "url": "https://cs.wikipedia.org/wiki?curid=35993", "title": "Bitva u Salamíny", "text": "Bitva u Salamíny\n\nBitva u Salamíny byla rozhodující bitva řecko-perských válek, ve které v roce 480 př. n. l. 22., 23., 24., 27. nebo 28. září (nejisté) zvítězilo řecké loďstvo nad perským. Jde o jednu z nejvýznamnějších bitev starověku.\n\nHistorické údaje o průběhu bitvy jsou nejisté a podle různých autorů se liší. Řeckému pozemnímu vojsku velel spartský vojevůdce Eurybiadés, hlavní úlohu v přípravě a průběhu bitvy ale sehrál Athéňan Themistoklés, syn Neoklův.\n\nPřed bitvou se v Athénách odehrála zajímavá epizoda: Athéňané požádali o věštbu věštírnu v Delfách, v té se mimo jiné objevila slova o dřevěných hradbách (\"Dopustí Zeus, že Heladě zůstanou dřevěné hradby, které nápory vydrží. Prospějí vám všem i dětem.\") Někteří Athéňané prosazovali výklad, že nebude zničena Akropolis, neboť byla kdysi obehnána dřevěným plotem. Themistoklés prosadil výklad, že rozhodující bude námořní boj (dřevěné hradby = lodě).\n\nPo pozemní bitvě u Thermopyl a námořní u Artemísia ustoupilo řecké válečné loďstvo k Athénám a poté k poloostrovu Salamína (Salamis), kde Themistoklés, přes značnou nejednotu v řeckém táboře, prosadil svedení rozhodující námořní bitvy.\n\nKoncem září Peršané obsadili Athény a jejich loďstvo se usadilo v zátoce Falerón. Themistoklés prosadil za místo bitvy Salamínu, protože věděl, že v úzké úžině Peršané nebudou moci uplatnit svoji početní převahu. Xerxés si to však zřejmě uvědomoval a snažil se naopak Řeky vylákat do Saronského zálivu, což se mu nezdařilo. Aby si vynutil svedení bitvy v úžině, rozšířil Themistoklés zprávu, že mezi Řeky panují neshody a že se řecké válečné lodě v noci chtějí stáhnout dál na jih. Na tuto zprávu reagoval perský král Xerxés snahou zaútočit, proto perské lodě v noci vpluly do Salamínského průlivu, na ostrůvku Psitalia přitom vylodily oddíl vojáků. Podle některých pramenů chtěli Peršané Řeky překvapit, podle jiných chtěli v noci jen hlídat, aby Řekové noci nevyužili k útěku – Xerxovi šlo o zničení řeckého loďstva, které narušovalo jeho zásobování. Jedna z perských lodí však přešla na řeckou stranu a Řeky včas varovala.\n\nZde Řekové zaujali klasické dvouliniové postavení (rovnoběžné s pevninou) u břehů ostrova Salamíny, přičemž jejich křídla se opírala o pobřeží. Peršané zaujali trojřadé postavení u břehů Attiky.\n\nVýběr vhodného místa umožnil Řekům eliminovat početní převahu perských lodí (dle Hérodota byl poměr perských lodí ku řeckým 800 k 360 (podle jiného zdroje u Hérodota bylo perských lodí 1207 \"//pozn. Peršany zastihla mořská bouře, ve které ztratili, podle Hérodota, jednu třetinu lodí, tj. 400//\" ), novější průzkumy ukazují, že tato čísla byla nadnesená a že tento stav byl maximálně 600 k 200). Řekům k jejich vítězství pomohla úzká úžina, to že jejich lodě byly menší a díky tomu lépe manévrovaly, silný západní vítr, který nakláněl perské lodě, ale řeckým, které jen málo vyčnívaly nad hladinu příliš neubližoval, dále lepší znalost zdejších vod, to že Peršané útočili příliš bezhlavě ve snaze předvést se před panovníkem a snad i únava perských vojáků po celé noci strávené na moři. Řekové navíc 10 dní před bitvou vytáhli své lodě na břeh, díky čemuž pak byly méně nasáklé vodou a tudíž lehčí a lépe ovladatelné než lodě Peršanů, které byly na moři již 17 dnů. Díky nutnosti rozdělit perské loďstvo a díky manévrovacím schopnostem řeckých triér se Řekům podařilo prorazit pravou stranu perské formace a tím strhnout vítězství na svou stranu. Ztráty Peršanů byly velké, pravděpodobně zde ztratili zhruba 200 lodí a mnoho vojáků a námořníků, proti 40 řeckým lodím.\n\nV bitvě byla potopena i perská vlajková loď na níž padl velitel perského loďstva Ariabignés.\n\nDůsledkem této bitvy bylo ovládnutí moře athénským loďstvem. Byť Xerxés ztratil zřejmě „jen“ kolem 25–33 % bojové síly a stále měl tedy nad Řeky početní převahu, už se neodvážil útok opakovat a raději se stáhl z většiny Řecka (včetně pozemních vojsk), v Thesálii ovšem ponechal 50 000 vojáků. Nutil ho k tomu fakt, že bez převahy na moři nebyl schopen zásobovat svoji armádu a tudíž nemohl ve svém tažení pokračovat. V Řecku ponechal pouze menší část armády, která byla poražena o rok později v bitvě u Platají.\n\nBitvu u Salamíny mj. působivě (z perského pohledu, jak si ho jako Řek představoval) vylíčil starořecký dramatik Aischylos v dramatu \"Peršané\".\n\n\n"}
{"id": "35996", "url": "https://cs.wikipedia.org/wiki?curid=35996", "title": "Zenica", "text": "Zenica\n\nZenica (v srbské cyrilici Зеница) je město v Bosně a Hercegovině, leží ve Federaci Bosny a Hercegoviny, v údolí řeky Bosny, v centrální části země. Dle informací ze sčítání lidu z roku 2013 v něm žije 73 751 obyvatel. \n\nMěsto se nachází v Zenicko-dobojském kantonu, je i jeho správním centrem. Leží na řece Bosně, na jejím středním toku, 70 km severně od hlavního města Sarajeva. Právě díky údolí má město dobré spojení jak s hlavním městem tak i s nedalekým Dobojem – důležitou křižovatkou v železniční síti Bosny a Hercegoviny.\n\nNázev města pochází nejspíše od bosenského slova pro \"zornici\" (\"Zjenica/Zenica\").\n\nNa místě současného města existovalo lidské osídlení již v době kamenné, později se zde nacházelo sídlo ještě před příchodem Slovanů. Vlastní osadu a pevnost zde zbudovali Ilyrové a později se zde nacházelo římská osada \"Bistua Nuova\". V rámci archeologických průzkumů byly odhaleny základy raně křesťanské baziliky. \n\nZe středověku existuje záznam o městě Zenica pouze z roku 1224, kdy je město zmíněno v dokumentu uherského krále Béla IV. Pod současným názvem bylo město poprvé zmiňováno v roce 1436. Některé další zdroje o existenci středověké Zenice jsou přítomné v materiálech, které se týkají Dubrovnické republiky.\n\nBěhem nadvlády Osmanské říše, která zde začala v roce 1463, po expanzi Turků na Balkán, byla Zenice kasabou. Zbudováno zde bylo několik mešit, např. Sultan-ahmedova mešita, Osman-Čelebijina, Sejmenská a Jalijská, medresa (islámská škola, 1737), zájezdní hostince a vše, co bylo typické pro malé město tehdejšího evropského Turecka. Odhadováno bylo, že v té době (v polovině 18. století) měla Zenica okolo dvou tisíc obyvatel. Většina z nich byla islámského náboženství, žily zde i menší skupiny katolíků i pravoslavných. V 19. století se poprvé zmiňuje komunita zenických Židů. \n\nV závěru Velké turecké války prošlo městem vojsko Evžena Savojského. Následně nastoupilo období stabilizace, dařilo se rozvoji obchodu i řemesel a rostl význam místního tržiště. \n\nV roce 1878 se dostala Zenica spolu s Bosnou a Hercegovinou pod správu Rakousko-Uherska a město bylo modernizováno po evropském vzoru. Vznikla zde úzkorozchodná železniční trať (zprovozněna v roce 1879), uhelný důl, papírna 1885, železárna apod. V roce 1886 bylo otevřeno místní vězení, které bylo velmi dobře známé na území bývalé Jugoslávie. Rozvoj průmyslu byl možný díky zahraničnímu kapitálu, který byl v Bosně investován.\n\nBěhem 20. století se ještě více urychlil proces urbanizace, který znamenal stavební i populační boom města. V roce 1910 v Zenici žilo 7215 obyvatel. Byla vybudována řada kostelů, např. pravoslavný kostel Narození svaté Bohorodice (1885), dva katolické kostely byly dokončeny roku 1910 a místní synagoga v roce 1903. Postaven byl první hotel, otevřena škola, vodovod, atd. Těžba hnědého uhlí v blízkosti Zenice byla zahájena v roce 1880 a výroba oceli v roce 1892. \n\nPo druhé světové válce byla v rámci první pětiletky Zenica ještě podstatněji industrializována. Zapojeny byly mládežnické brigády v rámci pracovních akcí. Budovány zde byly závody různých průmyslových odvětví, převážně však těžkého průmyslu. Postavena byla ocelárna a železárna. Rozvoj těchto podniků v moderní době navázal již na tradici, která byla zahájena v dobách existence Rakousko-Uherska. Postavena byla četná panelová sídliště v okolí středu města. Vznikla i nejvyšší obytná budova ve městě, Lamela. V roce 1948 žilo v Zenici 15,5 tisíce obyvatel; roku 1981 to bylo již 63,5 tisíce lidí.\n\nDo roku 1990 bylo v Zenici vyrobeno 1,4 milionu tun oceli a vytěženo 924 000 tun uhlí, vyrobeno přes milion m tkaniny, 158 000 hl mléka apod. Zaměstnáno zde bylo přes padesát tisíc lidí v různých průmyslových podnicích. \n\nZenica byla víceméně stranou frontové linie během války v Bosně a Hercegovině. První obětí války v Zenici byla dvouletá Matea Jurić, která byla zabita při blokádě kasárny JNA u vesnice Bilimišće. Na její památku byla v místě bojů umístěna pamětní deska. V počátečních fázích války k bojím ve městě nebo jeho blízkosti příliš často nedocházelo, až v roce 1993 došlo ke změně v souvislosti s vypuknutím konfliktu mezi Armádou Bosny a Hercegoviny a chorvatskými ozbrojenci. V dubnu 1993 bylo při útoku HVO zabito okolo patnácti lidí. Přerušeny byly dodávky vody i energie, častý byl i hlad. \n\nTěžký průmysl zažil značný pád po roce 1995, kdy válka skončila. Město sice nebylo poničeno do té míry, jako tomu bylo v případě jiných částí země, nicméně nové podmínky neumožnily další rozvoj těžkého průmyslu. Došlo tak k rozrůznění výrobní základny a v Zenici jsou dnes významní i jiní zaměstnavatelé, než je průmysl. Místní železárna byla privatizována a jejím vlastníkem se stala společnost Arcelor Mittal. Dalšími většími zaměstnavateli v Zenici jsou společnosti Almi gradnja, ITC, Arkon, Arel, Uniprojekt komerc — inžinjering, Komgrad — Ze, Almi-transport, Geosonda, Engra, ŽGP — Zenica.\n\nDlouhodobým problémem města Zenica je znečištění životního prostředí a ovzduší, především díky průmyslové výrobě. Téma bylo po skončení války a nastolení demokratických problémů často diskutováno. Nízká životní úroveň a vysoká nezaměstnanost vedly k značnému pádu obyvatelstva. Mezi lety 1991 až 2013 se snížil o 26 %, značný podíl na tom ale měla také válka. \n\nV roce 2014 byla Zenica jedním z ohnisek sociálních nepokojů. Poničena budova místního magistrátu, řada lidí byla při útocích zraněna a několik místních politiků v souvislosti s nepokoji rezignovalo. V roce 2016 v místních volbách poprvé vyhrál nezávislý politik, který ukončil více než dvacetileté období dominance Strany demokratické akce v místní samosprávě a zastupitelstvu. \n\nOficiální název správní jednotky zní \"Město Zenica\" (bosensky \"Grad Zenica\"). Jeho rozloha činí 558.5 km a zahrnuje kromě samotného města ještě 13 okolních vesnic, které k Zenici spadají. \n\nMěsto má vlastní vlajku a znak. Od roku 2016 je primátorem města Fuad Kasimović. \n\nV Zenici působí následující instituce: Symfonický orchestr, Bosenské národní divadlo v Zenici, umělecká galerie, městské muzeum a dětské divadlo. \n\nMezi kulturní památky, které se v Zenici nacházejí, patří např. pevnost Vranduk, kostel narození svaté Bohodorice, kostel sv. Elijáše, několik dochovaných historických mešit, bývalá synagoga a další. V centru města se nachází památník s názvem Kameni spavač. \n\nMěsto bylo v celé bývalé Jugoslávii známé hlavně díky místní věznice. Té jednu píseň věnovala i skupina Zabranjeno pušenje, a to \"Zenica Blues\". \n\nDíky svojí pozici v úzkém dopravním koridoru řeky Bosny má město napojení na železniční síť (prostřednictvím tratě Šamac–Sarajevo) a od začátku 21. století i na dálnici A1, která směřuje na jih, do Sarajeva. Zenica nemá vlastní letiště, nejbližší se nachází v Sarajevu. \n\nMěstem prochází v dobách socialismu vybudovaná \"Hlavní městská magistrála\" (bosensky \"Glavna gradska magistrala\"). \n\nVe městě se nachází celkem 19 základních a 12 středních škol. Působí zde základní hudební škola, základní zvláštní škola, katolické školní centrum, v rámci něhož bylo zřízeno jak gymnázium, tak i základní škola. Místní univerzita má řadu fakult; strojní fakultu, metalurgickou, filozofickou, právnickou, ekonomickou, lékařkskou, islámskou pedagogickou a polytechnickou. \n\nZenica má řadu sportovců, kteří se proslavili jak v Bosně a Hercegovině, tak i ještě v Jugoslávii. Místní fotbalový klub Čelik Zenica vyhrál dvakrát Středoevropský pohár, třikrát první ligu Bosny a Hercegoviny. Zeničtí rugbysté vyhráli v jugoslávské lize celkem osmkrát. \n\nMezi místní známé sportovce patřili: tenistka Mervana Jugić, skokan do výšky Elvir Krehmić, střelkyně Šelja Kurtagić, karatista Arnel Kalušić apod. \n\n\n"}
{"id": "35997", "url": "https://cs.wikipedia.org/wiki?curid=35997", "title": "Grand Prix Rakouska 2000", "text": "Grand Prix Rakouska 2000\n\nGrand Prix Rakouska XXIX Großer A1 Preis von Osterreich\n\n\n\n\n\n\n"}
{"id": "36000", "url": "https://cs.wikipedia.org/wiki?curid=36000", "title": "2.5G", "text": "2.5G\n\n2.5G je standard bezdrátové telefonní technologie mobilního telefonu na půl cesty mezi 2G a 3G standardy.\nPojem „dvou a půltá generace“ se používá pro popsání systému 2G, který je rozšířen o datovou komunikaci používající přepojování paketů. Pojmy „2G“ a „3G“ jsou oficiální, ovšem „2.5G“ není. Začal se používat pro účely marketingu, ale je možné se s ním setkat i v odborné literatuře.\n\nTechnologie, skrývající se ze pojmeme 2.5G, poskytuje částečnou podporu 3G (používá přepojování paketů) a může používat některou z existujících 2G infrastruktur v GSM a CDMA sítích.\n\nObecně známou technologií 2.5G je GPRS. Některé protokoly, jako např. EDGE pro GSM a CDMA2000 1x-RTT pro CDMA se sice oficiálně zařazují do služeb „3G“ (protože mají přenosovou rychlost větší než 144 kbitu/sekundu), ale v praxi se většina z nich považuje za služby 2.5G (občas se ve spojitosti s EDGE setkáte s označením 2.75G), a to protože jsou několikrát pomalejší než „pravé“ služby 3G.\n\nSíť má dvě části – hlasovou GSM, používající technologii přepojování okruhů, a datovou GPRS, používající technologii přepojování paketů; podobně je tomu i u sítí třetí generace (3G). Až nově zaváděné sítě čtvrté generace (4G) používají jedinou síť pro přenos hlasu i dat.\n\n"}
{"id": "36002", "url": "https://cs.wikipedia.org/wiki?curid=36002", "title": "Zvykové právo", "text": "Zvykové právo\n\nZvykové právo je právní systém založený na právních obyčejích, které se v určitém společenství ustálily a jsou všeobecně uznávány, sankcionovány a dodržovány. Zvykové právo může být psané i nepsané.\n\nZvykovým právem se řídily například barbarské kmeny v době stěhování národů. Po vzniku prvních státních útvarů – barbarských říší – nechali mnozí jejich panovníci pořídit soupis tohoto práva. Tyto tzv. barbarské zákoníky však byly často ovlivněny již římským právem. To bylo důsledkem sžívání se barbarů s původním římským obyvatelstvem. Jedním z nejvýznamnějších zákoníků tohoto typu je Zákoník sálských Franků.\n\nV českém právu, na rozdíl od práva angloamerického, jsou dnes právní obyčeje pramenem práva pouze výjimečně. Příkladem jsou obchodní zvyklosti, které se podle ustanovení § 1 odst. 2 obchodního zákoníku použijí v případě, že na věc (obchodní případ) nelze použít ani ustanovení obchodního, ani občanského práva a věc není upravena smlouvou.\n\nMezinárodní obyčej je jedním z pramenů mezinárodního práva veřejného (viz Vídeňská úmluva o smluvním právu).\n\n"}
{"id": "36010", "url": "https://cs.wikipedia.org/wiki?curid=36010", "title": "Psané právo", "text": "Psané právo\n\nPsané právo (lat. \"ius scriptum\") je tvořeno právními normami zachycenými časově stálým způsobem na vhodném trvanlivém substrátu, např. v kameni, na hliněných destičkách, na papíře, na optickém disku nebo v databázi počítačového systému apod. Psané právo má většinou verbální formu, některé části právních norem mohou však být vyjádřeny i jinak, např. graficky.\n\nPsané právo tvoří rozhodující část moderního právního řádu. Skládá se z právních předpisů a precedentů.\n\nOpakem psaného práva je právo nepsané.\n\n"}
{"id": "36013", "url": "https://cs.wikipedia.org/wiki?curid=36013", "title": "Vesmírní lidé", "text": "Vesmírní lidé\n\nVesmírní lidé (Andělé Světla) je termín používaný Ivem A. Bendou a dalšími lidmi, kteří s nimi mají komunikovat, pro označení údajných mimozemských bytostí, které pozemšťanům nezištně a láskyplně pomáhají.\n\nTato skupina lidí je brána za sektu, jak různými autory z několika médií tak i L. Safaříkem, tajemníkem plzeňského Klubu psychotroniky a UFO. \n\nHistorie skupiny začala u Miloslavy Drskové, pracovnice v kravíně, která začala komunikovat s Plejáďany v roce 1995 pod vlivem učení Michaela Hesemanna. O dva roky později se setkala s Ivem A. Bendou, kterému se podle jejího vzoru podařilo navázat první kontakt 1. září 1997. Poté spolu začali vydávat zprávy s poselstvím od mimozemských civilizací. Od této doby již Ivo A. Benda sepsal 10 knih „Rozhovory s Poučením od Mých Přátel z Vesmíru“, přičemž první dva díly vyšly knižně (první díl je vyprodán). Dále Ivo A. Benda vydal několik videonahrávek s údajnými záběry přistání mimozemské civilizace na Zemi a přelety vesmírných lodí, nafilmovaných ve dne i v noci. Všechny tyto materiály jsou volně ke stažení přímo z jeho internetových stránek.\n\nVesmírní lidé jsou občas spojováni se sektou Nebeská brána, jejíž příslušníci spáchali v roce 1997 v USA hromadnou sebevraždu, a to zejména kvůli totožné víře v nutnost \"evakuace\" na vesmírné lodě před koncem světa (členové americké sekty zvolili právě sebevraždu jako prostředek transportu). \"Vesmírní lidé\" sebevraždu jako řešení problémů odmítají, protože je to podle nich výrazné porušení vesmírných zákonů lásky.\n\nIvo A. Benda založil své učení na informacích z řady knih od různých autorů, informace také zčásti čerpá od švýcarského ufologa Eduarda Alberta Meiera, avšak Bendovo učení filozoficky Meierovu v některých případech odporuje. Vzhledem k tomu, že Ivo A. Benda údajně několikrát bez souhlasu použil Meierovy fotografie a jiný materiál, podal Meier a jeho skupina na Bendu žalobu, kterou však soud zamítl. Meier a jeho skupina včetně české pobočky Ivo A. Bendu neuznávají a distancují se od něj.\n\nV roce 2001 členové sekty kontaktovali prezidenta České republiky Václava Havla s žádostí o schůzku mezi mimozemskou civilizací a hlavou státu. Stejně tak kontaktovali i slovenského prezidenta Rudolfa Schustera, avšak nedostalo se jim žádné odpovědi. V roce 2007 ministerstvo obrany Slovenské republiky obdrželo od Světelných pracovníků varování před očipováním lidí, které údajně plánují \"ještěři z temných světů\", s výzvou na obranu obyvatel Slovenska proti této hrozbě.\n\nPozději však nastal postupný úpadek společenství, protože předpokládané očišťování Země a kosmická evakuace stále nenastávaly. Také zájem o přednášky Iva A. Bendy, kterých v letech 1997 až 2006 proběhlo více než 200, klesá.\n\nSvětelní pracovníci organizují nepravidelné přednášky po celé ČR a to vždy na pozvání příznivců v konkrétní oblasti. Svoji ideu šíří mezi lidi většinou formou reklamních letáčků, výlepů na veřejných prostranstvích, pronajatých billboardů; v minulosti také pomocí spamu. Ivo A. Benda se také občas objevuje v televizi, rozhlasu a tisku, kde jsou s ním pořádány rozhovory.\n\nSvětelní pracovníci na svých stránkách také iniciují petice odsuzující čipy RFID (a zejména čipovou totalitu jako takovou) a tzv. protispamový zákon. Další petice bojují za zrušení peněz a strašidel. \n\n\"Vesmírní lidé (Andělé světla)\" jsou údajně bytosti žijící v Nebi vyspělým, harmonickým, láskyplným životem bez válek, nemocí, hladu, lží, otroctví a jiných negativních neduhů, které denně zažívají obyvatelé této planety Země. Jejich světy jsou harmonické, vyvážené, s krásnou přírodou, účelně uspořádané, obydlí rovnoměrně rozptýlené v krajině bez měst, silnic, ulic, aut. Vesmírní lidé mají mezi sebou krásné přátelské, láskyplné a harmonické vztahy, jsou vůči sobě nesmírně pozorní, komunikují mezi sebou především niterně – telepaticky přes střed hrudi (srdeční čakrou).\n\n\"Vesmírní lidé\" používají vyspělé technologie, obyvatelé neotročí jako na Zemi, ale pracují pro společnost jen minimální, nezbytnou dobu – 2 hodiny denně. Práce je pro ně zábavou, stejně jako celý jejich život, nachází se ve štěstí, lásce, radosti a naplnění, což se odráží ve vztazích, které vyjadřují vzájemnou čistou lásku, radost, užitečnost a bohatství života v celku, v celistvé společnosti.\n\nJen v naší Galaxii se údajně nachází 5 milionů vyspělých nebeských civilizací \"Andělů Světla - Vesmírných lidí\", a to v řadě dimenzí planet, hvězd i mezihvězdného prostoru. \"Andělé Světla\" se mohou pohybovat po vesmírech mezi planetami, hvězdami a galaxiemi zcela volně, a to jak pouhou myšlenkou, tak pomocí vesmírných lodí, které mohou být jak malé, tak obrovské s rozměry desítek kilometrů.\n\nKolem planety Země se údajně nachází od roku 1998 \"Velká vesmírná flotila\" pod vedením Aštara Šerana, která stráží planetu Zemi vždy od října do dubna a je střídána od dubna do října \"Vesmírnou flotilou\" z Plejád pod vedením Ptaaha.\n\n\"Vesmírní lidé\" se v roce 1949 údajně osobně kontaktovali s vůdci hlavních pozemských států – USA a SSSR (Harrym S. Trumanem a Josefem V. Stalinem), a nabídli jim spolupráci a pomoc v odstranění všech hlavních problémů lidstva – válek, hladu, otroctví a nerovnosti lidí. Tyto nabídky však byly odmítnuty. Další osobní setkání se údajně konalo v roce 1954 s novým prezidentem USA a hlavou státu SSSR. Také tyto nabídky na spolupráci byly odmítnuty.\n\nSíly \"Temných světů\" se údajně stále snaží o zvýšení ovládání lidstva z dnešních 95 % na 99,9 % pomocí očipování lidí a všech věcí. Vesmírní lidé se naopak snaží pomoci lidem, aby ve svém fyzickém těle již nepodléhali ovládání \"ještírky - Silami temna\" (za \"velitele ještírků\" je členy Vesmírných lidí považován religionista Zdeněk Vojtíšek), ale byli vedení svým Duchem, duší a především \"Stvořitelem Prvotním všeho a všech\", aby mohli \"převibrovat\" do vyšší – 5. dimenze planety Země. Vesmírní lidé udržují planetu Zemi při životě, v opačném případě by ji zničily \"Síly temna\" a lidské bytosti by skončily v děrách pod zemí se zničeným povrchem.\n\nV roce 2006 se na internetových stránkách Vesmírných lidí objevila kompilace videosekvencí pořízených kamerami agentury NASA na oběžné dráze Země. V létě 2007 tyto záběry Vesmírní lidé také zaslali 25 zaměstnancům slovenského ministerstva obrany. Jde o 37minutové video, v jehož úvodu je formou titulků vložen komentář, že se jedná o \"Vesmírné lodě sil světla nafilmované z oběžné dráhy kolem Země kosmonauty stanice MIR a astronauty raketoplánů\". Po dalších komentářích následují vlastní záběry údajných vesmírných lodí. Jde o sekvence z misí NASA STS-75, STS-80 a dalších misí.\n\nV jistém čase začíná být na záběrech z mise STS-75 postupně vidět mnoho kruhovitých objektů, pohybujících se různými směry, přičemž některé z nich také mění svoji dráhu pohybu.\n\nTyto záběry získal původně Kanaďan Martyn Stubbs, přičemž záběry poskytl ufologovi Davidovi Seradovi. Ten zpochybňuje tvrzení kosmonautů, že objekty na záběrech jsou úlomky ledu osvětlované Sluncem, a to především na základě analýz způsobu pohybu objektů resp. vytvoření kruhovité formace na záznamech z mise STS-80, o kterém tvrdí, že je znakem vysoce inteligentního řízení těchto objektů.\nO možném původu těchto neznámých objektů se vedou diskuze.\n\nPovaha informací šířených Vesmírnými lidmi a jimi zveřejněných obrázků vedla některé lidi k zesměšňování této skupiny i k parodování jejich tvorby na Internetu. Vznikl tak například server Vesmírná drůbež, kde většina postav z učení Vesmírných lidí má svůj drůbeží protějšek a roli ještírků přebírají kuny. Opakovaným útokům hackerů čelil i samotný webový server Vesmírných lidí. Na jejich hlavní stránce se tak dočasně objevili teletubbies s hákovými kříži nebo ozbrojené postavičky Čtyřlístku jako ještírci..\n\n"}
{"id": "36015", "url": "https://cs.wikipedia.org/wiki?curid=36015", "title": "Nepsané právo", "text": "Nepsané právo\n\nNepsané právo (lat. \"ius non scriptum\") není na rozdíl od psaného práva zachyceno na pevném substrátu, ale existuje a předává se pouze ústním podáním (tradicí) a v nepřímých (neautoritativních) reflexích, např. v odborné právnické literatuře.\n\nNepsané právo neposkytuje dostatečnou míru právní jistoty a kontinentální evropské právo se od něj na rozdíl od práva angloamerického odklání. Výjimkou jsou právní obyčeje, které mají určitý význam např. v obchodním nebo ústavním právu (viz ústavní zvyklosti).\n\n\n"}
{"id": "36017", "url": "https://cs.wikipedia.org/wiki?curid=36017", "title": "Larry Sanger", "text": "Larry Sanger\n\nLarry Sanger, celým jménem Lawrence Mark Sanger (* 16. července 1968 Bellevue ve státě Washington, USA), je americký filosof a informatik, všeobecně pokládaný za spoluzakladatele Wikipedie.\n\nVyrůstal v aljašském městě Anchorage. V roce 1991 získal bakalářský titul z filosofie na Reed College, v roce 2000 Ph.D. z filosofie na Ohijské státní univerzitě. Titul Jeho disertační práce zní \"Epistemic Circularity: An Essay on the Problem of Meta-Justification\" (Epistemická cirkularita: pojednání o problému meta-ospravedlňování). Do června 2005 vyučoval na Ohijské státní univerzitě filosofii.\n\nJimmy Wales, zakladatel projektů Nupedia a Wikipedia, ho zaměstnal ve své společnosti Bomis jako šéfredaktora Nupedie; přiznává mu však jen roli důležitého zaměstnance pod svým vedením.\n\nPoté, co se Sanger seznámil s konceptem wiki, navrhl, aby byl princip aplikován na encyklopedii. Jeho návrh přiměl Walese založit Wikipedii. Sanger byl jediným placeným editorem Wikipedie, a to od 15. ledna 2001 do své rezignace 1. března 2002; vzhledem ke své pozici na Nupedii projekt vedl, pojmenoval a formuloval velkou část jeho původních cílů a pravidel.\n\n31. prosince 2004 publikoval Sanger na webu Kuro5hin kritický článek, podle nějž Wikipedii vážně poškozuje její koncept „anti-elitářství“, který poskytuje přílišný vliv trollům a potížistům a naopak odrazuje experty. Ten byl široce diskutován na blozích i v klasických médiích.\n\nV prosinci 2005 ho najala nadace Digital Universe, aby působil jako „ředitel programů distribuovaného obsahu“.\n\nKoncem roku 2006 založil online encyklopedii Citizendium, která rovněž používá koncept \"wiki\" (a software MediaWiki), ovšem pravidla editace jsou přísnější. Byla oficiálně zpřístupněna v březnu 2007 po vytvoření prvních 1000 hesel.\n\n"}
{"id": "36018", "url": "https://cs.wikipedia.org/wiki?curid=36018", "title": "Precedens", "text": "Precedens\n\nPrecedens nebo precedent (z lat. \"praecedere\", předcházet) znamená předchozí, dřívější obdobný případ. Jako odborný termín se v právu používá pro precedenční (předchozí) rozhodnutí soudu, případně správního úřadu v podobné věci.\n\nPrecedent je judikát (=soudní rozhodnutí), které je prvním řešením daného případu, dosud právem neupraveného. Soudní precedent je uznáván jako formálně závazný pramen práva v angloamerickém typu právní kultury (\"judge made law\", \"case law\") a v mezinárodním právu. Dnes již malý význam mají správní precedenty. V kontinentálním typu právní kultury rozhodnutí vyšších soudů nejsou formálně obecně závazná a vymahatelná, ale klíčové judikáty vytvořené podle zákonů a normativních právních smluv mají kvaziprecedenční význam.\n\nSoudní precedenty jsou charakterizovány dvěma základními znaky:\nPrecedent je individuální právní akt, jedná se o rozhodnutí, které řeší konkrétní případ (precedent je tedy kazuistický). Soudy vytvářejí svá precedenční rozhodnutí podle právních principů a eventuálně i právních obyčejů, přičemž značný důraz se klade na racionálnost rozhodnutí a přesvědčivost jeho odůvodnění, a to též z hlediska jeho spravedlnosti.\nPrecedent tak má dvě části:\nPro precedenty je důležitá zásada stare decisis, tj. setrvat u rozhodnutého, která doplňuje doktrínu rule of precedent. Tato zásada znamená, že precedenční rozhodnutí se aplikuje na podobné případy a nemůže být bezdůvodně měněno, a to ani tím soudem, který je přijal. To zajišťuje stabilitu práva. Od precedentu je možno se odchýlit tehdy, jestliže se podstatně změnily okolnosti oproti těm, za nichž byl přijat (pravidlo \"overruling\") nebo jestliže nově řešený případ má odlišné znaky (tzv. metoda distinkcí).\nMetoda distinkce(í), tj. metoda rozdílnosti, rozlišování, spočívá v tom, že soud shledává rozdíly mezi různými precedenty, hledá, který je nejspíše použitelný pro konkrétní případ. Jestliže soud vhodný precedent nenalezne, vytvoří nový, ve kterém argumentuje právě těmito rozdíly. V oblasti komunitárního práva mohou být soudními precedenty rozhodnutí Soudního dvora EU a Soudu první instance. Tato rozhodnutí mají velký význam, kterým se odlišují od rozhodování soudů ve vnitrostátním právu mnohých kontinentálních států. Jen některá z těchto rozhodnutí však obsahují obecně závazná právní pravidla a mají tak charakter soudních precedentů (ve většině případů nelze mluvit o soudcovské tvorbě práva, ale jen o dotváření práva).\n\nVe Velké Británii od roku 1966 platí, že do roku 2009 Sněmovna lordů, a od té doby nejvyšší soud (který ji v této funkci nahradil), může změnit svůj dřívější precedent. Nejvyšší soud USA se v téměř 200leté historii svého rozhodování rovněž několikrát odchýlil od dřívějších precedentů.\n\nV kontinentálním typu právní kultury je závaznost precedentů pouze neformální a proto se soud nebo správní úřad může od dosavadní rozhodovací praxe odchýlit, pokud použitelnou judikaturu shledá obsoletní. Jeho rozhodnutí, pokud jde o vyšší soud, pak slouží jako nový precedens, který precedens starý podle zásady \"lex posterior derogat priori\" nahrazuje. V některých případech, např. u Ústavního a Nejvyššího soudu, jsou pro tyto případy stanoveny zvláštní procedury.\nPřestože české právo není založeno na precedentech a s výjimkou ve Sbírce zákonů publikované judikatury Ústavního soudu nejsou formálně judikáty autoritativním pramenem práva, působí zpravidla silou přesvědčivosti a obecné soudy nebo správní úřady se od precedentů jen zřídka odchylují. Ústavní soud nicméně ve svém nálezu ze dne 13. listopadu 2007, sp. zn. IV. ÚS 301/05, vyjádřil doktrínu precedenční závaznosti všech svých nálezů, podle níž může obecný soud pouze výjimečně rozhodnout odchylně, jestliže dostatečně vyargumentuje nutnost revize dosavadních závěrů Ústavního soudu.\n\nMezi precedenty platí hierarchie: nejsilnější a přímo z Ústavy (čl. 89 odst. 2) univerzálně závazné jsou judikáty Ústavního soudu, pak následuje judikatura obecných soudů v pořadí jejich hierarchického postavení (v tomto ohledu nejvýznamnější rozhodnutí jsou publikovány ve \"Sbírce soudních rozhodnutí a stanovisek\", kterou vydává Nejvyšší soud, a ve \"Sbírce rozhodnutí Nejvyššího správního soudu\" vydávané Nejvyšším správním soudem) a nejslabší právní sílu mají precedenční rozhodnutí správních úřadů.\n\nVýhodou je, že precedenty představují pružný model práva (mezera v právu \"de lege ferenda\" může být vyplněna rozhodnutím soudu, i když jednoznačná norma v tzv. psaném právu chybí).\n\nZa nevýhodu lze považovat to, že způsob tvorby precedentů způsobuje nižší míra právní jistoty a menší předvídatelnost práva, než je tomu v podmínkách stabilizovaného právního systému náležejícího ke kontinentálnímu typu právní kultury.\n"}
{"id": "36025", "url": "https://cs.wikipedia.org/wiki?curid=36025", "title": "Model-view-controller", "text": "Model-view-controller\n\nModel-view-controller (MVC) (někdy také nesprávně označovaná jako Model-2) je softwarová architektura, která rozděluje datový model aplikace, uživatelské rozhraní a řídicí logiku do tří nezávislých komponent tak, že modifikace některé z nich má jen minimální vliv na ostatní. \n\nMVC je často chápán jako návrhový vzor, nicméně se týká architektury aplikací mnohem více než klasický návrhový vzor. Tudíž může být užitečný pojem \"architektonický vzor\" (architectural pattern; Buschmann, et al 1996) nebo také agregační návrhový vzor (aggregate design pattern).\n\nExistuje také architektura Model 1, která odděluje pouze datový model od uživatelského rozhraní s řídicí logikou.\n\nObecně řečeno, vytváření aplikací s využitím architektury MVC vyžaduje vytvoření tří komponent, mezi které patří:\n\n\nKomponenty řadič a pohled jsou ve standardním rozdělení vrstev na prezentační, doménovou a datovou obvykle zařazovány jako prezentační vrstva. V MVC je tato prezentační vrstva rozdělena mezi komponenty řadič a pohled, nicméně nejdůležitější rozdělení je mezí prezentací a doménovou vrstvou. \n\nAčkoliv může být koncept MVC realizován různým způsobem, obecně platí tento princip:\n\nTento vzor poprvé popsal Trygve Reenskaug v roce 1979. Poprvé byl použit v jazyce Smalltalk, vyvíjeném v Xerox research labs. Touto implementací bylo inspirováno mnoho dalších projektů, např.:\n\n\nObčas je možné se setkat s tvrzením, že Swing (knihovna pro tvorbu grafického uživatelského rozhraní v Javě) také užívá MVC. To není pravda, neboť tato knihovna slučuje řadič a pohled do jedné komponenty a tudíž užívá jednodušší vzor Model 1.\n\nV současné době se koncept MVC užívá především jako architektura webových aplikací. U složitějších aplikací je to způsob, jak zajistit jejich flexibilitu a spolehlivost i při častých změnách a jejich rychlém vývoji. Tento vzor bývá často pochopen nesprávně a mnoho aplikací tvrdí, že jej využívají, ačkoliv fakticky nesplňují základní požadavek, kterým je oddělení aplikační a prezentační logiky.\n\nZ návrhnového vzoru MVC vychází například i vzor HMVC, který využívá například framework Kohana\n\n"}
{"id": "36032", "url": "https://cs.wikipedia.org/wiki?curid=36032", "title": "Nitroglycerin", "text": "Nitroglycerin\n\nGlyceroltrinitrát (nitroglycerin), přesněji (tri)nitrát glycerolu, je po chemické stránce trojnásobný ester alkoholu glycerolu s kyselinou dusičnou. Je to olejovitá bezbarvá až nažloutlá kapalina, která se velmi snadno explozivně rozkládá za uvolnění značného množství energie. Objevil ho italský chemik Ascanio Sobrero v roce 1847. Jako základní složka dynamitu představuje jednu z klíčových sloučenin ve výrobě trhavin v 19. a 20. století a i v současné době je častou surovinou pro výrobu různých plastických trhavin. Další využití nalezl nitroglycerin v medicíně jako prostředek pro roztažení věnčitých tepen při záchvatech anginy pectoris a pro snižování krevního tlaku.\n\nSumární vzorec glyceroltrinitrátu je CHNO, molární hmotnost je 227,087 g/mol.\n\nVysoce čistý nitroglycerin je bezbarvá olejovitá kapalina, technický produkt je obvykle mírně nažloutlé barvy. Bod tání dosahuje hodnoty 13,2 °C, při teplotě 50 – 60 °C dochází za normálního tlaku k rozkladu této sloučeniny, při sníženém tlaku (cca 70 hPa) je bod varu uváděn přibližně kolem 180 °C. Hustota kapalného nitroglycerinu je přibližně 1,60 g/cm, pevná látka má při teplotě 10 °C hustotu 1,735 g/cm.\n\nVe vodě je pouze málo rozpustný (přibližně 2 g/l), dobře se však rozpouští ve většině běžných organických rozpouštědel od alkoholů po nepolární alifatické uhlovodíky. Dobře se rozpouští i v kyselině sírové, koncentrovaná kyselina však působí jeho pomalou hydrolýzu.\n\nSamotný nitroglycerin je pro pyrotechnické účely značně rizikový. Hlavním důvodem je velmi nízká stabilita této látky vůči vnějším vlivům, může samovolně explodovat působením i poměrně slabých mechanických i termických podnětů. Vzhledem k tomu je i samotný transport této sloučeniny poměrně nebezpečný a jeho doprava po veřejných komunikacích je tak zakázána.\n\nK hlavnímu rozmachu pyrotechnického využití nitroglycerinu došlo až s objevem dynamitu, látky, která dokáže kombinovat vysoce kvalitní explozivní vlastnosti nitroglycerinu s vyšší mechanickou a transportní bezpečností produktu. Dynamit ve smyslu směsi s nitroglycerinu s hlinkou se ale v současné době spíše nepoužívá. Nitroglycerin je tak spíše používán ve formě trhací želatiny, popř. směsi s dusičnanem amonným.\n\nČistý nitroglycerin vykazuje tyto základní vlastnosti:\n\nNitroglycerin patří mezi značně toxické látky a již dávky několika desítek miligramů mohou způsobit smrt člověka. Hlavním účinkem jeho působení na lidský organizmus je rychlé rozšiřování tepen a tím pokles krevního tlaku. Těžká otrava se projevuje bolestmi, křečemi, zmodráním sliznic, poruchami zraku a otoky. Postiženého je třeba přemístit na čerstvý vzduch a podávat silnou kávu nebo léky proti bolesti hlavy.\n\nPůsobení na lidský organizmus je silně individuální a obvykle při dlouhodobějším styku s touto látkou dochází k přivykání na zvýšené dávky. Dlouhodobá práce s nitroglycerinem nezpůsobuje chronické otravy a z toxikologického hlediska se proto nejedná o průmyslový jed.\n\nSchopnosti rozšiřovat rychle cévy se využívá v medicíně k rychlému snížení krevního tlaku, především u pacientů s chorobami srdce a vysokým krevním tlakem. Ihned po zpozorování nástupu srdečních problémů (bušení srdce, bolest na hrudi) by si měl pacient zasunout tabletku s malým množstvím nitroglycerinu (obvykle 0,1 mg) pod jazyk a nechat ji rozpustit. V současné době jsou k dispozici i preparáty, v nichž je nitroglycerin podáván ve formě 1% alkoholického roztoku a doporučená dávka v tomto případě nemá překročit několik kapek. Nitroglycerin se též využívá k diagnostice vasovagálních synkop při HUT testu.\n\nJedním z hlavních důvodů masového rozšíření výroby nitroglycerinu je fakt, že tato preparace probíhá za poměrně mírných a snadno kontrolovatelných podmínek, nevyžaduje žádná vysoce složitá a drahá zařízení a vstupní suroviny jsou snadno dostupné a relativně levné.\n\nZákladní reakcí je zde nitrace trojsytného alkoholu glycerolu působením směsi kyseliny dusičné a sírové. Tato reakce probíhá relativně snadno, obvykle se používá prostředí 40 – 60 % HSO a 30 – 40 % HNO, do které se postupně dávkují malá množství glycerolu. Na rozdíl od nitrace toluenu při výrobě TNT probíhá nitrace i za přítomnosti menších množství vody.\n\nProtože nitrace glycerolu je reakce značně exotermní (dochází k vývoji reakčního tepla v množství 120 – 170 kcal na 1 kg glycerolu), je základní podmínkou zvládnutí reakce dobré chlazení reakční směsi. Obvykle se pracuje při teplotách 15 – 30 °C. Druhým nezbytným požadavkem je dokonalé promíchávání směsi po celou dobu reakce. Při lokálním nahromadění většího množství glycerolu dochází k místní bouřlivé reakci, která by mohla mít za následek explozi celé směsi.\n\nReakce se provádí v tzv. nitrátorech, což jsou různě velké nádoby vyložené olovem nebo přímo zhotovené z olova. Pro tento materiál hovoří především to, že olovo je poměrně měkké a při případné explozivní havárii nedochází k rozlétávání ostrých kovových úlomků. Zároveň je olovo velmi dobře pasivováno přítomnou HSO a stěny reakční nádoby nejsou směsí kyselin naleptávány.\n\nZ bezpečnostních důvodů musí být každý nitrátor vybaven na dně velkým výpustním otvorem, který ústí do velké nádrže se studenou vodou nebo směsi vody s ledem. V případě, že dojde k prudké akceleraci nitrace, provázené silným vývojem hnědých nitrózních plynů a hrozí bezprostřední nebezpečí výbuchu, má obsluha možnost celý obsah nitrátoru vypustit během několika sekund do zmíněné bezpečnostní nádrže.\n\nPo ukončení nitrace (obvykle 20 – 30 minut) se do směsi přidá další vychlazená voda. Nitroglycerin se tím oddělí a několikrát se promývá roztokem sody (uhličitanu sodného), aby se z něj odstranily zbytky nitračních kyselin.\n"}
{"id": "36038", "url": "https://cs.wikipedia.org/wiki?curid=36038", "title": "Frigyes Karinthy", "text": "Frigyes Karinthy\n\nFrigyes Karinthy [friděš karinty] (24. června 1887 Budapešť – 29. srpna 1938 Siófok) byl maďarský spisovatel, novinář, dramatik a překladatel.\n\nKarinthy začal psát velmi brzy, už v patnácti letech mu v populárním časopise \"Magyar Képes Világ\" (Maďarský ilustrovaný svět) vycházel na pokračování román \"Svatební cesta do středu Země\". Po absolvování gymnázia v Budapešti nějaký čas zkoušel studovat na univerzitě různé obory (matematiku, filozofii, lékařství), ale nakonec dal přednost novinářské a spisovatelské dráze. Po zbytek svého života byl úzce spjat s literárním časopisem \"Nyugat\" (Západ), v němž publikoval své básně a povídky. \n\nJestliže před první světovou válkou byl znám především jako humorista, karikující své kolegy spisovatele, mnohá jeho další díla jsou hořkou satirou na válečné hrůzy; Karinthy ve své době patřil k nejpřednějším kritikům války i poválečné společnosti. Jeho povídky často spadají do žánru utopie až science fiction, v tomto směru mají velmi blízko k tvorbě jeho současníka Karla Čapka. Karinthyho povídky vyhrocují běžné situace do absurdity, mnoha jeho díly prosvítá obdiv k úspěchům vědy a víra v racionální uspořádání budoucího světa. Operace mozkového nádoru, kterou podstoupil ve Stockholmu v roce 1936, byla částečně úspěšná, nakonec však této nemoci podlehl. \n\nFrigyes Karinthy mj. přeložil do maďarštiny populární příhody \"Medvídka Pú\". Jako první v jedné ze svých povídek přišel s myšlenkou šesti stupňů odloučení, podle níž jsou prostřednictvím řetězu pouhých několika známých propojeni všichni lidé na Zemi (1929). Jeho syn, Ferenc Karinthy (1921–1992), patřil též k předním maďarským spisovatelům 20. století.\n\n\n\n\n"}
{"id": "36039", "url": "https://cs.wikipedia.org/wiki?curid=36039", "title": "Lokomotiva Duplex", "text": "Lokomotiva Duplex\n\nLokomotiva Duplex byla ojedinělá konstrukce čtyřválcového stroje s protiběžnými písty. Byla postavena v roce 1862 lokomotivkou Společnosti státní dráhy. Byla poslední z řady 12 lokomotiv, ale jako jediná byla vybavena čtyřmi válci.\n\nKonstrukce pohonu byla vyvolána snahou omezit působení nevyvážitelných oscilujících hmot, které způsobují kolébání a vrcení u dvojválcových strojů. Proto byly na každé straně lokomotivy namontovány dva válce nad sebou s klikami svírajícími úhel 180 °, takže písty se pohybovaly proti sobě. Díky tomu se dynamické síly oscilujících hmot navzájem rušily a rotující hmoty už bylo možné vyvážit. Rozvod páry byl řešen jednou šoupátkovou komorou s překříženými kanály.\n\nDuplex měla válce o průměru 10/', zdvih 24/' a hnací kola o průměru 18'. Kotel měl rošt o velikosti 15 stop a výhřevnou plochu 1,344 stop. Od konstrukce lokomotivy se očekávalo, že bude spolehlivá, výkonná a dosáhne vysoké rychlosti. I když toto ve službě splňovala ve všech směrech, tyto výhody nebyly zohledněny a k další výrobě těchto lokomotiv nedošlo.\n\nAčkoliv se konstrukce a vývoj dalších lokomotiv stále přikláněl ke konstrukcím s použitím protizávaží, mělo řešení \"duplex\" nesporné dynamické výhody.\n\nTěsně po vyrobení byla lokomotiva předvedena na výstavě v Paříži (nebo Londýně – prameny se liší), kde byla zavěšena na řetězech a při simulované jízdě se na nich nepohnula. Jednalo se patrně o první čtyřčitou lokomotivu na světě.\n\nZrušena byla v roce 1900 po 38 letech provozu na trati Praha - Podmokly (Děčín).\n\nStránky muzea kuriozit - anglicky i s obrázkem Duplexu a americkou obdobou\n\n\n\"Nezaměňovat s lokomotivami typu Duplex. Tyto lokomotivy měly dvě samostatně poháněné skupiny hnacích dvojkolí ve společném rámu, tedy bez možnosti vzájemného natočení. Viz \".\n"}
{"id": "36041", "url": "https://cs.wikipedia.org/wiki?curid=36041", "title": "Kleště", "text": "Kleště\n\nKleště jsou nástroj k uchopování a stlačování předmětů, založený na principu oboustranné páky. Příbuzným nástrojem kleští jsou nůžky.\nSlovo kleště má velmi starý, praslovanský původ. Předpokládá se, že vznik tohoto nástroje souvisí s metalurgií (lití bronzu, kovářství železa). Kleště nemají žádnou souvislost (etymologickou ani věcnou) s kleštěním (kastrací) domácích zvířat ani se slovem kleštěnec.\n\nZákladní, nejpoužívanější druhy kleští jsou štípací, určené ke štípání (střihání) tvrdých materiálů malého průřezu, a kombinované, které mají část čelistí plochou rýhovanou k uchopování a malou část určenou ke štípání. Dále se také požívají kleště sika (sikovky), které mají nastavitelnou vzdálenost čelistí a umožňují uchopení předmětů většího průměru. \n\n\n\n\n\n"}
{"id": "36042", "url": "https://cs.wikipedia.org/wiki?curid=36042", "title": "Bratři Pospíšilové", "text": "Bratři Pospíšilové\n\nBratři Jindřich (* 23. března 1942 v Brně) a Jan (* 25. dubna 1945 v Brně) Pospíšilovi jsou trenéři a hráči kolové, daleko nejúspěšnější hráči v historii tohoto sportu: dvacetinásobní mistři světa a dvacetipětinásobní mistři Československa. Pro své úspěchy získali jednou ocenění Sportovec roku a osmkrát ocenění Král cyklistiky.\n\n\nPřed tím, než spolu poprvé vystoupili na mistrovství světa v roce 1964, kde získali stříbrnou medaili, starší Jindřich už vyhrál stříbrnou a bronzovou se svým původním partnerem Jaroslavem Svobodou. O rok později se stali poprvé světovými šampiony. Se svou hráčskou kariérou se rozloučili na mistrovství světa v roce 1988 ziskem dvacáté zlaté medaile. Tehdy bylo Janovi 43 a Jindřichovi 46 let. Vedle dvaceti zlatých získali ještě čtyři stříbrné medaile a jednu bronzovou, nebylo tak mistrovství světa, z něhož by odjeli bez medaile.\n\nKdyž přestali hrát, stali se trenéry: Jan odešel do zahraničí, zatímco Jindřich coby reprezentační trenér dovedl hned následující rok ke zlatu na mistrovství světa dvojici Berger-Kratochvíl. Poté se ale se svazem rozhádal a rovněž odešel trénovat do zahraničí.\n\nDále vyhráli 16x Evropský pohár v kolové a 25x vyhráli Mistrovství Československa v kolové.\n\n"}
{"id": "36048", "url": "https://cs.wikipedia.org/wiki?curid=36048", "title": "Osmotický tlak", "text": "Osmotický tlak\n\nOsmotický tlak je tlak toku rozpouštědla pronikajícího přes semipermeabilní (polopropustnou) membránu do roztoku, ve kterém je vyšší koncentrace rozpuštěných molekul nebo iontů. Je závislý na teplotě a koncentraci roztoku.\n\nRozpouštědlo má tendenci pronikat přes polopropustné membrány do míst, kde je koncentrace osmoticky aktivních látek vyšší a ředit je. Ve výsledku jsou tedy roztoky na obou stranách membrány stejně koncentrované. Osmotický tlak je jedna ze základních sil, které ovlivňují živé buňky, protože cytoplazmatická membrána je polopropustná.\n\nOsmotický tlak zředěného roztoku značíme řeckým písmenem π a může být vypočítán za pomoci vzorce:\n\nkde\n\nPro jednobuněčné organismy je životně důležité umět se vyrovnat s neustálým vstupem vody do buněk způsobeným osmotickým tlakem. Pulsující vakuoly některých prvoků fungují jako pumpy přečerpávající nadbytečnou vodu zpět do okolního prostředí.\n\nOsmotický potenciál buňky je tlak, pod nímž do cytoplazmy přes cytoplazmatickou membránu vniká čistá voda. Je tím vyšší, čím je vyšší koncentrace osmoticky aktivních látek v buňce.\n\nProtože rostlinné buňky mají buněčnou stěnu, voda pronikající do buňky ji nemůže rozpínat. Toto napětí působící proti buněčné stěně se nazývá turgor. Turgor jednotlivých buněk tvoří oporu rostlinným tkáním. Při nedostatku vody se turgor snižuje a rostlina vadne.\n\nV těle živočichů, v jejich extracelulární tekutině, se udržuje přesně daná koncentrace iontů. Extracelulární prostředí je tak k prostředí uvnitř buňky isotonické a buňky tak nejsou poškozovány nadměrným přísunem vody nebo naopak jejím přílišným úbytkem. Kromě iontů solí se na celkové osmolalitě prostředí podílí anionty proteinů. Koloidně-osmotický tlak proteinů se nazývá tlakem onkotickým.\n\nVýznam onkotického tlaku proteinů krevní plazmy tkví v umožnění vzniku a následné resorbce tkáňového moku.\nNa začátku kapilár je hydrostatický tlak (generovaný srdcem) ve vlásečnici větší než onkotický tlak bílkovin krevní plazmy. Krevní plazma se tímto tlakem filtruje do tkání jako tkáňový mok nesoucí živiny. Na konci kapilár hydrostatický tlak poklesne, onkotický tlak je relativně vyšší a tkáňový mok (voda a metabolity buněk) je nasáván zpět do krevního oběhu. Při poklesu koncentrace bílkovin v krvi se objevují otoky, protože onkotický tlak už nestačí k vyčerpání nadbytečného moku.\n\n\n"}
{"id": "36062", "url": "https://cs.wikipedia.org/wiki?curid=36062", "title": "Kolizní pravidla", "text": "Kolizní pravidla\n\nKolizní pravidla, neboli hierarchická kritéria, jsou právní principy, která stanoví prioritu a hierarchii právních norem. Přestože je totiž žádoucí konstruovat právní řád jako vnitřně bezrozporný, v praxi se nelze vyhnout případům, kdy na tentýž právní vztah dopadá několik navzájem si protiřečících právních norem. V takovém případě se uplatní kolizní pravidla. Ačkoli se v nich hovoří o „derogaci“, nejde o zrušení zákona jako takového, pouze se určitá právní norma na daný případ neaplikuje.\n\nPokud dojde ke kolizi mezi samotnými kolizními pravidly, mají prioritu podle uvedeného pořadí (ve složitějších případech, zejména pokud jde o kolizi mezi více než dvěma právními normami, může však být určení priority sporné):\n"}
{"id": "36074", "url": "https://cs.wikipedia.org/wiki?curid=36074", "title": "Právní předpis", "text": "Právní předpis\n\nPrávní předpis je pramen práva, označovaný také jako \"normativní právní akt\", který je jednostranně vydán orgánem veřejné moci a který obsahuje jednu, zpravidla ale více právních norem jako obecně závazných pravidel chování nebo jejich složek. Protože jde vždy o písemný dokument, z hlediska typu jako pramen práva tvoří psané právo. Právní předpisy jsou součástí právního řádu a navzájem se hierarchicky strukturují především podle své právní síly.\n\nPrávní předpisy jsou základním pramenem práva v kontinentálním typu právní kultury, která již ve svých počátcích byla na tomto typu psaného pramene práva postavena (vychází z tradice římského práva). Jsou výsledkem legislativní činnosti orgánů veřejné moci (zákonodárného sboru, státních orgánů či orgánů územních samosprávných celků). Právě v závislosti na subjektu, který příslušný právní předpis vydává, a na jeho postavení je určena právní síla toho kterého normativního aktu. Orgán, který jej vydává, musí:\n\nJedním ze základních znaků právních předpisů je obecnost, avšak formu a označení právního předpisu mají i mnohé právní akty neobecné povahy, typicky například zákon o státním rozpočtu, ale též například zákony či jejich ustanovení, jimiž jsou zřizovány konkrétní právnické osoby či organizační složky státu, výčtový restituční zákon atd. Nedostatečná obecnost byla jedním z důvodů, proč Ústavní soud České republiky v roce 2009 zrušil ústavní zákon o zkrácení pátého volebního období Poslanecké sněmovny. Nález ústavního soudu konstatoval, že obecnost zákonů všeobecně má být důležitou součástí panství zákona, a tím i právního státu, což je princip, který platí již od doby římského práva a který zajišťuje oddělenost mocí zákonodárné, výkonné a soudní. Přípustnými výjimkami by podle nálezu bylo jen přijetí aktu aplikace práva, pokud by k tomu bylo předem dáno ústavní zmocnění, jako například u zákona o státním rozpočtu, nebo v případě naprosto výjimečných důvodů, které by musely splňovat podmínku proporcionality (například výčtové restituční zákony).\n\nOd právních předpisů jakožto relativně obecných a všeobecně závazných normativních aktů je proto třeba odlišit normativní smlouvy, které zavazují pouze své strany, dále individuální právní akty, kde se jedná o výsledek aplikace normativních aktů na konkrétní případ a které zavazují jen své adresáty – například rozsudek, správní rozhodnutí apod. Nakonec je třeba od nich odlišit také interní normativní akty, což jsou instrukce v rámci organizace a nemají obecně závaznou povahu – například směrnice, statuty, organizační a pracovní řády apod. Ty jsou akty soukromého práva a zavazují pouze členy či zaměstnance určité právnické osoby, ať už veřejnoprávní nebo soukromoprávní.\n\nPro právní předpisy, které mají podobu zákonů, se používá i označení zákoníky (kodexy), pokud upravují komplexně určitou materii určitého právního odvětví nebo aspoň jeho převážné části, přičemž někdy se toto označení dostává i do názvu daného právního předpisu (např. občanský zákoník, trestní zákoník, obchodní zákoník, zákoník práce apod.).\n\nVyhlášení právního předpisu předem stanoveným způsobem je nutnou podmínkou jeho platnosti. Děje se tak jeho publikací. Slouží k tomu, aby měl každý možnost se s právním předpisem předem seznámit a mohlo tak být ze strany státu oprávněně požadováno dodržování zásady \"ignorantia legis non excusat\" (neznalost zákona neomlouvá). V právním státu je nemyslitelná platnost nevyhlášeného právního předpisu. Od platnosti se pak odvozuje i účinnost právního předpisu.\n\nPůvodní (originální) právní předpisy jsou v České republice zákony a ústavní zákony jako zvláštní druh zákonů, zákonná opatření Senátu, dekrety prezidenta republiky přijaté v letech 1940–1945 v době nesvobody a ratihabované Prozatímním národním shromážděním ČSR jako zákony. Mezi originární předpisy se také řadí obecně závazné vyhlášky krajů a obcí vydávané v rámci jejich samostatné působnosti, třebaže tyto samosprávné celky nejsou na svém území svrchované a práva a povinnosti mohou stanovovat pouze v mezích stanovených (státním) zákonem a na základě zákona.\n\nPůvodnost těchto aktů spočívá v tom, že je vydává orgán veřejné moci volený přímo lidem – zastupitelský sbor (v České republice je to Parlament České republiky), popřípadě může být tato pravomoc svěřena přímo lidu (v případě referenda). V demokratických státech je to tak pouze orgán veřejné moci volený přímo lidem, který má pravomoc vydávat normativní akty nejvyšší právní síly – zákony, případně ústavní zákony.\n\nOdvozené (derivativní) právní předpisy (také prováděcí předpisy, podzákonné předpisy) jsou právní předpisy odvozené od zákonů. Slouží k provedení zákona (nemohou obsahovat novou právní úpravu) a musí být vydávány na základě zákona a v jeho mezích, tj. \"secundum et intra legem\". Jde o přenesení zákonodárné pravomoci z moci zákonodárné na moc výkonnou (extenze exekutivy), které bývá označováno pojmem \"delegované zákonodárství\". Tyto normativní akty mají nižší právní sílu než původní normativní akty.\n\nK podzákonným předpisům se řadí nařízení vlády, některá rozhodnutí prezidenta republiky normativní povahy (například o amnestii či o přenesení pravomoci sjednávat mezinárodní smlouvy na vládu či její členy), vyhlášky ministerstev a jiných správních úřadů nebo nařízení obecních a krajských rad vydávaných v rámci jejich přenesené působnosti.\n\nPrávní síla právního předpisu odkazuje na to, který předpis má při aplikaci práva přednost před jiným předpisem. Právní předpis nižšího stupně právní síly nesmí odporovat předpisu vyšší právní síly. Pokud by takový případ nastal, je to důvod ke zrušení takového právního předpisu Ústavním soudem České republiky.\n\nPrávní předpis smí být jinak změněn nebo zrušen jen právním předpisem téže nebo vyšší právní síly. Nejvyšší právní sílu v právním řádu ČR mají ústavní zákony a vyhlášené mezinárodní smlouvy, které jsou součástí právního řádu. Jim podřízené jsou zákony a nejnižší právní sílu mají prováděcí předpisy.\n\nV českém právním řádu se také podle subjektu, který je vydává, rozlišují následující typy právních předpisů.\n\nV textu se odkazuje na číslo a název zákona, příp. na příslušný paragraf, odstavec a písmeno:\n\nK plnému citování právních předpisů lze použít model bibliografické citace příspěvků v periodiku. Příklady (plná citace):<br>\n"}
{"id": "36080", "url": "https://cs.wikipedia.org/wiki?curid=36080", "title": "Bohunicien", "text": "Bohunicien\n\nBohunicien je kamenná štípaná industrie mladého paleolitu, jejíž nositelé se pohybovali na území jižní Moravy někdy před 40 000 až 35 000 lety. O identitu představitelů se vedou spory, jelikož dosud nebyly nalezeny žádné lidské kosti, snad se jednalo o Homo sapiens neanderthalensis. Industrie je rozšířena jen v brněnské kotlině (s výjimkou Dolních Kounic a Lhánic u Moravského Krumlova), protože technika zpracování se vázala na jurské rohovce ze Stránské skály. \n\nStarší fáze bohunicienu, která pravděpodobně vycházela z moustérienu, probíhala ještě v doznívajícím středním paleolitu na sklonku prvního plenignlaciálu poslední doby ledové. Mladší fáze se již plně řadila do mladého paleolitu a byla současná szeletienu.\n\nMezi nejvýznamnější lokality patří Červený kopec v Brně-Bohunicích, kde Karel Valoch poprvé prozkoumal dílnu s charakteristickou kamennou industrií. \n\nTypickou je pro bohunicien vyspělá levalloiská technika, kdy z dvoupodstavových jader byly sbíjeny čepelovité tvary - hlavně typické trojúhelníkové hroty. Nejčastěji nalézanou industrií jsou hroty, škrabadla, čepele, rydla a vrtáky.\n"}
{"id": "36081", "url": "https://cs.wikipedia.org/wiki?curid=36081", "title": "Násobič napětí", "text": "Násobič napětí\n\nNásobič napětí je měnič napětí sestavený z diod a kondenzátorů, který mění střídavé napětí na stejnosměrné napětí o několikanásobně vyšší hodnotě.\n\nObvod je zapojen tak, aby jedna půlperioda střídavého proudu nabíjela kondenzátory paralelně, a druhá (opačná) perioda je v sériovém zapojení vybila. Pro jednu dvojici diody s kondenzátorem vznikne na výstupu dvojnásobek vstupního napětí. Tento základní obvod je možno kaskádovitě opakovat a vytvořit tak výstup s mnohonásobně vyšším napětím.\n\nNásobič napětí se využíval jako levná a malá náhražka za transformátor tam, kde byl třeba jen malý odběr proudu o vysokém napětí. Příkladem můžou být starší elektronické lapače hmyzu, v nichž se ze síťového napětí (220 V) vyrobilo napětí až několik tisíc voltů, sloužící ke spalování hmyzu. Také některé televizory používají násobič napětí jako zdroj předpětí pro obrazovku.\n\nToto zapojení se využívá rovněž ve fyzice a všude tam kde je třeba jednoduše vyrobit stejnosměrné vysoké napětí, protože zajišťuje výhodné prostorové rozložení napětí. Na jednom stupni je v ideálním případě napětí odpovídající dvojnásobku amplitudy napětí zdroje ze kterého je napájen. Zařízení na tomto principu se nazývá kaskádový generátor.\n\nObecně se zapojení na podobném principu nazývají nábojové pumpy, používají se v elektronice tam kde je potřeba levný zdroj napětí s nízkým výkonem. Např. může jít o konvertory úrovní pro sériovou linku standardu RS232 jako je obvod MAX232.\n\nByly využívány ve zdrojích, kde střídavé napětí nestačilo k získání dostatečně vysokého stejnosměrného napětí, jako byly přijímače bez transformátoru při síťovém napětí 110 až 125 V.\n\nS ohledem na bezpečnost práce není při domácích experimentech vhodné toto zapojení připojovat přímo na síťové napětí.\n\n\n"}
{"id": "36082", "url": "https://cs.wikipedia.org/wiki?curid=36082", "title": "Právní řád", "text": "Právní řád\n\nPrávní řád je objektivní právo určitého konkrétního státu, uspořádaný soubor všech právních norem, které na jeho území platí a které daný stát buď sám vytvořil, nebo alespoň za své právní normy uznal. Jak se mění platné právní normy, mění se i právní řád. Tyto změny právního řádu mohou být postupné, evoluční, nebo i „ze dne na den“, revoluční. Navenek se právní řád projevuje mj. jako soubor všech publikovaných právních předpisů, díky nimž lze jeho obsah poznat.\n\nKaždý právní řád lze zařadit do nějakého nadřazeného systému právní kultury, vnitřně je pak jako souhrn všech pramenů práva uspořádán podle principu právní síly, díky níž jsou řešeny případné rozpory mezi právními normami daného právního řádu, přičemž nejvyšší právní sílu má ústava určitého státu, která je tak pomyslným vrcholem jeho právního řádu. Rozpor mezi právními řády navzájem řeší buď vnitrostátní kolizní právní normy nebo mezinárodní smlouvy. Srovnávání právních řádů jednotlivých zemí se věnuje obor právní vědy nazývaný právní komparatistika.\n\n"}
{"id": "36085", "url": "https://cs.wikipedia.org/wiki?curid=36085", "title": "Lokomotiva 387.0", "text": "Lokomotiva 387.0\n\nLokomotiva 387.0, přezdívaná „mikádo“, je rychlíková lokomotiva, vyráběná v plzeňských Škodových závodech s přestávkami mezi lety 1926–1937. Nahradila staré rakouské lokomotivy a také zánovní řadu 365.0, která na dopravu rychlíků zejména na tratích s většími sklony nedisponovala potřebným výkonem. V celkem pěti sériích bylo vyrobeno 43 kusů. \n\nPo dobu více než 20 let sloužily lokomotivy ponejvíce v rychlíkové dopravě na hlavních tratích mezi Prahou, Bratislavou a dalšími velkými československými městy. V období druhé světové války zajížděly i do Drážďan a Vídně. Po dodávkách nových výkonných lokomotiv se čtyřmi spřaženými dvojkolími (řady 475.1, 498.0, 498.1) byly přesunuty na osobní vlaky, kde dosluhovaly až do poloviny sedmdesátých let. Nejdéle vydržela v provozu lokomotiva 387.016 a byla v Děčíně vyřazena roku 1974.\n\nPoslední vyrobená lokomotiva 387.043 byla po odstavení z provozu předána do sbírek Národního technického muzea a provozována jako historická až do roku 2001, kdy jí skončila způsobilost kotle, kvůli níž dojezdila. V současnosti čeká v muzeu Českých drah v Lužné u Rakovníka na další osud.\n\nRoku 1918 získaly nově vzniklé ČSD do svého parku celou řadu původem rakouských lokomotiv z produkce mnoha výrobců, konstrukčně naprosto nejednotnou. Nejcitelnější nedostatek vhodných lokomotiv byl patrný v rychlíkové dopravě, kde se jako nejvhodnější jevila řada 375.0, vyráběná mezi lety 1911–1916 více lokomotivkami. Československu však připadl pouze omezený počet a navíc byly i přes svůj nízký věk technicky poměrně zastaralé (vycházely ještě z prapůvodních vzorů z konce 19. století z dílny Karla Gölsdorfa). Jako první byly v První českomoravské továrně na stroje v Praze objednány lokomotivy řady 365.0, které měly starší 375.0 doplnit a případně i nahradit. První sérii dráhy převzaly roku 1921 a o dva roky později následovala i druhá; celkem bylo vyrobeno 40 kusů těchto lokomotiv.\n\nPřestože řada 365.0 přinesla do provozu některé novinky, výkonově objednavatele zklamala a především na tratích s náročnějšími sklonovými poměry nezvládala držet požadovanou rychlost. Byla proto soustředěna spíše na zastávkové osobní vlaky a ČSD přišly s požadavkem na další nové lokomotivy, které by napravily chyby tohoto typu. Tyto lokomotivy už měly respektovat nejnovější trendy ve stavbě lokomotiv a nabídnout vyšší rychlost i výkon, potřebný při dopravě těžších vlaků. Zadání znělo, aby lokomotiva dokázala uvézt vlak o hmotnosti 400 tun do stoupání 10 promile rychlostí nejméně 60 km/h při maximálním nápravovém tlaku 16 tun. Zakázku po výběru z několika návrhů předalo ministerstvo železnic k vyřízení Škodovým závodům.\n\nOvěřovací série šesti lokomotiv plánované řady 386.0 byla objednána v roce 1925 a hned nato začaly v plzeňském závodě konstrukční práce. Vedoucím týmu projektantů se stal zkušený švýcarský konstruktér Oskar Dolch, který vzhled a technické řešení lokomotivy do značné míry ovlivnil a prosadil použití moderních prvků – při výrobě této lokomotivní řady byl použit trámcový rám, třídílná nápravová ložiska se stavěcími klíny soustavy Obergenthmann a další. Rám lokomotivy je zhotoven z titanem legované oceli, jako materiál na výrobu topeniště zvolili projektanti měď. Na jaře 1926 byly výrobně dokončeny první lokomotivy a podrobeny zkouškám. Protože nakonec došlo k překročení celkové hmotnosti, lokomotivy dodatečně získaly označení řadou 387.0. Náležely k nim tendry řady 923.1, taktéž nově vyvinuté. Cena lokomotiv 387.001 a 002 činila 1 500 000 Kč (od čísla 003 už 1 200 000 Kč), tendru pak 414 000 Kč.\n\nNové lokomotivy byly zajížděny na obvyklé trati do Rokycan a Berouna, kde probíhaly zkoušky jak bez zátěže, tak v čele vlaků, zejména rychlých osobních. ČSD je sice převzaly (stalo se tak mezi 15. a 25. květnem 1926 v lokomotivním depu Plzeň), měly ale výhrady k významnému překročení a také nerovnoměrnému rozložení hmotnosti. Pro účely zkoušek jim byla proto snížena dovolená rychlost na 100 km/h.\n\nZa těchto podmínek probíhal zkušební provoz až do roku 1929, kdy sice byly lokomotivy převzaty, ale výrobce na nich stále pracoval a snažil se nedostatky napravit. Sloužily především na osobních vlacích a rychlících na hlavní trati mezi Plzní a Prahou, v roce 1928 však první lokomotiva 387.001 odešla do Přerova a o rok později ji následovaly ostatní. Teprve v roce 1930 je vyrobena druhá série pěti kusů, označených 387.007–011. Mezi hlavní změny patřilo pozměněné rozložení hmotnosti, nové elektrické osvětlení, registrační rychloměr a jiné. Ani toto provedení ale odběratele plně neuspokojilo a přestože lokomotivy opět převzal, požadoval další úpravy.\n\nDefinitivní provedení, které již vyhovovalo oběma stranám, přinesla teprve třetí série, jejíž výroba započala v roce 1932. Změn doznal i kotel, jenž nově disponoval jiným dělením trubek, menší výhřevnou plochou i přehřívače při zachování shodné plochy roštu. Dosazeny byly také velké usměrňovací plechy, které první lokomotivy postrádaly. K těmto lokomotivám proběhla rekonstrukce původních tendrů 923.1 na novou řadu 930.0. U těchto lokomotiv již konečně došlo k povolení maximální rychlosti 110 km/h. Počet kusů třetí série se zastavil na devíti.\n\nČtvrtá a pátá série byly vyráběny s přestávkami v letech 1933, 1935 a 1937. Především lokomotivy poslední série už disponovaly zmenšeným průměrem válců na 500 mm, nasávacími záklopkami na nich a dalšími drobnými úpravami, zvyšujícími celkovou technickou úroveň konstrukce. Díky těmto změnám jejich dovolená rychlost dosáhla až 120 km/h, přeznačeny však již nebyly. Celkem tak z bran Škodových závodů vyjelo 43 lokomotiv řady 387.0.\n\nPo přeznačení „mikád“ na novou řadu 387.0 se jejich původní označení uvolnilo a koncem dvacátých let bylo využito pro zkušební lokomotivu 386.001, která se tak stala druhým obsazením této řady a z řady 387.0 konstrukčně vycházela. Vyrobena byla ve Škodovce roku 1927 a přes pražské Masarykovo nádraží se dostala do Přerova, kde sloužila spolu s ostatními lokomotivami 387.0. V roce 1937 si ji dráhy vybraly jako zkušební a dosadily na ni dodatečné oplášťování; stalo se tak v dílnách v Ostravě-Přívoze. Poté prošla mnoha zkouškami jako proudnicová lokomotiva. Přes úsporu paliva a nižší aerodynamický odpor ale zakrytování způsobovalo problémy při údržbě a pro atypičnost bylo roku 1948 rozhodnuto o jejím zrušení.\n\nJiž v období výroby si lokomotivy vysloužily svou nejrozšířenější přezdívku – „mikádo“. Původem tohoto pojmenování je tvar komínu s korunkou, připomínající ve třicátých letech oblíbený ženský účes s krátkými vlasy. Při pozdějších rekonstrukcích sice některé lokomotivy o tento komín přišly, ale přezdívka jim už zůstala.\n\nZ výroby lokomotivy jejich majitel přidělil podle potřeby do výtopen na hlavních tazích – vzhledem k tomu, že na některých tratích bylo nejprve nutné zesílit svršek, dostaly se do těchto lokalit až se zpožděním. Nejvíce lokomotiv provozovaly výtopny Plzeň, Praha Masarykovo nádraží, Přerov, Bratislava a Brno. Na rychlících dokázaly nahradit řadu 375.0 s velkými rezervami a úsporami – při správné obsluze a kvalitním uhlí dosahovaly i o více než pětinu nižší spotřeby paliv a maziv. V průběhu let se dislokace průběžně měnila a lokomotivy se dostaly do Břeclavi, České Třebové a dalších výtopen. Mezi jejich prestižní výkony patřily rychlíky mezi Prahou a Bratislavou, které sice později dobou jízdy překonal nově zavedený expresní vlak Slovenská strela, přesto se na nich objevovaly ve velké míře až do začátku války.\n\nVe třicátých letech byla vyrobena malá série devíti kusů řady 486.0 (a tří řady 486.1), disponující sice vyšším výkonem a parametry pro vozbu nejtěžších rychlíků, vzhledem k jejich malému počtu ale byly přiděleny pouze do výtopen Spišská Nová Ves (6 kusů) a Praha (3 kusy) a řadu 387.0 vystřídaly jen na vlacích, kde trakčně nestačila – především na trati Košice – Žilina. Trojice 486.1 našla domov v Přerově a sloužila spolu s řadou 387.0 na rychlících.\n\nBěhem druhé světové války připadly české lokomotivy protektorátním BMB – ČMD a ty je nasadily i do „mezinárodní“ dopravy – z Prahy vozily rychlíky do Drážďan a Vídně (přes České Velenice), zajížděly i na Ostravsko. Lokomotivy z pražské výtopny dopravovaly drážďanské rychlíky až do dubna 1945 a jen se štěstím přečkaly bombardování Drážďan. Stroje které zůstaly na Slovensku provozovaly tamní SŽ na hlavní trati Bratislava – Košice. Po osvobození se všechny lokomotivy vrátily do vlastnictví ČSD.\n\nObnovení Československa sice vrátilo řadu 387.0 na původní výkony téměř beze změn, netrvalo to však dlouho – již v říjnu 1945 podaly dráhy objednávku na nové rychlíkové lokomotivy řady 498.0, schopné řadu 387.0 nahradit při vyšším výkonu i rychlosti a doplnit nepočetný stav předválečných lokomotiv řady 486.0/1. První lokomotivy začaly přicházet do provozu na sklonku roku 1946 a to znamenalo pro „mikáda“ prakticky konec v dálkové rychlíkové dopravě. Většina lokomotiv přešla na méně důležité výkony, jako byly zastávkové osobní vlaky na hlavních tratích, případně lehké nákladní vlaky. Po dodávkách řady 498.1 v polovině 50. let definitivně opustily Prahu i Slovensko a byly soustředěny ve třech výtopnách – Děčíně, Brně a Přerově. V první jmenované služebně byly určeny zpočátku i na rychlíky na pražské trati, po předání řady 498.0 z jiných výtopen byly určeny už jen na podřadné osobní vlaky. V Brně sloužily v osobní i rychlíkové dopravě především na tratích do České Třebové a Přerova, kde se potkávaly s tamními stroji. V tomto období také některé lokomotivy dodatečně přišly o původní komín s korunkou (a tedy vlastně i zdroj přezdívky); došlo k jeho náhradě moderní dyšnou Kylchap.\n\nTento model vydržel v podstatě až do poloviny 60. let, kdy začaly být po příchodu prvních motorových lokomotiv tyto již více než tři desetiletí staré stroje nadbytečné a zastaralé. První vyřazenou se roku 1967 stala děčínská 387.038 a další stroje na sebe nenechaly dlouho čekat. Po roce 1972 už sloužily pouze jako záložní a střídací v případě nedostatku jiných lokomotiv, jelikož dopravu vlaků převzala nová řada T 478.3 z ČKD. Nejdéle vydržely v provozu také děčínské lokomotivy, které ještě v sedmdesátých letech 20.století vozily mezinárodní rychlíky z Masarykova nádraží do Děčína (kde přepřahaly na V 180), a kapitolu provozu řady 387.0 uzavřelo odstavení lokomotivy čísla 016 roku 1974. Většina lokomotiv skončila v kovošrotech, zachovány byly pouze tři – na Slovensku existují nekompletní torza lokomotiv 387.017 a 019 (přičemž na stroji 017 byla v roce 2010 zahájena oprava), v České republice pak poslední vyrobený stroj 387.043 v majetku Národního technického muzea.\n\nLokomotiva 387.018 si zahrála jako \"Líza\" ve filmu Železný dědek z roku 1948.\n\nLokomotiva 387.043 byla vyrobena roku 1937 pod výrobním číslem 847. Z výroby ji získala výtopna Praha Masarykovo nádraží, odkud po vzniku BMB – ČMD přešla v roce 1939 do Břeclavi. Na jaře 1945 byla lokomotiva poškozena nálety, ale po skončení války byla opravena, navrácena do provozu a roku 1948 předána do výtopny Brno-Horní Heršpice. Už v šedesátých letech se ocitla na seznamu lokomotiv určených k předání Národnímu technickému muzeu a zachování – stalo se tak po jejím vyřazení roku 1968. Deponována byla v Nymburce, příliš často ale nejezdila a špatná údržba se začala podepisovat na jejím stavu. V polovině 80. let prošla opravou pojezdu a novým lakem a přešla do opatrování kolektivu depa Louny. Generální opravou prošla v dílnách České Velenice mezi lety 1987–1988 (její opravu inicioval především Jiří Sedláček z vedení ŽOS) a od toho data byla využívána k historickým jízdám a setkáním v Československu i zahraničí. V roce 2001 lokomotivě skončila způsobilost kotle a byla odstavena; později byla přesunuta do muzea ČD v Lužné u Rakovníka, kde zůstává odstavena do současnosti.\n"}
{"id": "36090", "url": "https://cs.wikipedia.org/wiki?curid=36090", "title": "Sací brzda", "text": "Sací brzda\n\nSací brzda (též vakuová brzda) je systém brzdy používaný na železnici. Využívá rozdílu tlaku (atmosférického tlaku a podtlaku) na pístu brzdového válce. Sací brzda se vyskytuje ve dvou provedeních, buď jako starší jednoduchá sací brzda, což je brzda nesamočinná (při přetržení vlaku či poruše těsnosti průběžného potrubí se neuvede automaticky v činnost a stane se nefunkční), anebo jako poněkud modernější samočinná sací brzda – v tomto případě jde o průběžnou samočinnou brzdu, která se v případě přetržení vlaku, porušení těsnosti průběžného potrubí či užití záchranné brzdy ve voze uvede automaticky v činnost. \n\nSystém sací brzdy byl vynalezen roku 1877 v USA, kde se těšil pouze krátkému období popularity, zejména na úzkorozchodných drahách. Starší systém jednoduché sací brzdy byl rychle nahrazen bezpečnějším systémem samočinné sací brzdy. Ten byl značně rozšířen ve Spojeném království, kde byl až do roku 1970 základním systémem vlakové brzdy. V Předlitavsku byla od 90. let 19. století na osobních vlacích a rychlících zaváděna Hardyho samočinná sací brzda, která byla v Československu nahrazena samočinnou tlakovou brzdou začátkem 30. let 20. století. V Německu se na místních a úzkorozchodných drahách místy používala Körtingova sací brzda. Dnes je již vakuová brzda ve většině světa téměř opuštěnou technologií. Zejména z praktických důvodů její místo zaujala tlaková.\n\nVakuová samočinná brzda je snadno ovladatelná ze stanoviště strojvedoucího. Umožňuje samočinné brzdění celého vlaku, tj. je bezpečná při poruše - v případě přetržení vlaku nebo jiného porušení brzdového potrubí dojde k samočinnému zabrzdění.\n\nZavedení vakuové brzdy bylo velkým krokem vpřed v oblasti bezpečnosti vlakové dopravy. Před jejím zavedením byly vlaky brzděny pouze brzdou lokomotivy (ruční nebo parní) a ručními brzdami na vozech ovládanými brzdaři. To omezovalo brzdící sílu a tím i rychlost a délku vlaku. Brzdaři se řídili návěstmi dávanými lokomotivní píšťalou, byla nutná jejich dobrá souhra. V případě nerovnoměrného brzdění vznikaly ve vlaku rázy a hrozilo nebezpečí přetržení. Sací brzda byla v počátcích průběžného brzdění vlaků upřednostňována před brzdou tlakovou, a to zejména z důvodu jednoduchosti - namísto velkého, složitého a nevzhledného parního kompresoru zde byl jednoduchý parní ejektor bez pohyblivých částí. \n\nPostupem času byly vakuové brzdy téměř vytlačeny brzdami tlakovými. Ty pracují na podobném principu, avšak díky většímu rozdílu tlaků umožňují vyvinout větší brzdící sílu při menších rozměrech brzdových válců. U moderních trakcí je konstrukce kompresoru i vývěvy podobně složitá, čímž odpadla hlavní výhoda vakuové brzdy.\n\nNejvětšími současnými provozovateli sací brzdy jsou jihoafrické a indické železnice.\n\nV Evropě se lze setkat v provozu se sací brzdou nejsnáze na některých regionálních úzkorozchodkách ve Švýcarsku, z nichž největší je Rhétská dráha (Hardyho sací brzda; tažená vozidla jsou však běžně vybavena vakuem řízenou tlakovou brzdou), na úzkorozchodných drahách v Rakousku a na četných muzejních železnicích ve Velké Británii. Vnějším poznávacím znakem vozidla vybaveného sací brzdou jsou profilované vakuové hadice na čele.\n\nKaždé vozidlo je vybaveno nejméně jedním brzdovým válcem. Bývá velkého průměru (kolem 1/2 metru), aby bylo možno dosáhnout patřičného přítlaku zdrží. Maximální dosažitelný přetlak je totiž omezen velikostí atmosférického tlaku. Brzdový válec je tlakotěsný, namontovaný svisle, dole s otvorem pro pístnici. K pístnici je připojeno tyčoví brzdy, které tvoří převod, na jehož konci jsou zdrže působící na kola. \n\nPo připojení lokomotivy a propojení průběžného potrubí v celém vlaku pomocí brzdových spojek (hadic) je v celém systému vytvořen podtlak pomocí velkého parního ejektoru. Každý válec je připojen tak, že vakuum se nachází na obou stranách pístu. Píst vlivem vlastní tíhy poklesne do spodní polohy a brzdy se uvolní. Poté se velký ejektor uzavře a malým ejektorem, popřípadě pumpou poháněnou od rozvodu se udržuje podtlak.\n\nPokud dojde ke vpuštění vzduchu do brzdového potrubí, ať už zásahem strojvedoucího nebo porušením potrubí, záklopky v brzdových válcích způsobí, že vzduch vnikne pouze pod píst. Rozdíl tlaků pod pístem a nad pístem tlačí píst do horní polohy, ten působí prostřednictvím pákoví na zdrže, které jsou přitisknuty na kola. K odbrzdění je potřeba znovu vytvořit v systému vakuum. \n\nPostupné snižování vakua ovládá strojvedoucí brzdičem, který je obvykle spojen s ovládáním vstupu páry do ejektoru. Ke kontrole podtlaku slouží strojvedoucímu vakuometr. Obvyklé vakuum dosahuje hodnot 21 - 25 palců rtuťového sloupce (absolutní vakuum je 31 palců), t. j. v přepočtu asi 0,3 - 0,2 bar, při mírném zabrzdění stoupne tlak asi na 0,5 bar, při silném brzdění na zhruba 0,7 bar. Při nouzovém brzdění je v potrubí tlak atmosférický. Při odbrzďování, pokud je vlak v pohybu, je potřeba snižovat tlak v potrubí zvolna, aby se brzdy povolovaly v celém vlaku stejnoměrně. Jinak hrozí rázy a přetržení. \n\nJednoduchá sací brzda je primitivnější technologií než samočinná sací brzda a na železnicích se používala jen poměrně krátce.\nStejně jako u samočinné sací brzdy jsou všechny vozy vlaku propojeny průběžným potrubím a vybaveny svislým brzdovým válcem. Ten je však pouze jednokomorový, pod pístem je prostor stále propojený s atmosférou, komora nad pístem je připojena k průběžnému potrubí. V odbrzděném stavu je průběžné potrubí propojeno s ovzduším, tlak nad i pod pístem je tedy stejný a píst je vlastní vahou pokleslý v dolní poloze. \n\nPro brzdění strojvůdce na lokomotivě spustí parní ejektor. Ten vysaje vzduch z průběžného potrubí, čímž v prostoru brzdových válců nad pístem vznikne podtlak a atmosférický tlak působící na píst zespodu vytlačí píst vzhůru. Tento pohyb pístu se prostřednictvím pákoví přenáší na brzdové zdrže brzdící kola vlaku. Odbrzdění strojvedoucí provede opět prostým vpuštěním ovzduší do průběžného potrubí pomocí příslušné záklopky. \n\nJak je z popisu zřejmé, v případě přetržení vlaku či jiném nežádoucím vniknutí vzduchu do průběžného potrubí vozy nezabrzdí, a jsou-li v tu chvíli již zabrzděny, odbrzdí. To je z bezpečnostního hlediska nežádoucí. Rovněž není možno zřídit záchranné brzdy ve vozech vlaku.\n\nVakuem řízená tlaková brzda je z funkčního hlediska - jako celek na úrovni vlaku - ekvivalentní samočinné sací brzdě, rozdíl je jen v tom, že brzdový účinek ve vozidlech (nemusí jít nutně o všechna vozidla) je vyvozován stlačeným vzduchem v brzdovém válci menšího průměru. Hnací vozidlo je vybaveno vývěvou i kompresorem a brzdičem samočinné sací brzdy. Vozidla vlaku jsou vybavena průběžným vakuovým potrubím a průběžným napájecím potrubím stlačeného vzduchu; vozidla, která napájecí potrubí nemají, se zařadí na konec vlaku. Brzdový rozvaděč vozidla převádí nárůst tlaku ve vakuovém potrubí na nárůst tlaku v brzdovém válci.\n"}
{"id": "36091", "url": "https://cs.wikipedia.org/wiki?curid=36091", "title": "Kolová", "text": "Kolová\n\nKolová je sport podobný sálovému fotbalu, jen hráči po hřišti (o rozměrech 14×11 m) jezdí na kolech. V každém týmu hrají dva hráči, kteří kontrolují pohyb míče po hřišti na upravených kolech bez brzd s pevným převodem (tzv. \"furtošlap\"). Dále se hráči mohou míče při hře dotknout pouze hlavou. Brankář v brankovišti může ale zakročit jakkoli. Není přípustné šlápnout nohou na zem.\n\nMíč na kolovou je potažen látkou a naplněn srnčími chlupy. Proto je jeho hmotnost cca 600 gramů. Průměr má 17–18 cm.\n\nPoprvé byla tato hra představena roku 1893 němco-američanem Nicholasem Edwardem Kaufmannem. První mistrovství světa se pak konalo v roce 1929. Kolová je populární v Rakousku, Švýcarsku, Německu, Česku, Francii, Belgii. Tyto země hrají mistrovství světa skupiny A. Dále se hraje na mezinárodní úrovni v Japonsku, Malajsii, HongKongu, Kanadě, Arménii, Lichtenštejnsku a Maďarsku.\n\nS kolovou je úzce spřízněná krasojízda, ve které sportovci předvádějí jistý druh gymnastiky či akrobacie prováděné na kolech. Stejně jako cyklistická krasojízda je i kolová jedním z odvětví cyklistiky spadající do kategorie sálové cyklistiky. Obě disciplíny mají společné mistrovství světa a mistrovství Evropy (v juniorské kategorii).\n\nNejúspěšnějšími týmem kolové všech dob jsou bratři Pospíšilové, kteří dokázali získat titul mistrů světa 20×, což je velmi unikátní absolutní rekord (a to i ve srovnání mezi všemi ostatními sporty vůbec). Z jednotlivců je nejúspěšnějším hráčem Jindřich Pospíšil, který má 20 zlatých, 5 stříbrných a 2 bronzové medaile, tj. o jednu stříbrnou a jednu bronzovou medaili více než jeho mladší bratr a týmový kolega (získal je v letech 1961 a 1962 spolu s Jaroslavem Svobodou v době, kdy Jan ještě hrál dorostenecké soutěže).\nAž s dlouhým odstupem za nimi jsou Walter Osterwalder ze Švýcarska (7× mistr světa v letech 1946–1956) a reprezentanti Německa Eugen Blersch (7×) a Wilhelm Schreiber (6× - oba v letech 1931–1937).\n\nZ národů jsou v kolové nejúspěšnější Němci s 33 tituly, druzí jsou Češi s 25 tituly.\n\nMistrovství Evropy v kolové se konalo celkem třikrát v letech 1927 až 1929, poté je nahradilo mistrovství světa. Prvními mistry Evropy se v roce 1927 stali Němci Walter a Georg Stolzeové, kteří svůj titul v roce 1928 obhájili. V současné době se mistrovství Evropy hraje v kategorii juniorů.\n\nPřehled jednotlivých ročníků MEJ\nKolová je disciplína mistrovství světa v sálové cyklistice, které se koná každý rok vyjma přestávky v období 2. světové války (1939–1945) nepřetržitě už od roku 1930. Prvními mistry světa v kolové se v roce 1930 stali Němci Karl Berndt a Willi Scheibe.\n\nZ Československa jsou prvními mistry světa František Sedláček a Bohumil Daneš (Praha 1948) – reprezentanti pražského oddílu (dnešního TJ Pankrác). Nejvíce titulů (20) zde získali bratři Pospíšilové z Brna, což je nejvíc titulů v československém i českém sportu vůbec (k roku 2017).\n\nNásledující Mistrovství světa v sálové cyklistice bude hostit v roce 2019 švýcarská Basilej.\n\nZapočteno 82 již proběhlých MS od roku 1930 do roku 2018 včetně. Výsledky NSR jsou připočteny Německu, ČSSR Česku.\nOd roku 1930 se všechna MS konala v Evropě. Až v roce 1993 se konalo první MS v Asii (Hong Kong).\nNejčastějšími pořadatelskými městy jsou Curych (Švýcarsko) a Vídeň (Rakousko) - 4×.\nZapočteno 81 již proběhlých MS od roku 1930 do roku 2018 včetně.\n\nPrvními českými medailisty na MS v kolové byli již v roce 1946 Jaroslav Novák a Jan Novák, kteří získali stříbrné medaile v Curychu. Prvními mistry světa se stali František Sedláček a Bohumil Daneš v Praze roku 1948. Nejúspěšnějšími českými hráči jsou bratři Pospíšilové.\n\nV České republice je celkem 13 oddílů kolové:\n\n"}
{"id": "36092", "url": "https://cs.wikipedia.org/wiki?curid=36092", "title": "Červeno-zelená koalice (Norsko)", "text": "Červeno-zelená koalice (Norsko)\n\nČerveno-zelená koalice je koalicí norských politických stran. Je tvořena stranami Strana práce (\"Arbeiderpartiet\"), Strana socialistické levice (\"Sosialistisk Venstreparti\") a Strana středu (\"Senterpartiet\"). Tato koalice vznikla v roce 2005 jako silná alternativa k současné vládě.\n\nKoalice zaznamenala velký úspěch v parlamentních volbách v září 2005, když získala 87 křesel ve 169-členném Stortingu a vytvořila tak prostou většinu. Předpokládá se sestavení většinové vlády. Avšak jednotlivé strany koalice mají rozdílné názory na některé klíčové otázky a otázkou zatím zůstává, zda se dokážou shodnout na jednotném postupu.\n\nToto volební vítězství je historickým okamžikem z několika důvodů:\n"}
{"id": "36095", "url": "https://cs.wikipedia.org/wiki?curid=36095", "title": "Vývěva", "text": "Vývěva\n\nVývěva je zařízení, které odčerpává vzduch či jiné plyny z uzavřeného prostoru, a vytváří tak částečné vakuum. Vývěva je vlastně plynové čerpadlo, proto podobně jako u čerpadel existuje řada různých konstrukčních řešení vývěv. Vývěvy lze dělit jednak podle fyzikálního principu činnosti, jednak podle míry vakua, které mohou dosáhnout.\n\nPrvní mechanickou vývěvu sestrojil v 17. století Otto von Guericke.\n\n\n\n\n\n\n"}
{"id": "36098", "url": "https://cs.wikipedia.org/wiki?curid=36098", "title": "Specialita (právo)", "text": "Specialita (právo)\n\nO kontravalentním vztahu speciality a subsidiarity se v právu hovoří tehdy, upravuje-li právní předpis (případně jednotlivá právní norma) něco, co je obecněji upraveno jiným předpisem (jinou právní normou).\n\nPříkladem je vztah občanského zákoníku a zákona o obchodních korporacích ohledně právní úpravy právnických osob: je-li určitá otázka v této oblasti upravena v zákoně o obchodních korporacích, neuplatní se příslušné ustanovení v občanském zákoníku (zákon o obchodních korporacích je lex specialis, zvláštní zákon, občanský zákoník lex generalis, obecný zákon). Naopak schází-li taková úprava, uplatní se subsidiárně ustanovení občanského zákoníku.\n\nJiným příkladem je vztah zákona o přestupcích a správního řádu. Zákon o přestupcích např. nestanoví zvláštní pravidla pro předvolávání a výslech svědků, proto platí to, co určuje správní řád; naopak ustanovení § 49 odst. 1 správního řádu, z něhož vyplývá, že lze rozhodnout i bez jednání, se pro přestupkové řízení uplatnit nemůže, protože koliduje s ustanovením § 74 zákona o přestupcích, které konat ústní jednání v I. stupni nařizuje.\n\n"}
{"id": "36102", "url": "https://cs.wikipedia.org/wiki?curid=36102", "title": "Borussia Dortmund", "text": "Borussia Dortmund\n\nBallspielverein Borussia 09 e. V. Dortmund (obecně známá pod zkráceným názvem Borussia Dortmund či BVB nebo BVB 09, německá výslovnost: [boˈʁusi̯a ˈdoɐ̯tʰmuntʰ], v překladu: \"Dortmundský spolek míčových her Prusko 09\") je německý sportovní klub sídlící ve městě Dortmund, ve spolkové zemi Severní Porýní-Vestfálsko. Působí v nejvyšší německé soutěži, zvané Fußball-Bundesliga, kde patří mezi \"top\" celky s největší tradicí, úspěchy i diváckým zájmem.\n\nDomácím stadionem Borussie je proslulý Signal Iduna Park (známý spíše jako \"Westfalenstadion\"), který v posledních letech prošel řadou rekonstrukcí a nyní má kapacitu 80 720 diváků, ale k sezení slouží jen 65 718 míst. V sezoně 2011/12 překonal svou návštěvností vlastní evropský rekord v absolutní návštěvnosti (ze sezony 2004/05), který nyní činí více než 1,37 milionu diváků, kteří přišli na domácí zápasy Borussie. Proslulý deník The Times zvolil ve svém šetření Westfalenstadion stadionem s nejlepší atmosférou v Evropě.\n\nV minulosti zanechali v klubu výraznou stopu čeští fotbalisté. V sezoně 1995/96 zde získal německý titul Patrik Berger a v sezoně 2001/02 ho napodobili reprezentanti Jan Koller a Tomáš Rosický, kteří společně patřili mezi hlavní tahouny tehdejšího týmu.\n\nMimo mužský fotbalový oddíl má sportovní klub i jiné oddíly, mj. oddíl lehké atletiky, házené, boxu a stolního tenisu.\n\nBorussia byla založena roku 1909 a za svou více než stoletou historii dosáhla řady úspěchů. Je osminásobným mistrem Německa, z toho 5× triumfovala v Bundeslize (od roku 1964) a patří tak mezi tři nejúspěšnější německé celky. Čtyřikrát ovládla DFB-Pokal (německý pohár) a 5× domácí Superpohár. I na mezinárodní scéně má řadu úspěchů. V sezoně 1996/97 vítězila v Lize mistrů UEFA a následně získala Interkontinentální pohár. V ročníku 1965/66 zase vyhrála v Poháru vítězů pohárů.\n\nMezi roky 2004 a 2005 se naplno projevila hospodářská situace s dluhy ve výši 100 milionů £.\n\nV sezóně 2010/11 působili v kádru převážně mladší hráči a bylo tedy překvapením, že dosáhli až na sedmý dortmundský titul v historii. Někteří němečtí fotbalisté Dortmundu tak dostali možnost vyzkoušet i reprezentační dres, jako například Mario Götze, Sven Bender, Marcel Schmelzer nebo Mats Hummels.\n\nOd srpna 2019 je champion partnerem fotbalového klubu Borussia Dortmund bezpečnostní společnost ESET. Jedná se o nejvyšší úroveň partnerství v německé lize. Spolupráce a sponzorování klubu potrvá minimálně tři sezóny Bundesligy, nejvyšší německé fotbalové soutěže.\n\nNa pomezí 80. a 90. let německému fotbalu vládl bavorský Bayern Mnichov, zato v Dortmundu panovaly obavy z případného sestupu do druhé Bundesligy. Nový klubový prezident Gerd Niebaum zajistil finanční prostředky sponzorskou smlouvou s dortmundskou pojišťovací společností Die Continentale.\nObchodní ředitel Michael Meier se zasadil o příchod trenéra Ottmara Hitzfelda během letních měsíců roku 1991.\nZačátek ročníku 1991/92 se nepovedl, Dortmund v \"Revierderby\" podlehl Schalke 2:5 a navíc v poháru nestačil na druholigový Hannover. Mužstvo se dočkalo několika změn – brankář Teddy de Beer byl nucen uvolnit místo 20letému Stefanu Klosovi a prosazovat se začala letní posila, švýcarský útočník Stéphane Chapuisat.\nI díky jeho gólům se Dortmund zúčastnil vyrovnaného boje o titul, který svedl s Eintrachtem Frankfurt a Stuttgartem. Během posledního rozhodujícího kola hrála všechna tři mužstva venku, Dortmund v Duisburgu, Frankfurt v Rostocku a Stuttgart v Leverkusenu. Dortmund zvítězil gólem Chapuisata. Protože Stuttgart nakonec také vyhrál, putoval i přes bodovou rovnost titul do jeho rukou, a to díky lepší bilanci vstřelených a inkasovaných branek. Porážka Eintrachtu Dortmundu zajistila druhé místo a kvalifikaci do Poháru UEFA.\n\nV další sezóně skončila Borussia na čtvrtém místě (a následující sezónu rovněž), zažila ale úspěšnou jízdu evropskými poháry, což napomohlo klubové kase, neboť německé televizní stanice za přenosy zaplatily hodně peněz a dortmundský celek vydržel v evropských pohárech z německých mužstev nejdéle. Konečná částka měla činit 10 milionů £.\nBorussia na své cestě do finále proti Juventusu vyřadila italský AS Řím a francouzský AJ Auxerre, finále evropského poháru pak hrála poprvé od roku 1966.\nJuventus disponoval mimojiné německými internacionály Kohlerem a Möllerem a jeho skvadra byla nad síly německého týmu. Turínský klub v Dortmundu zvítězil 3:1 a doma posléze 3:0.\n\nHitzfeldův tým šel do sezóny 1994/95 s posilami v podobě německých reprezentantů jako byli Andreas Möller, Stefan Reuter, Karl-Heinz Riedle a Matthias Sammer. Všichni čtyři dorazili do Porýní z Itálie. Další posilou se stal brazilský obránce Júlio César. Soupeřem v německé lize byl tým Werderu Brémy, který čtyři kola před koncem disponoval tříbodovým náskokem na Borussii Dortmund, zasaženou zraněními Chapuisata a Riedleho.\nDortmund náskok Werderu stáhl a k dobru měl lepší bilanci vstřelených a inkasovaných branek. Werder tak odjel do Mnichova s tím, že musí Bayern porazit a zároveň doufat v prohru Borussie doma proti HSV. Zatímco Werder proti Bayernu neuspěl a prohrál, Borussie díky gólu Möllera z přímého kopu a gólu 18letého Larse Rickena získala mistrovský titul a vůbec první od založení Bundesligy v roce 1962.\n\nVe snaze o obhajobu si Dortmund zajistil služby dalšího německého reprezentanta, obránce Jürgena Kohlera z Juventusu. Tentokrát už byl soupeřem Bayern, jenž na Borussii tři kola před koncem ztrácel pouhé tři body. Hitzfeld se ocitl pod palbou kritiky po porážce 0:5 s Karlsruhe, vše ale bylo odčiněno ziskem titulu po remíze 0:0 venku s TSV 1860 München, na kterou Bayern už nedokázal odpovědět.\n\nTřetí titul v řadě Hitzfeldovi svěřenci nevybojovali a v sezóně 1996/97 skončili třetí, mistrem se zato stal Bayern. V rámci Ligy mistrů se Dortmund vypořádal s Auxerre ve čtvrtfinále a Manchesterem United v semifinále, aniž by jakýkoliv z těchto zápasů vyřazovacích bojů nevyhrál. Finálovým soupeřem byl obhajující Juventus vedený koučem Lippim, spoléhajícím na kvality Deschampse, Del Piera, Zidana, Vieriho anebo Bokšiće.\nHitzfeld nasadil Lamberta s úkolem hrát osobní obranu na Zidana a tato taktika se ukázala jako správná. Riedle poslal Borussii do vedení 2:0 ještě v prvním poločase, a i když ve druhém poločase snížil Del Piero, střídající Ricken zpečetil konečné vítězství 3:1.\n\nV létě v roce 2008 převzal mužstvo nový kouč Jürgen Klopp a začal s revolucí v kádru. Dortmund nakoupil řadu německých fotbalistů z řad konkurence (Sven Bender, Kevin Großkreutz, Mats Hummels, Neven Subotić, Łukasz Piszczek) a také z Polska (Jakub Błaszczykowski a Robert Lewandowski) nebo z jiných částí světa (Lucas Barrios, Šindži Kagawa). Pod Kloppovou taktovkou se westfálský tým stal rychlonohou ofenzivní hrozbou, agresivně pressující je-li bez balónu. Začátkem sezóny vyhráli \"Die Borussen\" Superpohár proti Bayernu 2:1 a v Bundeslize skončili na šestém místě a další rok pak na pátém.\n\nAčkoli 2010/11 odstartovala domácí porážkou s Leverkusenem, po ní následovala série sedmi výher se skóre 20:4. Po domácí remíze s Hoffenheimem došlo na další sérii sedmi výher, před zimní pauzou pak Dortmund prohrál na Eintrachtu 0:1. Přesto z toho všeho bylo první místo a náskok s deseti body navíc oproti nejbližší konkurenci.\nMužstvo z Porýní nedokázalo nalézt formu z podzimní části, ale první místo si vzít nenechalo. Zisk \"Meisterschale\" se stal jistotou výhrou 2:0 dne 30. dubna 2011 na Westfalenstadionu proti Norimberku.\n\nV roce 1996 nazpíval Karel Gott ve spolupráci s bývalým hráčem Borussie Norbertem Dickelem klubovou píseň \"Schwarz-Gelb wie Biene Maja\" na hudbu úvodní znělky animovaného seriálu Včelka Mája. Píseň zazněla před utkáním s SK Slavia Praha 2. října 2019 k uctění Gottovy památky.\n\n11. dubna 2017 došlo k útoku na autobus s hráči klubu. Autobus byl na cestě z hotelu na domácí zápas čtvrtfinále Ligy mistrů s Monakem. Výbuch tří náloží poškodil autobus klubu a zranil hráče. Nejvážněji byl zraněn španělský obránce Marc Bartra, který se musel podrobit operaci. Na místě byly nalezeny dopisy s požadavky na ukončení účasti Německa ve válce s Islámským státem, které ale podle policie nebyly příliš věrohodné. 21. dubna 2017 policie zadržela podezřelého Sergeje W. s německým a ruským občanstvím. Podle policie byly motivem činu spekulace na pokles akcí klubu po útoku.\n\nRivalem Dortmundu je bavorský Bayern Mnichov, historicky nejúspěšnější celek německého fotbalu. Oba celky se utkávají v souboji zvaném \"Der Klassiker\".\nPorýnské derby – \"Revierderby\" – proti Schalke 04 začalo v první půlce 20. století, na intenzitě pak nabralo v roce 1947, když se Dortmund stal šampiónem Westfálska.\n\n\n\n\"Aktuální k datu: 24. února 2020\"\n\n\n\n\"Aktuální k datu: 24. února 2020\"\n\nPoznámka: Kompletní realizační tým uveden není.\n\nPoznámka: Nekompletní seznam.\n\n\nZdroj: \n\n\n\nZdroj: \n\nBorussia Dortmund II, dříve znám také pod názvem Borussia Dortmund Amateure, je rezervním týmem dortmundské Borussie. Největšího úspěchu dosáhl v sezónách 1988/89, 1990/91 a 1992/93, kdy se v Oberlize (tehdejší 3. nejvyšší soutěž) umístil na 4. místě.\n\n\nZdroj: \n\n\n\nZdroj: \n\n"}
{"id": "36105", "url": "https://cs.wikipedia.org/wiki?curid=36105", "title": "Václav Černý", "text": "Václav Černý\n\nVáclav Černý (26. března 1905 Jizbice u Náchoda – 2. července 1987 Praha) byl český literární vědec, spisovatel, překladatel a filozof.\n\nPo maturitě (1924) na Carnotově lyceu v Dijonu studoval bohemistiku a romanistiku, studia úspěšně zakončil roku 1929 (s prospěchem 1,00). Od roku 1930 pracoval v Ženevě, kde se roku 1931 stal docentem srovnávacích literatur a obecné literární vědy. Roku 1936 se stal docentem na Karlově univerzitě a od roku 1938 působil jako mimořádný profesor i na Masarykově univerzitě v Brně. Od tohoto roku též redigoval \"Kritický měsíčník\", ten redigoval až do roku 1942 a po jeho obnovení i v letech 1945–1948. Po uzavření vysokých škol působil jako učitel na gymnáziu, po druhé světové válce se stal profesorem srovnávacích literárních dějin na Filozofické fakultě UK v Praze. Během druhé světové války se podílel na organizaci českého protinacistického odboje, 11. ledna 1945 byl zatčen gestapem a do konce války byl vězněn a vyšetřován na Pankráci. Řádným členem České akademie věd a umění se stal dne 18. června 1946.\n\nPro své spory s marxistickým výkladem dějin literatury musel v roce 1951 opustit univerzitu. Téhož roku byl uvězněn, po návratu z vězení pracoval v nevýznamném postavení v Československé akademii věd. Roku 1968 mohl opět vyučovat na univerzitě, ale již roku 1970 musel nuceně odejít do důchodu. Po tomto roce jeho práce vycházely pouze v zahraničí. V prosinci 1976 podepsal \"Prohlášení Charty 77\". Dlouhodobě spolupracoval s novinami \"Lidová demokracie\", které mu umožnily publikovat články o literatuře.\n\nJeho dílo mělo blízko k existencialismu, kterým se zabýval po teoretické stránce. Dále se zabýval francouzskou literaturou, barokní a později i staročeskou literaturou. Dalším jeho oblíbeným tématem byl romantismus.\n\nČerný se k literatuře stavěl jako k projevu individualismu, což nutně vedlo ke střetu se socialistickými kolektivistickými teoriemi. Sám se ovšem označoval za radikálního socialistu, měl ovšem výhrady ke komunismu a marxismus z filozofického hlediska podroboval kritice.\n\n\nMimo vlastní činnost působil též jako překladatel, především z románských jazyků (přeložil například \"Eseje\" Michela de Montaigne nebo Cervantesova \"Dona Quijota\"). Dalším významným dílem bylo uspořádání básnického almanachu s názvem \"Jarní almanach básnický\", který vyšel roku 1940, byl zaměřen na generaci kolem Jiřího Ortena, jehož dílo v roce 1947 vydal.\n\n\n"}
{"id": "36106", "url": "https://cs.wikipedia.org/wiki?curid=36106", "title": "Allianz Arena", "text": "Allianz Arena\n\nAllianz Arena je fotbalový stadion na severu Mnichova. Otevřen byl v dubnu 2005, slouží jako domácí stadion týmu Bayern München. Byl to jeden ze stadiónů, kde se konalo mistrovství světa v roce 2006. Hrál se tu mimo jiné úvodní zápas a jedno semifinále.\n\nStadion má kapacitu 75 024 diváků při ligových zápasech a 69 344 diváků při mezinárodních kláních. Na ploše 6 500 m² je návštěvníkům poskytnut kompletní fanouškovský servis – 106 lóží s 1 374 místy k sezení, 3 školky, 2 obchody pro fanoušky a mnohé restaurace, největší evropské parkoviště pro 10 500 aut na 4 patrech, parkoviště pro 350 autobusů.\n\nJižně od Arény je nová část parku o rozloze 136 x 543 m, kterou vedou cesty od stanice mnichovského metra \"Fröttmaning\", tyto přístupy vedou dále přes parkoviště a na ochoz divácké terasy kolem stadionu ve výši 8 m nad zemí.\n\nKolem stavby stadionu se provalila korupční aféra, tehdejší prezident 1860 München byl spolu s dalšími zatčen, z funkce odstoupil, a bylo zahájeno trestní řízení (v květnu 2005 odsouzen na 4,5 roku, ale právnící prohlásili, že se hodlají odvolat ke Spolkovému nejvyšším soudu).\n\nStavba Arény stála 340 milionů € (na půl investovaných spolkem každého z klubů), a ke stadionu příslušející veřejná infrastruktura 210 milionů € (placená daňovými poplatníky). Finanční koncern Allianz AG si zajistil na 30 let právo na jméno za poskytnutí finančního sponzoringu.\n\nV referendu z 21. října 2001 rozhodli voliči 2/3novou většinou o veřejných investicích a o tom, že má být rozšířeno území Olympijského parku a nový stadion postaven.\n\nŠvýcarští architekti Herzog & de Meuron vypracovali koncept stadionu s průhlednou samočistící se fasádou z „polštářů“ z fólie ETFE, osvětlených zevnitř v různých barvách – červená pro Bayern München, modrá pro 1860 München a neutrální bílá. Stavba areálu trvala od podzimu 2002 do konce dubna 2005.\n\nPro Arénu byly také rozšířeny nádraží mnichovské U-Bahn \"Fröttmaning\" a \"Bahnhof München Marienplatz\" linky U6. Spolková dálnice A9 byla v částech rozšířena na 6 až 8 proudů a z dálnice A99 vede poloviční nájezd.\n\n"}
{"id": "36107", "url": "https://cs.wikipedia.org/wiki?curid=36107", "title": "Precedens (hudební skupina)", "text": "Precedens (hudební skupina)\n\nPrecedens je česká rocková hudební skupina, vzniklá v roce 1982.\n\nVedoucím a autorem hudby je Martin Němec. Významnou osobou, která se podílela na tvorbě kapely v jejich začátcích, byl známý písničkář Jan Sahara Hedl, viz album \"Praprecedens Co nám zbejvá\" natočené asi v roce 1983, vydané ale až v roce 1991. Odešel ze skupiny v roce 1984. \n\nVýraznou postavou této skupiny je zpěvačka Bára Basiková, která nazpívala písně na prvních deskách (\"Doba ledová\", \"Věž z písku\", \"Pompeje\"). Pak se rozhodla pro spolupráci s Michalem Pavlíčkem ve Stromboli a k sólové dráze. V roce 2005 se ke spolupráci s Precedensem navrátila a nazpívala hlavní vokály na desku \"Aurora/Abpopa\". Původně byla Basiková ve skupině coby protiklad k syrovému hlasu Jana Sahary Hedla. \n\nZa mikrofonem Basikovou zastoupili zpěváci Vladimír Dvořák, Jana Benetová, Jana Baďurová a Petr Kolář; od roku 2016 Iva Marešová.\n\n\nPísní „Klámeslowý“ je skupina zastoupena také na sampleru \"50 miniatur\" z roku 2007.\n\n"}
{"id": "36109", "url": "https://cs.wikipedia.org/wiki?curid=36109", "title": "Portable Network Graphics", "text": "Portable Network Graphics\n\nPNG (oficiální výslovnost „ping“, \"Portable Network Graphics\", česky \"přenosná síťová grafika\") je grafický formát určený pro bezeztrátovou kompresi rastrové grafiky. Byl vyvinut jako zdokonalení a náhrada formátu GIF, který byl patentově chráněný (LZW algoritmus), dnes jsou patenty prošlé. PNG nabízí podporu 24 bitové barevné hloubky, nemá tedy jako GIF omezení na maximální počet 256 barev současně. PNG tedy do jisté míry nahrazuje GIF, nabízí více barev a lepší kompresi (algoritmus Deflate + filtry). Navíc obsahuje osmibitovou průhlednost (tzv. alfa kanál), to znamená, že obrázek může být v různých částech různě průhledný (tzv. RGBA barevný model). Nevýhodou PNG oproti GIF je praktická nedostupnost jednoduché animace, pro kterou sice existují 2 návrhy APNG a MNG, které se ale zatím neprosadily. PNG se stejně jako formáty GIF a JPEG používá na Internetu.\n\nPodle MIME má PNG přidělen typ codice_1.\n\nImpuls pro vytvoření formátu PNG přišel v roce 1994, kdy po dohodě firem Unisys a CompuServe došlo k licenčnímu zpoplatnění použití formátu GIF. Upravená licence se pak začala vztahovat nejen na velké firmy, ale i na programátory vyvíjející freeware, shareware a také programy šířené pod volnou licencí (GPL). Tato politika vyvolala velkou vlnu odporu, která vyvrcholila akcí „Burn All GIFs“, které se zúčastnily jak velké softwarové firmy, tak samotní programátoři na svých soukromých stránkách.\n\n16. ledna 1995 firma CompuServe zahájila vývoj nového grafického formátu GIF, který měl nahradit stávající GIF. Nový formát pod názvem GIF24 neměl být zatížený patenty (změna komprimačního algoritmu), maximální počet barev měl být zvýšen z 256 na 16 milionů.\n\nSoučasně s vývojem GIF24, avšak ne u žádné softwarové firmy, se začalo s vývojem naprosto nového formátu, který neměl být vázán žádným patentem ani vztahem k žádné firmě a předčil by tehdejší grafické formáty (především GIF, JPEG). Původní název zněl PBF (Portable Bitmap Format), ale posléze byl změněn na PNG (Portable Network Graphics).\n\n\nSoubor PNG se skládá z hlavičky souboru a série chunků (datových bloků, doslova \"kusů\", \"soust\" nebo \"špalků\").\n\nHlavička souboru (nikoliv hlavička obrazu – ta bude popsána níže) neboli magické číslo v PNG má délku 8 bytů a je v každém souboru stejná. Hexadecimálně má podobu codice_2.\n\nKaždý chunk zprostředkovává jistou informaci o obrazu nebo metadatech. Chunky deklarují sebe jako „rozhodující“ nebo „pomocné“. Struktura chunku je zvolena tak, aby dovolovala slučitelnost obrazů PNG se staršími verzemi.\n\nKaždý chunk se skládá ze čtyř částí: délky (4 byty), typu/názvu (4 byty), samotných dat a kontrolního součtu (4 byty).\n\nTyp je popsán čtyřmi znaky v ASCII s vlastností case sensitive. Rozdílnost znaků (pátý bit znaku) poskytuje možnost dešifrovat informaci o povaze chunku v případě jeho nerozeznatelnosti.\n\n\n\n\nPNG používá bezeztrátovou kompresi se 2 základními kroky:\n\nPNG nabízí volitelné prokládání pomocí dvourozměrného sedmiprůchodového algoritmu Adam7. Jedná se o pokročilejší prokládání než jednorozměrné čtyřprůchodové prokládání u formátu GIF – umožňuje lepší zobrazení obrázku v dřívější fázi přenosu souboru, obzvlášť při použití interpolace, např. bikubické interpolace.\n\nSedmiprůchodový algoritmus však obvykle zhoršuje kompresní poměr víc než jednodušší algoritmy.\n\n\nJPEG může vytvářet menší soubory než PNG pro fotografie a fotorealistické vizualizace, protože JPEG používá ztrátovou kompresi speciálně navrženou pro fotografii. PNG má ve stejné kvalitě až 5-10× větší soubory.\n\nPNG je naopak lepší než JPEG pro obrázky obsahující text, čárovou grafiku, čisté barevné plochy a ostré rozhraní barev. JPEG nepodporuje průhlednost (indexové barvy, alfa kanál). Tam, kde se vyskytují jak fotografické, tak grafické prvky, je potřeba se rozhodnout mezi čistým zobrazováním bezeztrátového PNG, nebo malým souborem ztrátového JPEG.\n\nJPEG je také špatným rozhodnutím pro archivování obrázků pro další zpracování a fotomontáž. To dělá PNG vhodnějším pro ukládání dočasných fotografií vyžadujících fotomontáž. Teprve finální fotografie určená k distribuci může být uložena jako JPEG se ztrátou detailů pouze pro jednu generaci.\n\nPNG i JPEG umožňují ukládání metadat ve formátu Exif.\n\n"}
{"id": "36112", "url": "https://cs.wikipedia.org/wiki?curid=36112", "title": "Lýkovec jedovatý", "text": "Lýkovec jedovatý\n\nLýkovec jedovatý (\"Daphne mezereum\") je prudce jedovatý keř z čeledi vrabečnicovité.\n\n\n\nJde o 30–150 cm vysoký, chudě větvený, listnatý a opadavý keř. Listy jsou střídavé, zpravidla nahloučená na koncích větví. Jsou podlouhlé, tupě špičaté a lysé.\nKvete brzy na jaře, ještě před rozvinutím listů (únor–duben). Květy jsou obvykle růžové, trubkovité, shloučené ve svazečcích a silně voní. Delší přivonění může člověku způsobit zdravotní komplikace (viz níže). Plody jsou kulaté červené peckovice, mají silně hořkou chuť a jsou prudce jedovaté.\n\nJde o polostinný lesní druh. Roste ve světlých listnatých lesích od nížin do hor, v horách i na křovinatých stráních. V přírodě je vzácný a je řazen mezi ohrožené druhy. Hojně se pěstuje jako okrasná rostlina v zahradách, zejména na skalkách, v řadě kultivarů, především s čistě bílými květy (cv. Alba, cv. Albiflora).\n\nJe rozšířen po téměř celé Evropě (s výjimkou severních oblastí) a značné části Asie od pohoří Ural po jezero Bajkal. V menší míře se vyskytuje roztroušeně na některých místech pohoří Kavkaz, v severním Íránu, v západní Číně a na Altaji. V České republice se vcelku vzácně nachází na celém území, bohatá lokalita je například v oblasti přírodní památky Třemešný vrch v okrese Příbram.\n\nVýznamné jsou zejména těkavé jedovaté terpenoidní látky.\n\n\n\n\n\n\nOtrávit se je možné dlouhodobějším vdechováním vůně květů, což může vyvolat bolesti hlavy a závratě. Mnohem vážnější však může být otrava vstřebáním skrz kůži či sliznice či požitím (žvýkáním kůry či konzumací plodů). Smrtelná dávka pro zdravého dospělého člověka je 10–12 plodů, těžké otravy mohou nastat již po požití sedmi plodů (naštěstí plody chutnají odporně hořce, takže konzumace nebezpečné dávky vyžaduje nemalé nadšení). Otrava se projevuje pálením v ústech, silným sliněním, bolestí a křečemi břicha, zvracením a průjmem, neboť jedovaté látky poškozují sliznice a mohou vyvolat jejich záněty. Otrava může vyústit až v prudké křeče, celkový kolaps a smrt. Zásah lékaře je vždy nutný, neboť mezerein způsobuje též těžká a nevratná poškození ledvin.\n\nPodobně jedovaté jsou i další druhy rodu lýkovec, se kterými se v Česku lze setkat:\n\nSušená kůra lýkovce (\"Mezerei cortex\") se dříve užívala v nálevu nebo tinktuře jako prostředek pro vyvolání pocení, případně jako močopudný a povzbuzující lék. Udávalo se také její použití při léčbě kožních chorob, revmatismu a obrny.\n\nČervené barvivo z bobulí se v minulosti používalo jako malířský pigment.\n\nPřes velkou jedovatost byly jeho bobule též používány pro dosažení pikantní chuti u octa (odtud lidové názvy \"vlčí pepř\" či \"divoký pepř\").\n\n\n"}
{"id": "36117", "url": "https://cs.wikipedia.org/wiki?curid=36117", "title": "Kombinační číslo", "text": "Kombinační číslo\n\nKombinační číslo je matematická funkce, která udává počet kombinací, tzn. způsobů, jak vybrat formula_1-prvkovou podmnožinu z formula_2-prvkové množiny (formula_3 a formula_4 jsou čísla přirozená). Kombinační číslo se značí ve tvaru formula_5 (čte se „\"n\" nad \"k\"“), někdy se používá také značení formula_6, formula_7 či formula_8. Při použití faktoriálu je kombinační číslo obecně rovno\n\nPlatí rovnost\n\nKombinační číslo se používá hlavně v kombinatorice, velice důležité je využití v binomické větě (přičemž je zde označováno jako binomický koeficient) či Leibnizově pravidle.\n\nPro přirozená čísla \"n\" a \"k\", kde formula_11 a formula_12 platí\n"}
{"id": "36119", "url": "https://cs.wikipedia.org/wiki?curid=36119", "title": "Salamis", "text": "Salamis\n\nSalamis (\"Σαλαμίς\"), novořecky Salamina (\"Σαλαμίνα\"), je řecký ostrov, uzavírající ústí Eleusínské zátoky, v severní části Sarónského zálivu Egejského moře, zhruba 20 km západně od Athén, na dohled od přístavu Pireus. Rozlohou 93 km² je největším z ostrovů Sarónského zálivu, nejvyšší bod vápencového masívu, tvořícího Salamínu, dosahuje 365 m nad hladinou moře.\n\nOstrov má kolem 35 tisíc obyvatel, spadá do regionální jednotky Ostrovy v kraji Attika, a celé jeho území je součástí města Salamina. Před 1. lednem 2011 bylo území ostrova rozděleno mezi města Salamina, ležící na západním, a Ambelakia, ležícím na východním pobřeží. Od té doby je ostrov administrativně sjednocen. Salamina je oblíbeným výletním cílem pro obyvatele athénské aglomerace, je zde také umístěna hlavní základna řeckého válečného loďstva.\n\nPodle legendárního podání byl za časů trojské války vládcem Salamíny král Telamón, jehož syn Aiás patřil před Trójou k nejstatečnějším řeckým bojovníkům.\n\nNa přelomu 7. a 6. století př. n. l. soupeřila o ostrov, ležící mezi nimi, města Megara a Athény, nakonec se stal součástí athénského panství.\n\nV úžině při východním pobřeží ostrova byla na konci září roku 480 př. n. l. svedena námořní bitva u Salamíny, v níž spojené řecké loďstvo pod Themistokleovým vedením dosáhlo rozhodného vítězství nad početně silnější perskou flotilou.\nZe Salamíny pocházel starořecký dramatik Eurípidés.\n"}
{"id": "36128", "url": "https://cs.wikipedia.org/wiki?curid=36128", "title": "Henrik Ibsen", "text": "Henrik Ibsen\n\nHenrik Johan Ibsen (20. března 1828 Skien – 23. května 1906 Oslo) byl norský dramatik a básník. Je považován za zakladatele realistického dramatu.\n\nHenrik Ibsen se narodil 20. března 1828 v jihonorském městečku Skien. Dojmy a zážitky z dětství a mládí (rodinný bankrot, nemožnost studovat, časný odchod z domova za prací, nemanželské dítě), byly tak hluboké, že trvale působily na celou jeho tvorbu.\n\nJeho otec pocházel ze starého zámožného bergenského rejdařského rodu. Založil si podnik ve Skien a jako obchodník byl velmi úspěšný, dokud nezačal spekulovat. V roce 1836 zbankrotoval a přišel o značnou část majetku.\n\nV patnácti letech odešel Ibsen do Grimstadu do lékárny Jense A. Reimanna jako pomocník. Avantýra s lékárníkovou služkou přivedla sotva zletilého muže do situace, kterou se později mnohokrát zabýval ve svých hrách. V nich se objevuje problém následků vlastních činů a téma viny. Na své nemanželské dítě doplácel Henrik Ibsen totiž patnáct let. K dítěti ani k matce se však nikdy nehlásil a poté, co mu skončila vyživovací povinnost, považoval záležitost za navždy uzavřenou.\n\nBásnickou dráhu zahájil už v Grimstadu. Tam psal své první příležitostné, politické a polemické básně. V Grimstadu vznikl také jeho první dramatický pokus \"Catilina\" 1849.\n\nV roce 1850 odešel Ibsen do Kristianie (Oslo), aby se připravil v tzv. Heltbergově „továrně na studenty“ na maturitní zkoušky, jež by ho oprávnily k studiu medicíny. U maturity ale neuspěl (propadl z řečtiny a aritmetiky).\n\nLiterární činnost a politické zájmy mu navíc brzy zabíraly valnou většinu času. V témže roce napsal svou druhou hru \"Mohyla\" (Kjæmpehøien) a podílel se s A. O. Vinjem na vydávání satirického časopisu \"Manden\", později přezvaného na \"Andhrimmer\", jehož hlavním redaktorem byl Ibsenův další přítel Paul Botten – Hansen.\n\nJeho dalším dramatickým dílem byla sžíravá politická satira \"Norma čili Politikova láska\" (Norma eller En Politikers Kjærlighed). V této době na sebe svými dramatickými pokusy upozornil i slavného houslistu Ole Bulla, který právě hledal mladé schopné lidi pro nově založené bergenské Norské divadlo (Det norske Theater). Ole Bull nabídl Ibsenovi místo pomocného režiséra a dramaturga.\n\nŠestiletý pobyt na bergenské scéně a zahraniční cesta do Dánska a Německa v letech 1852 až 1853, kterou mu divadlo umožnilo, měly pro dráhu budoucího dramatika velký význam. Nejen praktická činnost, ale i osobní prožitky, přírodní scenérie západního Norska a prostředí historického Bergenu ovlivnily Ibsenův myšlenkový svět. Ibsenova tvůrčí činnost v padesátých letech, podmíněna jeho povinnostmi v bergenském divadle, které od něj požadovalo především hry historické, hry oslavující národní minulost, i politická reakce padesátých let způsobily, že motivicky nepřekročil dramatik hranice vymezené požadavky národního romantismu.\n\nRoku 1859 se oženil s dívkou z dobré bergenské rodiny Suzannah Thoresenovou a v témže roce se mu narodil jediný manželský potomek, syn Sigurd.\n\nPoté působil několik let v Kristianském norském divadle (Christiania Theater) a po jeho uzavření v konkurenčním dánském divadle v Kristianii (název norského hlavního města; do 1877 Christiania, pak Kristiania, od 1924 Oslo).\nJako zastánce myšlenky skandinavismu se Ibsen nemohl smířit s úlohou Norů v dánsko-pruské válce o Šlesvik a Holštýn v roce 1864. Švédové ani Norové nepřišli Dánům na pomoc proti prusko rakouské invazi. Ibsen byl politickým vývojem velmi zklamán. V té době také získal prostředky na rozsáhlou zahraniční cestu (za pomoci vlivných přátel a stipendia). Odjel tedy do ciziny, kde zůstal až do roku 1890. Pobýval v Berlíně, Římě, Drážďanech a Mnichově, letní měsíce trávil na italském venkově a posléze v Tyrolích.\nOd roku 1892 žil Ibsen trvale ve své vlasti, kde napsal své poslední čtyři hry. V roce 1901 ranila dramatika mrtvice a od této doby byl upoután na lůžko. Zemřel dne 23. května 1906.\n\nHenrik Ibsen je známý především jako dramatik. Kromě dramat však jeho dílo obsahuje také básně, napsané většinou před rokem 1871, kdy vydal svou jedinou básnickou sbírku.\nNěkteré z jeho básní byly publikovány v dobovém tisku.\nIbsen napsal za svůj život 26 dramat. Jeho prvotinou je tragédie \"Catilina\", psaná v blankversu, kterou publikoval v roce 1850. Ibsen se při tvorbě tohoto díla inspiroval Shakespearem a Schillerem. Svou první hru vydal Ibsen pod pseudonymem Brynjolf Bjarne, který použil také při publikování svých básní.\n\nDramata Henrika Ibsena (v pořadí, jak byla napsána) jsou následující:\n\nV roce 1851 byl Ibsen jmenován dramaturgem a režisérem nově vzniklého Norského divadla v Bergenu (Det norske Theater). Po dobu působení v tomto divadle napsal sedm her:\nNěkteré z těchto her jsou psány veršem, v jiných se střídá verš s prózou.\n\nOd roku 1864 žil Ibsen v dobrovolném exilu v Itálii a Německu. V té době napsal dramata:\n\nDo Norska se natrvalo vrátil až v roce 1891. Poslední čtyři hry napsal v Kristianii (dnešní Oslo):\n\nV České republice bývají nejčastěji inscenovány jeho hry \"Domeček pro panenky\", \"Hedda Gablerová\" a \"Peer Gynt\". Ibsen je považován za hlavního tvůrce realistického dramatu. Jeho pozdní hry ovlivnily drama symbolické.\n\n\n\n"}
{"id": "36130", "url": "https://cs.wikipedia.org/wiki?curid=36130", "title": "Loutka", "text": "Loutka\n\nLoutka může být\n\nOd roku 2016 je české loutkářství zapsáno organizací UNESCO na seznamu Mistrovských děl ústního a nehmotného dědictví lidstva.\n\nSlovo loutka pochází patrně od slova lýko, z něhož se loutky kdysi vyráběly. Tím, že se při hře oživuje, to jest hraje, „pohybuje se“ nebo „mluví“, se loutka liší od panenky, kterou děti chovají, oblékají a vozí v kočárku jako nemluvně.\n\nLoutky se podobně jako masky užívaly už od nejstarších dob, kdy se používaly jako součást náboženských rituálů.\n\n\nAby byl objekt na divadelním jevišti považován za loutku, musí nést význam bytosti a projevovat živost (např. mluvit, pohybovat se). Nejčastěji loutka představuje člověka (často historickou, literární nebo divadelní postavu – Doktor Faust,Don Juan, nadpozemskou mytologickou bytost sudičky, ďábel či Kašpárek, z nich odvozenou pohádkovou bytost nebo nějaké člověku blízké zvíře, ale může jí být i personifikovaný předmět.\n\nLoutka může být vyrobena prakticky z jakéhokoli materiálu, i když nejčastější bývají loutky dřevěné, hadrové, kožešinové nebo papírové v poslední době taky tištěné na 3D tiskárně. Také pohyblivost loutek je značně variabilní, některé se pouze posouvají po jevišti, u jiných mohou loutkoherci vytvořit celou škálu pohybů. Rovněž velikost loutek se pohybuje v širokém rozmezí, limitována je pouze technickými parametry – loutka nesmí být příliš malá, aby byla na jevišti dostatečně viditelná, ani příliš velká, aby s ní loutkoherec mohl pohybovat. Existují však i loutky v nadživotní velikosti.\n\nZvláštní druh loutek představují loutky pro loutkový animovaný film.\n\nLoutky se dělí jednak podle materiálu (sláma, látka, dřevo, plastik), ale zejména podle techniky vedení čili oživování. Podle toho lze loutky rozdělit na:\n\nTak jako při dětské hře může jako „auto“ posloužit téměř jakýkoli předmět, mohou jako improvizované „loutky“ vystupovat různé předměty, animované jen celkovým pohybem a hlasem. Loutkové hře se podobá také technika divadelní hry s maskou, také ve složitých kostýmech se může herec do jisté míry podobat loutkoherci.\n\nV českých zemích je bohatá tradice loutek i loutkářů, kterou v 19. století představuje zejména Matěj Kopecký. Mezi tradiční postavy (loutky) patřil Kašpárek a Kalupinka, král, princezna, rytíř, sedlák, čert a další. O obnovu loutkářství ve 20. století se zasloužil dr. Jindřich Veselý a proslavil je zejména Josef Skupa postavami Spejbla a Hurvínka, loutkové filmy Jiřího Trnky, Hermíny Týrlové a řada dalších.\n\n\nV přeneseném významu je loutka člověk, který poslušně vykonává něčí vůli a příkazy, kterým „pohybuje“ někdo jiný. Odtud také loutková vláda, která vládne jen zdánlivě a ve skutečnosti rozhoduje někdo jiný.\n\n\n\n"}
{"id": "36132", "url": "https://cs.wikipedia.org/wiki?curid=36132", "title": "Luna 1", "text": "Luna 1\n\nLuna 1 (Луна 1) byla kosmická sonda SSSR. Cílem letu sondy bylo dosažení povrchu Měsíce, ten však nebyl naplněn. Postavila ji konstrukční kancelář Koroljova, dnešní RKK Eněrgija. Tři předchozí lety byly neúspěšné (selhala raketa).\n\nOdstartovala z sovětského kosmodromu Bajkonur (dnes Kazachstán) 2. ledna 1959. Byla sice zacílena tak, aby dopadla na povrch Měsíce, jenže měla větší než plánovanou rychlost asi o 100 m/s a tak Měsíc po 34 hodinách letu minula o 6700 km od jeho středu. Byla prvním objektem ze Země, který překonal druhou kosmickou rychlost (11,4 km/s).\n\nSonda ve tvaru koule o průměru 90 cm měla plášť ze slitiny hořčíku a hliníku. Uvnitř měla piezoelektrické detektory na mikrometeority, magnetometr ke studiu magnetického pole, vysílačku s frekvencí 183,6 MHz a chemické zdroje elektrického proudu i jiné elektronické vybavení. Vně byly umístěny antény a 4 protonové lapače iontů.\n\nPoslední stupeň nosné rakety Vostok 8K72 (čtvrtý exemplář této rakety) měl 1 kg sodíku, který byl ve výšce 113 000 km nad Zemí rozptýlen a vytvořil umělou kometu. Z rozptylu bylo možné usuzovat na hustotu prostředí v tomto prostoru, pomohlo opticky určit přesnou polohu sondy. Teprve po astronomickém pozorování rozptýleného sodíkového mraku bylo jasné, že se let k Měsíci vydařil a sonda byla oficiálně pojmenována Luna 1.\n\nSpojení s touto družicí bylo přerušeno po 62 hodinách kvůli vybití baterií ve vzdálenosti necelých 600 000 km. Nyní obíhá kolem Slunce jako první umělá planetka z planety Země. Oběžná dráha byla asi 450 dní. Není však nijak sledována.\n\n"}
{"id": "36133", "url": "https://cs.wikipedia.org/wiki?curid=36133", "title": "Hugo Junkers", "text": "Hugo Junkers\n\nHugo Junkers (3. února 1859 Rheydt, dnes část města Mönchengladbach – 3. února 1935 Gauting), byl německý technik a konstruktér letadel.\n\nZačínal jako technik zabývající se plynovým vytápěním. Nejvíce slávy mu však přineslo konstruování letadel, zasloužil se také o jejich aerodynamiku. Postavil vlastní továrnu a vyrobil první celokovový dopravní letoun Junkers F 13 a ve své době nejpoužívanější typ Junkers Ju 52.\n\nKdyž se nacisté v 1933 dostali k moci, tak požádali Junkerse a jeho podniky o pomoc ve znovuvyzbrojení Německa. Když Junkers odmítl, nacisté odpověděli tím, že od jeho společností požadovali vlastnictví všech patentů a podílů na trhu pod hrozbou uvěznění. V roce 1934 byl Junkers umístěn do domácího vězení a zemřel doma roku 1935 během vyjednávání vzdát se zbývajících podílů a zájmů ve společnosti Junkers. Jeho společnost pak pod nacistickou kontrolou produkovala některé z nejúspěšnějších německých vojenských letadel druhé světové války.\n\n"}
{"id": "36136", "url": "https://cs.wikipedia.org/wiki?curid=36136", "title": "Junkers Ju 52", "text": "Junkers Ju 52\n\nJunkers Ju 52/3m (přezdívaný často \"Tante Ju\" - Teta Ju) bylo třímotorové dopravní letadlo vyráběné v letech 1932-1945 německou firmou Junkers.\n\n\"Junkers Ju 52\" byl vyvinut šéfkonstruktérem Ernstem Zindelem jako nástupce úspěšných dopravních letadel Junkers W 33 a Junkers W 34. Jeho vývoj začal koncem 20. let jako zvětšená verze předchozích typů. Prototyp Junkers Ju 52be (D-1974, později D-UZYP, Werk-Nr.4001) poprvé vzlétl s Flugkapitänem Zimmermannem 13. října 1930, poháněný jedním motorem BMW VIIau (výkon 725 k/541 kW). Oficiální zkoušky trvaly do února 1931. V červnu 1933 jej zkoušela dopravní společnost Luftfrako Air Express v Berlíně, poté byl vrácen Junkersovi, kde byl zkoušen s různými pohonnými jednotkami, např. jako Ju 52do s motorem Jumo 4. Postaveno bylo dalších šest letounů, z nichž čtyři jako Ju 52ce s motorem BMW VIIau. Jeden stroj byl zkoušen ve Švédsku jako torpédový, ale nakonec skončil jako tahač vzdušných terčů v Německu. Ju 52cai s motorem BMW IXu o výkonu 573 kW byl překonstruován z nákladního na osobní variantu pro 15 osob, pak opět sloužil k vlekání vzdušných terčů. Druhý postavený stroj byl přepracován na verzi Ju 52di s hvězdicovým motorem Armstrong Siddeley Leopard o 588 kW. Šestý kus v roce 1931 zakoupil dopravce Canadian Airways, kde létal pod označením Ju 52ce (CF-ARM) s kolovým podvozkem, na lyžích i jako plovákový.\nV roce 1936 došlo k jeho přestavbě na typ Ju 52cao s motorem Rolls-Royce Buzzard o výkonu 606 kW. V roce 1942 přešel ke společnosti Canadian Pacific Airlines a zůstal v provozu do roku 1947.\n\nProtože výkony s jedním motorem nesplnily očekávání, byla masově vyráběná verze Ju 52/3m poháněna třemi motory. Prototyp vznikl přestavbou ze sedmého vyrobeného draku Ju 52 (Werk-Nr.4007) a vybaven trojicí motorů Pratt & Whitney Hornet po 442 kW. Jeho první let proběhl v dubnu 1931.\nNásledně byly další dva rozestavěné exempláře Ju 52 dokončeny ve verzi Junkers Ju 52/3m de (Werk-Nr.4008 a 4009) s třemi motory Hornet bez krytů a předány aeroliniím Lloyd Aéreo Boliviano. V Bolívii byly letouny pokřtěny \"Juan de Valle\" a \"Huanuni\". V letech 1932-1935 se aktivně účastnily války s Paraguayí o Gran Chaco.\nDalší tři letouny verze Ju 52/3m di získalo kolumbijské letectvo Colombian Aviación Militar, kde se používaly i jako hydroplány s plováky. Nosily taktická čísla 621 (Werk-Nr.4010), 622 a 623.\nOsm letounů s nově řešeným podvozkem a kapotovanými motory Hornet neslo označení Ju 52/3m ce. Dva z nich byly dodány dopravní společnosti Lufthansa (D-2201, \"Boelcke\", Werk-Nr.4013 a D-2202, \"Richthofen\", Werk-Nr.4015), po jednom kuse zakoupily švédské aerolinie AB Aerotransport (Werk-Nr.4017) a finské Aero O/Y (Werk-Nr.4014) s plováky.\nJunkers Ju 52/3m ba (CV-FAI, později YR-ABF, Werk-Nr.4016) poháněly dva křídelní motory Hispano-Suiza 12 Mb o výkonu 551 kW. Stroj byl speciálně vyroben jako osobní letoun prezidenta Mezinárodní letecké federace (FAI) s luxusní kabinou pro cestující, rumunského knížete Bibesca. Později létal jako běžný linkový letoun.\nPředposlední Ju 52/3m ce (Werk-Nr.4018) byl určen pro bolivijské letectvo, který byl po bojích s Paraguayí předán aeroliniím Lloyd Aéreo Boliviano. Osmý letoun verze Ju 52/3m ce (D-2468, Werk-Nr.4019) převzala Lufthansa.\nNa počátku roku 1933 byl vyroben první stroj verze Ju 52/3m fe (Werk-Nr.4020), jehož křídelní motory Hornet byly opatřeny novějšími prstencovými kryty typu NACA a podvozek aerodynamickými kryty.\nV roce 1934 započala firma Junkers s výrobou verze Ju 52/3m ge s pohonnými jednotkami BMW 132 A-1 o výkonu 485 kW, což byly v Německu licenčně vyráběné Hornety. Posádka byla tříčlenná, kabina cestujících pojala 17 osob.\n\nVojenskou bombardovací variantu Ju 52/3m g3e poháněla trojice motorů BMW 132 A-3 o maximálním výkonu 533 kW. V letounu byla instalovaná jiná rádiová výstroj a pumové schránky DSAC 250 umístěné ve třech pumovnicích. Každá mohla pojmout dvě pumy SC 250 nebo deset pum SC 50. Obranná výzbroj se skládala z pohyblivého kulometu MG 15 ráže 7,92 mm na hřbetě trupu a stejné zbraně v částečně výsuvném střelišti pod trupem.\nDo konce roku 1935 byly bombardovací Ju 52/3m ve výzbroji dvou třetin tehdy existujících Kampfgruppen.\nDalším bombardovacím typem byl Ju 52/3m g4e, jehož kluzná patka ostruhy byla nahrazena kolečkem. Některé stroje nesly na hřbetě trupu kanón MG 151 ráže 20 mm.\nPřed vypuknutím druhé světové války obdržela Luftwaffe ještě Ju 52/3m g5e, které poháněly motory BMW 132 T-2 o výkonu 610 kW s univerzálními spojovacími uzly pro uchycení kolového, lyžového podvozku či plováků. Hřbetní pohyblivý kulomet byl doplněn dvěma stejnými pohyblivými kulomety ve stanovištích na obou bocích trupu. Střeliště pod trupem bylo zrušeno.\nČistě plováková verze Ju 52/3m g5e (See), vyrobená v malém množství, zpočátku nesla kovové plováky Junkers, které byly později nahrazeny plováky Heinkel.\nSuoběžně vyráběný Ju 52/3m g6e se zjednodušenou rádiovýbavou měl létat výhradně s kolovým podvozkem, několik exemplářů však neslo plováky Heinkel. Tato varianta byla poháněna trojicí motorů BMW 132 T po 610 kW.\n\nDo září 1939 Junkers vyprodukoval ještě několik civilních typů Ju 52.\nJu 52/3m i s trojicí motorů Pratt & Whitney Hornet SleG byl určen pro Švédsko. Tři varianty Ju 52/3m g s pohonem motorů Pratt & Whitney Wasp S3H1-G převzala British Airways, s motory Piaggio PXR italské aerolinie Ala Littoria a s pohonnými jednotkami Bristol Pegasus V polský LOT.\nDva letouny Ju 52/3m ho (D-AJYR, Werk-Nr.4045 a D-AQAR, Werk-Nr.4055) s motory Jumo 205 C zakoupila Lufthansa, pro kterou byla určena také verze Ju 52/3m reo s motory BMW 132 Da/Dc.\nDalší civilní Ju 52/3m te obdržel motory BMW 132 G/L a Ju 52/3m Z/Z1 s luxusnější výbavou kabiny cestujících pohonné jednotky BMW 132 Z-3.\n\nV roce 1940 bylo několik desítek letounů Ju 52/3m přestavěno na hledač min Junkers Ju 52/3m (MS). Speciální výstroj letounu tvořily solenoid na hliníkovém prstenci pod trupem a elektrický generátor o výkonu 150 kW v trupu. Jiné letouny tohoto typu měly místo elektromagnetů výmetnice petard, které sloužily k aktivaci akustických min. První kusy MS měly standardní výzbroj tří kulometů, která však byla u pozdějších strojů posílena. Horní střelecké stanoviště bylo opatřeno věží s kanónem MG 151 ráže 20 mm a kulomety MG 15 ráže 7,92 mm na bocích trupu byly nahrazeny kulomety MG 131 ráže 13 mm.\nOd roku 1941 byla ve výrobě zavedena nová transportní verze Ju 52/3m g7e, která měla větší nákladová vrata na pravém boku trupu a autopilot. Některé letouny byly vyzbrojeny dalším kulometem MG 15 v otevřeném střelišti v horní části krytu kabiny.\nJu 52/3m g8e byl opatřen přídavným nákladovým otvorem v podlaze kabiny. Pozdější stroje této verze poháněly motory BMW 132 Z. Hřbetní kulomet MG 15 byl postupně nahrazován kulometem MG 131.\nV roce 1942 byla zahájena výroba typu Ju 52/3m g9e poháněné motory BMW 132 Z, která byla vybavena vlečným zařízením pro nákladní kluzáky a zesíleným podvozkem.\nV malém počtu vyrobené Ju 52/3m g12epoháněly motory BMW 132 L o výkonu 588 kW. Několik těchto strojů převzala také Deutsche Lufthansa.\nPoslední sériovou variantou byl Junkers Ju 52/3m g14e, vyráběný od konce roku 1943 do poloviny roku 1944. Byl opatřen pancéřovanou pilotní kabinou a hlavňovou výzbroj tvořila trojice kulometů MG 15 v bočních okénkách a ve věži na horní části prosklené kabiny. Jeden kulomet MG 131 byl v otevřeném střelišti na hřbetě trupu.\n\nCelkem bylo v Německu postaveno 4 835 strojů, z toho 2 804 pro potřeby Luftwaffe.\n\nDalší stroje vznikly ve vichistické Francii v podniku Société Amiot v Colombes, kde jejich výroba pokračovala i po skončení války. Celková poválečná produkce do roku 1947 dala vzniknout 400 kusům, z nichž 113 bylo dohotoveno jako dopravní. Znárodněný Amiot, který nyní nesl název Ateliers Aéronautiques de Colombes, vyráběl Ju 52/3m jako AAC.1 Toucan. V letech 1949 a 1950 byly tyto letouny umístěné v Hanoji nasazeny proti vojskům Viet Minhu ve Francouzské Indočíně.\n\nOd ledna 1944 byla zahájena montáž Ju 52/3m z německých dílů budapešťskou firmou PIRT. Zde bylo sestaveno celkem 26 letounů z nichž čtyři převzala Luftwaffe, ostatní byly zařazeny do výzbroje maďarského letectva.\nProdukce typu probíhala do roku 1952 také ve Španělsku a to pod označením CASA C-352-L (170 kusů).\n\nV civilní službě bylo \"Ju 52\" využíváno v 30. a 40. letech mnoha leteckými společnostmi včetně Swiss Airu a Lufthansy (pro přepravu osob i nákladu).\nLufthansa nasadila první Ju 52/3m v roce 1932 a jejími řadami prošlo na 240 strojů tohoto typu.\nTři Ju 52/3m zakoupila BOAC, které u této letecké společnosti sloužily v rozmezí let 1937-1940 (G-AERU, „Juno“, G-AERX, „Jupiter“ a G-AFAP, „Jason“). V roce 1945 britové získali na okupovaném území Německa celkem 103 letuschopných Ju 52/3mg8e, jedenáct z nich bylo určeno pro British European Airways (G-AHPB, VM908, G-AHOC, VM923, G-AHOD, VN740, G-AHOE, VN723, G-AHOF, VN729, G-AHOG, VM979, G-AHOH, VN746, G-AHOI, VN744, G-AHOJ, VN756, G-AHOK, VN742 a G-AHOL, VN741). Všechny obdržely vojenská sériová čísla (WM892, VM900 až VM932, VM961 až VM987, VN176 až VN177, VN709 až VN731 a VN740 až VN756). Nejprve bylo pár vojenských strojů přelétnuto pro RAF do Británie, kde sloužily k transportu. Většina z nich zůstala v Německu, kde je RAF používalo k místní dopravě.\nÚpravy na civilní dopravní prováděla belfastská společnost Short Brothers and Harland. British European Airways tyto stroje nasadily na pravidelné linky v listopadu 1946. Nejprve se objevily na lince z Croydonu (Londýn) na letiště Nutts Corner v Belfastu s mezipřistáním v Liverpoolu (Speke). V únoru následujícího roku začaly létat na skotských tratích Glasgow-Belfast, Prestwick-Belfast, Glasgow-Aberdeen a rovněž z Glasgowa na Orknejské ostrovy a Shetlandské ostrovy. Během roku 1948 byly ze služby u BEA vyřazeny a nahrazeny letouny Douglas DC-3 Dakota.\nPět letounů létalo v barvách společnosti Deruluft, Sindicato Condor vlastnil 17 a South African Airways 15 Ju 52/3m. Před druhou světovou válkou dále vlastnila dopravní společnost Malért a Ala Littoria 5 Junkersů a SABENA 9.\n\nPrvní bojovou akcí německých Junkersů Ju 52/3m byl 20. července 1936 shoz letáků nad ostrovem Gran Canaria z letounu Lufthansy D-APOK. Dne 7. srpna pak dorazila na letiště v Seville první skupina německých letců s deseti stroji Ju 52/3m, které velel Oberleutnant Rudolf von Moreau. Jejich úkolem byla doprava vojáků a výzbroje z marockého Tetuánu na španělskou základnu Jerez de la Frontera.\nPrvní bombardovací operaci provedly dva německé Ju 52/3m 13. srpna 1936. Oba dopravní stroje dostaly po třech pumových schránkách DSAC 250/VIII se šesti 250 kg pumami. Jejich cílem byla republikánská bitevní loď Jaime I zakotvená v Málaze. Pilot von Moreau cíl nenalezl, Hpt. Henke zasáhl loď jednou pumou, která zabila nebo zranila 47 námořníků.\n\nV srpnu nacionalisté převzali devět strojů Ju 52/3m g3e, z nichž byla ustavena Escuadra B se základnou v Tabladě. Byla složená ze tří escuadrill, kterým velel José Rodríguez Díaz de Lecea. K první bombardovací akci došlo 14. srpna 1936, když letoun pilotovaný Commandantem Franciscem Díazem Trechuelem napadl republikánskou kolonu jižně od Madridu. 23. srpna bombardovala Escuadra B u Madridu letiště Getafe a ve dnech 27. a 28. srpna přímo Madrid.\n\nOd listopadu 1936 po ustavení Legionu Condor byly Ju 52 s německými osádkami seskupeny do Kampfgruppe 88. Vyřazované Junkersy z Legionu Condor byly předávány letectvu generála Franca.\nKoncem roku 1937 byly všechny španělské Ju 52/3m zařazeny do nočních bombardovacích jednotek 1-G-22 a 2-G-22. Poslední bombardovací akcí Junkersů Ju 52/3m ve Španělsku byl nálet na Belmez 26. března 1939.\n\nÚspěšné nasazení ve Španělsku vedlo velení Luftwaffe ke zformování první vojenské dopravní letecké jednotky v dějinách německého letectví. Stala se jí IV./KG 152 \"Hindenburg\", přejmenovaná 1. dubna 1938 na KGr.z.b.V 1 (bombardovací skupina zvláštního určení). Tato jednotka byla poprvé nasazena při anšlusu Rakouska, kdy její Ju 52/3m vytvořily vzdušný most na letiště Graz-Thalerhof.\n1. srpna 1938 byla na letišti Brandenburg-Briest zformována KGr.z.b.V 2. V létě 1939 následovaly další dvě skupiny, které byly s dvěma již existujícími sloučeny do KG z.b.V. 1 (bombardovací eskadra zvláštního určení). Koncem srpna byla utvořena KG z.b.V. 172.\n\nV roce 1936 obdržely Österreichsche Luftstreitkräfte čtyři letouny Ju 52/3m g3e, které byly zařazeny k bombardovací letce 1/B na základně v Zeltwegu. Po připojení Rakouska k Německu převzala tyto stroje německá Luftwaffe.\n\nKoncem třicátých let získala deset strojů Ju 52/3m g3e také Arma da Aeronautica (portugalské letectvo). Sloužily v Grupo de Bombardeamento Nocturno.\n\nV roce 1939 zahájily tři Ju 52/3m g4e službu ve Fliegertruppe (švýcarské letectvo).\n\nNa začátku druhé světové války používala německá Luftwaffe proti Polsku sedm skupin \"Ju 52/3m\" z KG z.b.V. 1, 2 a 172 jako transportní i bombardovací letoun. Dne 23. září svrhlo 30 Ju 52/3m dvoukilogramové zápalné pumy na Varšavu.\n\nPřed přepadením Dánska a Norska vzniklo deset nových skupin. KGr.z.b.V. 101-104 s letouny Ju 52/3m, KGr.z.b.V. 105 s různými typy letadel, včetně 33 Ju 52/3m, I., II. a III./KGz.b.V. 108 See, rovněž s různými typy včetně několika Ju 52/3m g5e(See).\nV norském tažení 9. dubna 1940 Junkersy Ju 52/3m z 5. a 6./KGz.b.V. 1 dopravily výsadkáře Luftwaffe při obsazení letiště Oslo-Fornebu. V odpoledních hodinách přistávaly Ju 52/3m z KGr.z.b.V. 103 na letišti Fornebu s posilami pěšáků Wehrmachtu. Následující den Ju 52/3m z KGr.z.b.V. 102 na letiště Fornebu přepravily další jednotky.\nJiné výsadkové jednotky, které na místo dopravily Ju 52/3m z 8./KGr.z.b.V. 1, dobyly strategicky důležitý most Vordingborg.\n\n10. května 1940 se účastnilo 475 strojů Ju 52/3m tažení proti zemím Beneluxu a Francie. Jednalo se o letouny z I., II., III. a IV./KG z.b.V. 2 a KGr.z.b.V. 101, 104 a 106. Ju 52/3m z KG z.b.V. 1 posloužily jako vlečné stroje kluzáků DFS 230, které přepravily výsadkáře do pevnosti Eben Emael v Belgii. 53 jiných Ju 52/3m této jednotky vysadily parašutisty po obou stranách mostu u Moerdijku v Nizozemsku. Dvanáct Ju 52/3m z I./KGr.z.b.V. 2 dopravilo výsadkáře nad mosty u Dordrechtu, dalších 29 Junkersů téže jednotky přistálo 4 km jižně od Dordrechtu u Wieldrechtu. V ranních hodinách vysadily 53 Ju 52/3m z II./KG z.b.V. 1 výsadkáře na letišti Waalhaven-Rotterdam, kam brzy dosedly další 53 Ju 52/3m z III./KG z.b.V. 1. V oblasti kolem Rotterdamu přistálo toho dne ještě 40 strojů Ju 52/3m a následující den dalších 240 Junkersů.\nV okolí Haagu se Ju 52/3m uplatnily při výsadkových operacích proti letištím Valkenburg, Ockenburg a Ypenburg.\n\nVe dnech 8.-9. prosince 1940 se 53 Ju 52/3m přemístily z Wesendorfu do Foggie na východě Itálie. V průběhu padesátidenní německé letecké výpomoci Itálii provedly 4028 operačních letů, při kterých přepravily do Albánie 30 000 vojáků a 4700 tun materiálu a při zpátečních letech do Itálie 8346 raněných.\n\nPři přepadení Řecka byl první velkou operací výsadek nad Korintem 26. dubna 1941. Z důvodů utajení cíle tohoto výsadku byly všechny dopravní jednotky umístěny na základně Plovdiv v Bulharsku. Jednalo se o I. a II./KG z.b.V. 1, KG z.b.V. 2, I./LLG 1, KGr.z.b.V. 60 (založená v lednu 1941) a 102 a letku vlečných letounů pro výsadkové kluzáky DFS 230.\nNa základě taktického úspěchu této operace bylo rozhodnuto obsadit řecký ostrov Kréta vzdušným výsadkem. Velitelem dopravního letectva pro tento úkol byl jmenován Generalmajor Gerhard, kterému podléhaly 493 letouny Junkers Ju 52/3m a více než 80 výsadkových kluzáků DFS 230. Operace byla zahájena 20. května 1941 a do pádu tohoto ostrova 31. května přišla Luftwaffe o 271 stroj Ju 52/3m.\n\nStroje byly nasazené ve všech bojových operacích německých výsadkových jednotek. Účastnily se také pokusu o letecký most, který zásoboval obklíčenou 6. armádu ve Stalingradu. Prakticky ve všech operacích utrpěl typ velké ztráty. V bitvě o Stalingrad bylo do 31. ledna 1943 zničeno 266 ks těchto strojů.\nNa východní frontě operovaly také Junkersy Ju 52/3m rumunské jednotky Escadrile 107.\n\nNa jaře 1944 zásobovaly Ju 52/3m německá vojska v Oděse a 1. tankovou armádu obklíčenou u Kamence Podolského.\n\nPočátkem roku 1945 existovalo již jen sedm skupin Ju 52/3m: I. a II./TG 1, II. a III./TG 2, II. a III./TG 3. Posledními velkými akcemi byly zásobovací lety nad obležené pevnosti Poznaň a Vratislav.\n\nPo druhé světové válce létaly \"Ju 52/3m\" až do roku 1948 na vnitrostátních linkách ve službách Československých aerolinií. Přestavbu jejich pěti (OK-ODH, -PDC později -PCC, -TDI později -TCB, -ZDN a -ZDO později -ZCA) strojů pro potřeby civilního dopravního letectví provedla továrna Letov. Československé vojenské dopravní letectvo používalo Junkers Ju 52/3m u 1. leteckého dopravního pluku pod označením D-7, později D 52. Celkově se do výzbroje dostalo 13 ks zrekonstruovaných letadel Ju-52, které tu po sobě zanechala Luftwaffe.\n\nV Norsku bylo po válce zkonstruováno několik Ju 52/3m, s použitím náhradních částí zanechaných Němci v továrně Horten Flyfabrik. Francouzská továrna Amiot ve městě Colombes vyrobila 415 ks Ju 52, který získal název AAC.1 Toucan a sloužil v indočínském konfliktu a v severní Africe. Po jejich vyřazení v roce 1960 jich několik zakoupilo Portugalsko a používalo je až do roku 1971.\n\nPo válce zařadil rekonstruované Ju 52/3m na civilní linky rovněž Aeroflot, 85 strojů využívala v rozmezí let 1946 až 1947 Air France a 11 britský dopravce BEA.\n\n\n\"Junkers Ju 52/3m\" byl třímotorový samonosný dolnoplošník pro tří až čtyřčlennou posádku a 19 cestujících. Kovová kostra křídla, pevných i pohyblivých ocasních ploch a trupu, byla potažena typickým vlnitým duralovým plechem. Rovněž krycí plechy motorů byly duralové. Hvězdicové motory umístěné v gondolách a přední části trupu poháněly kovové dvoulisté vrtule, bez měnitelného úhlu náběhu. Podvozek byl pevný.\n\n\n\n"}
{"id": "36139", "url": "https://cs.wikipedia.org/wiki?curid=36139", "title": "Luna 2", "text": "Luna 2\n\nLuna 2 (známá též jako Lunik 2) byla sovětská sonda, která 13. září 1959 úspěšně dopadla do východní části oblasti Mare Imbrium na Měsíci. Sonda byla technicky vybavena například kamerami, scintilačními detektory, detektory ionizujícího záření, magnetometry a mikrometeoritní detektory. Je to první sonda, která dopadla na Měsíc a první člověkem vyrobený objekt, který dosáhl jiného nebeského tělesa.\n\nVáha sondy činila 390,2 kg, průměr těla měřil něco přes metr a konstrukčně se Luna 2 příliš nelišila od své předchůdkyně Luny 1. Patřila do sond první generace (spolu s Luna 1 a Luna 3). Kulovitá sonda se dvěma rozdělenými hemisférami byla na jedné straně vybavená systémem antén pro přenos rádiového signálu a na druhé polokouli (té směrem k Měsíci) se nacházely kamery, které měly snímat detaily měsíčního povrchu. Vybavení sondy dále obsahovalo Geigerův počítač pro zjišťování radiace, magnetometr, zařízení na detekci mikrometeoritů atd.\n\nNa sondě byl umístěn kulovitý emblém, který byl složen ze 72 kusů pětiúhelníků se státním znakem SSSR a s nápisem SSSR – září 1959.\n\nZajímavá byla příprava sondy pro let i pozdější dopad. Spolu s posledním stupněm rakety byly všechny díly i přístroje rakety sterilizovány, aby se na Měsíc nedostala žádná forma pozemského života.\n\nStartovala 12. září 1959 z kosmodromu Bajkonur. Po startu a nabrání únikové rychlosti se Luna 2 oddělila od třetího stupně raketového nosiče, který podobně jako sonda měl dopadnout na povrch Měsíce. Po 33,5 hodinách letu ustal radiový signál přicházející ze sondy a sonda se úspěšně zaryla do měsíčního povrchu rychlostí 3,3 km/s. Místo dopadu bylo západně od Mare Serenitatis, v oblasti Mare Imbrium (Moře dešťů) 13. září 1959 ve 21:02:24 středoevropského času, nedaleko kráterů Archimedes, Aristillus a Autolycus. Za třicet minut od dopadu sondy dopadla na povrch i třetí část raketového nosiče.\nBěhem letu k Měsíci proběhl pokus na hledání plynu ve volném prostoru. Ve vzdálenosti 140 000 km od Země bylo vypuštěno 10 kg sodíku. Vzniklý oranžový oblak byl pozorován i v ČSSR. Dalo se tak pozorovat, jak se plyn sodný chová ve vakuu a nulové gravitaci.\n\nLuna 2 měřila intenzitu magnetického pole a radiačních pásů Země a Měsíce, složení a intenzitu kosmického záření a složení plynové složky meziplanetární hmoty. Zkoumala těžká jádra v kosmickém prostoru, mikrometeority a hustotu atmosféry Měsíce. Všechny tyto údaje předávala až do svého dopadu na měsíční povrch řídícímu středisku.\n\nSonda během svého pádu odvysílala snímky přibližující se měsíční krajiny, dále sonda neobjevila žádné magnetické pole Měsíce a ani žádné radiační pásy jako u Země. Přímo také měřila Sluneční vítr. Luna 2 také ukázala časové změny v elektronovém toku a energetickém spektru Van Allenových pásů.\n\nPodle Antonína Vítka, experta na astronautiku Akademie věd České republiky, zvažoval Sovětský svaz, že by Luna 2 dopravila na povrch Měsíce nukleární nálož, která měla vybuchnout. Sovětský svaz chtěl takto demonstrovat svou vojenskou sílu, ale nakonec od záměru upustil z obavy, že v případě havárie nosné rakety a jejího dopadu mimo území SSSR by se nálož mohla dostat do nepovolaných rukou. Odpálení atomové bomby na Měsíci v té době zvažovali také Američané.\n\n\n"}
{"id": "36142", "url": "https://cs.wikipedia.org/wiki?curid=36142", "title": "Luna 3", "text": "Luna 3\n\nLuna 3 (známá také pod názvy Lunik 3 či 00021) byla sovětská vesmírná sonda, která jako první získala fotografie odvrácené strany Měsíce. Na Měsíci nepřistála, minimální vzdálenost, na kterou se přiblížila, byla 7 940 km od povrchu.\n\nHmotnost sondy byla 278,5 kilogramů. Její délka byla 130 cm a šířka 90-120 cm. To bylo dáno prstencem, který sondu obepínal. Luna 3 byla automatická sonda, která byla napájena chemickými bateriemi. Část energie získávala i ze solárních článků, které byly umístěny na prstenci. Sonda byla válcovitého tvaru s polokulovými hemisférami na koncích. Horní hemisféra se mohla otevřít a vysunout tak fotografické zařízení. Získané fotografie pak odesílala pomocí skeneru rádiovými vlnami přes soustavu šesti antén (čtyři byly v horní a dvě v dolní části).\n\nLuna 3 měla také zařízení na regulaci vnitřní teploty, které se automaticky sepnulo, když teplota uvnitř přesáhla 25 °C. Chladicí systém byl důležitý, přehřátí mohlo způsobit poruchu přístrojového vybavení. Sonda byla vybavena detektorem mikrometeoritů a kosmického záření, jež bylo namontováno na vnější straně sondy. Stejně jako Luna 1 a Luna 2 neměla ani Luna 3 motory pro korekci své dráhy.\n\nSonda startovala 4. října 1959 z kosmodromu Bajkonur. 7. října na povel ze Země začala fotografovat Měsíc ze vzdálenosti 65-68 000 km, později i jeho odvrácenou stranu. Palubní fotoaparatura pracovala 40 minut. Naexponovaný film prošel automatickým vyvolávačem, ustalovačem a byl vysušen. Po zpracování sonda přes radioaparaturu předávala snímky Zemi.\nMimo to sonda zkoumala plynnou složku meziplanetárního prostoru, kosmické záření a mikrometeority. Po obletu Měsíce pokračovala zpět k Zemi po oběžné dráze 47-480 000 km. Dne 20. dubna 1960 shořela v zemské atmosféře po 199 dnech letu, 11 obězích.\n\nSnímky ze 70% povrchu odvrácené strany Měsíce byly sice nízké kvality, ale přece jen umožnily vytvořit první atlas měsíční krajiny. Fotografie ukázaly rozdílný charakter krajiny odvrácené strany proti straně přivrácené. Sonda objevila nová pohoří, ale pouze dvě moře, která byla pojmenována Mare Moscovrae (Moskevské moře) a Mare Desiderii (Moře snů – dnes Mare Ingenii, Moře touhy). Svého hlavního cíle sonda dosáhla a připsala Sovětům další prvenství v závodech v dobývání kosmu.\n\n"}
{"id": "36147", "url": "https://cs.wikipedia.org/wiki?curid=36147", "title": "Seznam norských spisovatelů", "text": "Seznam norských spisovatelů\n\nJména v seznamu jsou uspořádána abecedně podle příjmení, ženská příjmení jsou přechýlená. Řazení ctí českou abecedu; å, ä jsou v platnosti a; æ třeba hledat jako e; ø a ö jsou na místě o.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nKromě v seznamu uvedených M. Blekastadové a M. Konupka se o šíření české kultury v Norsku zasloužili \n\nPoučení o dějinách norské literatury poskytuje heslo\n"}
{"id": "36150", "url": "https://cs.wikipedia.org/wiki?curid=36150", "title": "Tuzla", "text": "Tuzla\n\nTuzla je město v Bosně a Hercegovině. Má 120 441 obyvatel a leží v bosňácko-chorvatské Federaci Bosny a Hercegoviny, na severu země u hranic s Republikou srbskou. Je také centrem své samosprávné jednotky (kantonu)\n\nPrvní písemná zmínka o Tuzle pochází z roku 950, z letopisů byzantského historika a císaře Konstantina VII. Porfyrogenneta. V té době byla ohniskem bojů pod Uherskou vládou a jmenovala se \"Soli,\" podle místního slaného jezera. Název Tuzla ze jména Soli vychází. Tuzla v turečtině znamená solný důl. Archeologové prokázali, že Tuzla je osídlená od doby neolitu již přes 6 000 let, což z ní činí jedno z nejstarších hrazených sídel a později měst v Evropě. Na jeho kolonizaci se v období počátků našeho letopočtu podíleli Římané, kteří je připojili ke své provincii Dalmácie.\n\nRoku 1878 byla Tuzla osvobozena od nadvlády Osmanské říše, do níž se dostala po řadě konfliktů roku 1510. V letech 1878–1920 byla součástí Rakousko-Uherska. Byla zde založena solná továrna, jeden z nejvýznamnějších distributorů soli v celé říši. Ve zdejší vojenské posádce až do konce první světové války sloužili mj. čeští vojáci. Roku 1928 byla Tuzla s celou Bosnou a Hercegovinou připojena ke svazku jihoslovanských zemí do Jugoslávského království.\n\nV roce 1943 se Tuzla stala největším městem, které jugoslávští partyzáni během druhé světové války osvobodili. Až do bosenské války se postupně vyvíjelo v moderní, průmyslové město. Za bosenské války v letech 1990–1998 obléhaly Tuzlu srbské vojenské jednotky, které město značně poničily. Nejvážnějším incidentem této doby byla smrt 72 mladíků při minometné palbě v roce 1992. Připomíná ji památník v centru města.\n\nPo válce se město snaží přilákat turisty, kterých ročně přijede přes sto tisíc. Hlavní atrakcí je zde slané jezero a při něm otevřený Solný trh, tj. Solné muzeum. Jihobosenské muzeum vystavuje bohaté archeologické, historické a etnologické památky. K dalším turistickým cílům patří galerie a knižní festival Meši Selimoviće, který se koná každoročně a je pojmenovaný po známém balkánském spisovateli.\n\nPo Sarajevu a Banja Luce je Tuzla třetím významným průmyslovým městem na území Bosny a Hercegoviny. Ve městě nebo v jeho bezprostřední blízkosti se nachází různé průmyslové závody těžkého, chemického a potravinářského průmyslu. U obce Šićki Brod na západě města se nachází tepelná elektrárna a v nedalekém Lukavaci cementárna. Do Tuzly vede několik železničních tratí z dalších měst a hlavní silniční spoje.\n\nPrvní medresa byla v Tuzle otevřena v 17. století (Behrambegova medresa). V současné době existuje v Tuzle 23 základních a 17 středních škol, které mají celkem 25 000 studentů. Univerzita v Tuzle byla založena v roce 1976, i když se zde již nacházely některé fakulty vysokých škol již v 50. letech 20. století. Na univerzitě studuje okolo 15 000 studentů, vzhledem k průmyslovému charakteru města i jeho okolí se zde nachází například i Hornicko-geologicko-stavební fakulta. Kromě univerzity se v Tuzle nachází také i dramatická akademie a několik dalších soukromých vysokých škol a institutů. \n\n\n"}
