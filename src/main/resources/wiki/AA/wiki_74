{"id": "48223", "url": "https://cs.wikipedia.org/wiki?curid=48223", "title": "K+R", "text": "K+R\n\nK+R (z anglického \"Kiss and Ride\", česky \"Polib a jeď\") je forma kombinované přepravy s návazností individuální automobilové dopravy na veřejnou hromadnou dopravu. Umožňuje se zřizováním míst pro krátké zastavení nebo vyčkávání osobních vozidel v blízkosti nádraží, stanic metra a jiných terminálů a zastávek veřejné dopravy, v blízkosti kulturních a sportovních středisek, případně u škol. Je určena pro sdílenou automobilovou dopravu (spolujízdu), kdy řidič přepravuje automobilem k místu veřejné dopravy ještě další osobu nebo osoby, tam jim umožní přestup na veřejnou dopravu a následně pokračuje vozidlem do cíle své cesty. Obdobně lze tato místa použít i v opačném směru. \n\nZřizování míst pro K+R je důležitým nástrojem podpory veřejné hromadné dopravy a integrovaných dopravních systémů a efektivního využívání individuální automobilové dopravy. \n\nV České republice byla speciální dopravní značka pro takové místo poprvé zavedena novelizační vyhláškou č. 247/2010 Sb. s účinností od 14. září 2010. Vyhláška stanoví, že tato značka označuje „parkoviště, na kterém lze zastavit za účelem vystoupení a nastoupení osob, které dále využívají prostředek hromadné dopravy osob“; zastavit znamená uvést vozidlo do klidu na dobu nezbytně nutnou k neprodlenému nastoupení nebo vystoupení přepravovaných osob. Před zavedením této značky bylo možné je označovat například jako parkoviště s omezenou dobou stání do 5 minut nebo značkou zákazu zastavení s dodatkovou tabulkou, která popíše výjimky. \n\nPrůzkumem ÚDI byla poptávka K+R v pracovní den v roce 2001 zjišťována u stanic metra Černý Most, Nové Butovice, Radlická, Kačerov a Opatov. U nejfrekventovanějších stanic metra vystupovalo tímto způsobem z osobních automobilů kolem 250 osob během čtyřhodinového sledovaného období v dopravní špičce. \n\nUmístění dopravní značky je upraveno zákonem č. 361/2000 Sb., o provozu na pozemních komunikacích a o změnách některých zákonů (zákon o silničním provozu), v platném znění. Konkrétně jej upravuje § 63 odstavec 1 písmene e) zákona o silničním provozu, který jej definuje jako svislou dopravní značku sloužící k orientaci. Dalším podrobnějším právním předpisem upravujícím umístění této dopravní značky je vyhláška č. 294/2015 Sb., kterou se provádějí pravidla provozu na pozemních komunikacích, v platném znění, kde je v Příloze č. 5 uvedeno jak vyobrazení samotné značky, tak její název, význam a využití. Značka je evidována pod číslem IP 13e, nese název Parkoviště K+R a označuje parkoviště, na kterém lze zastavit za účelem vystoupení a nastoupení osob.\n\n\n"}
{"id": "48224", "url": "https://cs.wikipedia.org/wiki?curid=48224", "title": "Blanice", "text": "Blanice\n\nBlanice může být:\n\n\n\n"}
{"id": "48225", "url": "https://cs.wikipedia.org/wiki?curid=48225", "title": "Naučená bezmocnost", "text": "Naučená bezmocnost\n\nNaučená bezmocnost (anglicky \"learned helplessness\") je pojem, který vytvořil student Pensylvánské univerzity Martin E. P. Seligman roku 1975, na základě sledování pokusů se zvířaty. Pokusné zvíře, které se naučí, že nemůže kontrolovat averzivní podnět – vyhnutí se elektrickému šoku – upadá do stavu bezmoci a demotivace. \n\nNásledující experimenty s lidmi tuto teorii potvrdily. Slovy Seligmana \"(Nakonečný, 2000)\" jde o „očekávání, že konsekvence je nezávislá na vlastní volní reakci, což a) snižuje motivaci chtít tuto sekvenci kontrolovat, b) interferuje ve schopnosti naučit se, že vlastní reakce konsekvenci skutečně kontrolují.“\nJedná se tedy o jakési neadekvátní zhodnocení dosavadních opakujících se zkušeností, které vedou k pocitu a názoru, že člověk nemá kontrolu nad výsledky svého jednání, a to dokonce ani v situaci, kdyby tato kontrola byla možná \"(Macek, 2000)\". Pokud výjimečně při svých pokusech dosáhne příznivého výsledku, a je momentálně úspěšný, selhává tento člověk nadále tím, že nedovede úspěšnou zvládací strategii zopakovat a naučit se ji používat \"(Čáp, Mareš, 2001)\"\n\nSeligman se svými spolupracovníky provedli řadu pokusů, které teorii naučené bezmocnosti potvrzovaly. Poté se pokoušel pomocí tohoto konceptu vysvětlit vznik deprese u lidí – zde se ovšem již setkal s radikálním odmítnutí ze strany vědecké veřejnosti. Navázal spolupráci s britským psychologem Johnem Teasdalem a vytvořili novou hypotézu, která spojovala naučenou bezmocnost s místem řízení (Locus of Control – koncept J.B Rottera (1972), dělící lidi na skupinu externalistů, kteří výsledky své činnosti připisují vnějším faktorům, a skupinu internalistů, které je naopak připisují faktorům vnitřním, osobnostním rysům apod.), která byla vzápětí potvrzena i z jiných zdrojů \"(Hunt, 2000).\"\n\nPůvodní Seligmanův koncept obohatil v roce 1978 L. Y Abramson, který upozornil na to, že pro vysvětlování úspěchů a neúspěchů požíváme své vlastní explanační (vysvětlovací) styly. Ty mohou ve svém rozpětí zabíhat až do extrémních hodnot, což je na straně jedné pesimistický, a na straně druhé optimistický explanační styl. „Pesimistický explanační vysvětlovací styl má člověk, u něhož se projevuje tendence vysvětlovat příčiny špatných výsledků jako příčiny stabilní, globální a vůči sobě vnitřní, zatímco příčiny dobrých výsledků jako nestabilní, specifické a vůči sobě vnější\" \"(Eisner, Seligman, 1996; Taylor, Aspinwall, 1996; Čáp, Mareš, 2001)\"\n\n"}
{"id": "48228", "url": "https://cs.wikipedia.org/wiki?curid=48228", "title": "Mohérové barety", "text": "Mohérové barety\n\nMohérové barety (polsky \"moherowe berety\") je v Polsku rozšířeným označením starších osob podporujících konzervativní pojetí katolického náboženství, nacionalismu a neakceptujících požadavky zrovnoprávnění homosexuálních párů. V současnosti splynul se skupinou posluchačů Radia Maryja. Původně hanlivé označení přijala nakonec polská katolická pravice za své.\n\nOznačení pocházející od (často svépomocí) pletených pokrývek hlavy, jaké nosí starší chudé Polky, použila jako první v deníku Rzeczpospolita žurnalistka Maja Narbutt. \"Extaticky zahleděné do preláta Jankowského,\" napsala ve článku \"Labyrinty kněze\" 23. října 2004, \"odměňují potleskem téměř každé jeho slovo. V Gdaňsku se říká, že otec prelát má svou legii mohérových baretů.\" Název upomíná na rozšířené označování speciálních vojenských jednotek jako zelené, či jiné barety.\n\nDo širšího povědomí se označení dostalo na podzim roku 2005 prostřednictvím diskutérů internetového fóra deníku Gazeta Wyborcza a následně novinářů po publikování fotografie Roberta Góreckého \"Mohérový baret na výstrahu\". (Fotografie nyní dostupná v placeném archivu Gazety Wyborczé zobrazuje zástup seniorek v pletených čapkách.)\n\n\"Ať žije mohérová koalice! Vidím mohérové barety, bravo!\" volal ředitel Radia Maryja Tadeusz Rydzyk během předvolebních mítingů, na kterých vyjadřoval podporu stranám PiS, resp. LPR.\n\nPojem příležitostně užívají i politici. („Polsko není odkázáno na mohérovou koalici,“ uvedl Donald Tusk při debatě v Sejmu o vládním programovém prohlášení premiéra Kazimierze Marcinkiewicze o koalici PiS s LPR). Následně se však za své výroky omluvil.\n\nVýzkum fenoménu mohérových baretů provedla agentura Axciom Polska. Podle jejího zjištění tvoří mohérové barety zhruba 3,1 % polské populace. Jsou to převážně manželé starší padesáti let, jejichž děti už žijí samostatně. Zhruba 80% těchto lidí má pouze základní vzdělání, 36% z nich (dosud) fyzicky pracuje. Zhruba jedna čtvrtina z nich používá mobilní telefon, pevnou linku má zavedenou 84 % z nich a asi polovina má bankovní konto. Ve volném čase luští křížovky, nebo rybaří. Na dovolenou nejezdí. 73 % z nich zůstává doma. (Upozornění: odkaz zahrnuje několik studií v PDF a HTML, které dohromady čítají několik set stran.)\n\n"}
{"id": "48244", "url": "https://cs.wikipedia.org/wiki?curid=48244", "title": "Kužel", "text": "Kužel\n\nKužel je oblé těleso, které získáme jako průnik kuželového prostoru a rovinné vrstvy.\n\nČást kuželové plochy, která tvoří povrch kužele, je označována jako \"plášť kužele\". Řez kuželového prostoru hraniční rovinou vrstvy se nazývá \"podstava\". Plášť kužele a podstavu nazýváme společným názvem \"povrch kužele\". Bod, ve kterém se rovinný řez kužele redukuje na bod, se označuje jako \"vrchol kužele\". Kolmá vzdálenost mezi podstavou a vrcholem se nazývá \"výška kužele\". Vzdálenost mezi vrcholem a podstavou podél pláště nazýváme \"stranou kužele\".\n\nJe-li podstavou kužele kruh, pak jej označíme jako kruhový. Pokud kolmice spuštěná z vrcholu na rovinu podstavy prochází středem podstavy kruhového kužele, pak kužel označujeme jako rotační kužel nebo kolmý kruhový kužel. Pokud kruhový kužel není kolmý, pak jej označujeme jako kosý.\n\nMějme jednoduchou uzavřenou křivku formula_1, která leží v rovině. Body, které leží na přímkách procházejících libovolným bodem křivky formula_1 a bodem formula_3 ležícím mimo rovinu křivky formula_1, tvoří kuželovou plochu. Část prostoru ohraničená kuželovou plochou se nazývá kuželový prostor.\n\nKuželová plocha je množina bodů v prostoru, která vznikne z kužele tím, že odstraníme podstavu a každou úsečku pláště (tj. spojnici vrcholu kužele s bodem hranice podstavy) prodloužíme na přímku. Nejlepší představa je taková, že se jedná o dva středově souměrné (podle vrcholu kužele) kornouty jdoucí do nekonečna.\n\nKuželová plocha (kvadratický kužel) s vrcholem v počátku, která v rovině formula_5 prochází elipsou formula_6 (tzv. \"řídící křivka\"), má rovnici\n\nPřímky, které tvoří povrch kužele, se nazývají \"tvořící přímky\".\n\nTato plocha je \"asymptotickou plochou\" (\"asymptotickým kuželem\") hyperboloidů\n\nPro formula_9 jde o rotační kužel s osou rotace formula_10.\n\nKuželovou plochu s vrcholem v bodě formula_11 je vždy možné vyjádřit rovnicí\n\nPro objem kužele platí\nkde formula_14 je obsah podstavy a formula_15 je výška kužele.\n\nRotační kužel je rotační těleso vzniklé otáčením pravoúhlého trojúhelníku v prostoru okolo jedné z odvěsen. Otáčením druhé odvěsny vznikne kruhová podstava kužele (někdy také nazývaná jako základna kužele), otáčením přepony pak kuželová plocha nebo jinak plášť kužele. Tento plášť je v podstatě „stočená“ kruhová výseč, jejíž úhel závisí na poměru výšky kužele a poloměru podstavy. Společný vrchol přepony a osy otáčení nazýváme vrchol kužele.\n\nOznačíme-li formula_16 poloměr kruhové podstavy kužele a formula_17 výšku kužele (tj. vzdálenost vrcholu kužele od základny), pak lze vypočítat:\n\n\n\n\nZ geometrického pohledu jsou zajímavé řezy rotační kuželové plochy, tj. průniky této plochy s nějakou rovinou.\n\nSingulární řezy kužele - pokud rovina řezu prochází vrcholem kužele, mohou nastat tři případy:\n\nRegulární řezy kužele - pokud rovina řezu neprochází vrcholem kužele, mohou nastat čtyři případy:\n\nTo je důvod, proč jsou elipsa, parabola a hyperbola nazývány souhrnně kuželosečkami.\n\n\n"}
{"id": "48246", "url": "https://cs.wikipedia.org/wiki?curid=48246", "title": "Jan Janský", "text": "Jan Janský\n\nJan Janský (3. dubna 1873, Praha-Smíchov – 8. září 1921, Dolní Mokropsy) byl český sérolog, neurolog a psychiatr, objevitel čtyř základních krevních skupin.\n\nNarodil se v Praze na Smíchově v rodině obchodníka. V roce 1892 vystudoval smíchovské gymnázium, tehdy akademické. Po maturitě pak pokračoval ve studiích lékařství na lékařské fakultě Univerzity Karlovy v Praze, kterou absolvoval v roce 1898. Po promoci nejprve nastoupil jako asistent u profesora Kuffnera a posléze jako lékař na psychiatrickou kliniku v Praze. Ve svých pracích se ukázal jako bystrý pozorovatel a kritický posuzovatel. Navazoval na tradici české psychiatrie, která tehdy stavěla na výsledcích získaných vyšetřovacími metodami somatické medicíny. Vedle vědecké a didaktické činnosti se uplatnil i mimo kliniku. Byl soudním znalcem z psychiatrie a jeho posudky přispívaly k vážnosti oboru u soudu.\n\nV roce 1914 se stal profesorem pražské České univerzity a zástupcem přednosty psychiatrické kliniky. Během první světové války nastoupil do služby jako lékař na frontě. Po dvou letech, v roce 1916, byl po prodělaném srdečním infarktu zproštěn služby a vrátil se do vlasti. Po skončení války nastoupil na místo přednosty neuropsychiatrického oddělení Vojenské nemocnice v Praze. Tři roky nato, 8. září 1921, zemřel v Černošicích nedaleko Prahy na následky anginy pectoris v 48 letech věku. Pamětní deska připomínající jeho zdejší pobyt je umístěna v Černošicích na domě čp. 397.\nJako psychiatr se od počátku své lékařské praxe zabýval vztahem mezi aglutinací (shlukováním) krve a duševními poruchami. Po několikaletém výzkumu pak dospěl k poznání, že tento vztah neexistuje, tedy že mezi srážením krve a duševními onemocněními člověka není žádná spojitost. Na základě těchto poznatků napsal vědecké pojednání a v listopadu roku 1906 přednesl jeho závěry před členy Spolku českých lékařů. Na vzorku 3 160 „bláznů“ prokázal, že lidskou krev, ať člověka zdravého nebo duševně nemocného, lze podle určitých rozdílů ve vlastnostech krvinek rozdělit do 4 základních skupin. V roce 1907 byla jeho práce uveřejněna ve Sborníku klinickém pod názvem „Haematologická studie u psychotiků“. Jako víceméně vedlejší produkt své výzkumné činnosti popsal čtyři základní krevní skupiny (neoznačil tak, jak je tomu dnes, tedy A, B, AB a 0, ale přiřadil jim římské číslice I., II., III. a IV.). Výsledky svého výzkumu popsal následovně: „Systematické naše vyšetřování – byť k účelům psychiatrickým nepřineslo žádný cennější praktický užitek – objevilo pozoruhodná, dosud nikdy neuvedená fakta“ (1907). Dále se však výzkumu krve nevěnoval a soustřeďoval se hlavně na psychiatrii a neurologické výzkumy, například intenzivně zkoumal problematiku mozkomíšního moku.\nPřiřazení prvenství, co se týče objevu dělení lidské krve do krevních skupin, ovšem vyvolávalo a vyvolává rozporuplné názory. Vídeňský patolog Karl Landsteiner (1868–1943) již v roce 1900 prohlásil, že „krevní sérum normálního člověka je často schopno shlukovat červené krvinky jiného zdravého jedince“. Ve snaze tento jev vysvětlit odebral krev sobě a 21 kolegům a zjišťoval reakci každého vzorku krvinek na každý vzorek krevního séra. Poté v roce 1901 prezentoval výsledek svých pokusů v práci „O projevech aglutinace normální lidské krve“, kde potvrdil existenci tří krevních skupin. Za dva roky na jeho popud kolegové Decastello a Sturli objevili skupinu čtvrtou, nejvzácnější, v původních vzorcích chybějící. Landsteiner za svůj objev obdržel v roce 1930 Nobelovu cenu.\n\nKe stejným závěrům dospěl v roce 1907 Janský, který také prokázal existenci čtvrté krevní skupiny (v současné době označované jako AB) navíc však provedl správnou klasifikaci skupin. Zabýval se dlouho a soustavně studiem některých krevních vlastností u svých nemocných. O Landsteinerovi a jeho práci Janský nic nevěděl. Landsteiner ve své souborné práci z roku 1910 Janského ostatně také necitoval.\n\nV roce 1910 Američan William Lorenzo Moss dospěl ke stejným výsledkům, o Janského práci se však dozvěděl až po dokončení práce vlastní. Doplnil ji o toto sdělení s tím, že uznal Janského prioritu správné klasifikace. V Americe se tak stal Janský na čas skutečným objevitelem krevních skupin. V roce 1921 americká lékařská komise uznala jeho prvenství v objevu krevních skupin (Janský byl upřednostněn před Landsteinerem). Jeho systém byl obecně uznán a poměrně dlouhou dobu byl také jediným podkladem pro zajišťování bezpečných podmínek pro krevní transfuzi.\n\nJeště v roce 1923 J. Diviš v souborné a pečlivě zpracované práci o krevní transfuzi uvádí, že krevní skupiny objevili američtí autoři Landsteiner, Jansky a Moss. Ke změně došlo v témže roce za zajímavých okolností. Chirurgové K. Neuwirth, A. Jirásek a F. Zahradnický se zúčastnili VI. Mezinárodního chirurgického kongresu v Londýně, kde důležitým tématem byly transfuze. Tam se švédský chirurg T. Riek zeptal členů československé delegace, zda Janského znají a vědí, že byl první na světě, kdo popsal 4 hlavní krevní skupiny. Tak by se vlastně aglutinační zkouška zvaná „americkou zkouškou“ měla jmenovat „českou zkouškou“. Překvapení lékaři po návratu z Londýna a po ověření fakt způsobili, že Janský byl objeven pro český vědecký svět. Okamžitě se vyrojily články a výroky vysoce hodnotící jeho světový přínos, později byl také natočen sugestivní film podle scénáře V. Neffa. Celá kampaň vrcholila názory, které zpochybňovaly Landsteinerovo prvenství i Nobelovu cenu a Janského stavěly proti němu. Během let se hodnocení dostalo do střízlivějších poloh. Například profesor Vondráček, Janského žák, napsal v roce 1971: „...objevil IV. krevní skupinu AB“ a dále „Dosah svého objevu netušil a také jej nikterak prakticky nevyužil“.\n\nVědecká i odborná úroveň celé jeho práce byla nepochybně vysoká. Je obdivuhodné, jak klinik objevil podstatné a tehdy zcela nově se rozvíjející teoretické poznatky. Znamenité byly jeho metodické postupy, skutečnost, že si všiml nového poznatku, který ležel mimo hlavní proud jeho zájmu a že poznatek utřídil do klasifikace, která platí dodnes. Jeho práci poznamenala skutečnost, že zemřel v poměrně mladém věku a již léta před smrtí trpěl těžkou nemocí.\n\nByl propagátorem dárcovství krve. Na jeho počest je dobrovolným dárcům krve v České republice a na Slovensku udělována Medaile prof. MUDr. Jana Janského.\n\nV roce 1953 byl natočen životopisný film \"Tajemství krve\" režiséra Martina Friče pojednávající o jeho životě. Hlavní roli zde hrál Vladimír Ráž.\n\nV Praze 13 je po něm pojmenována ulice – Janského.\n\n"}
{"id": "48248", "url": "https://cs.wikipedia.org/wiki?curid=48248", "title": "Sardinie", "text": "Sardinie\n\nSardinie (italsky \"Sardegna\", sardinsky \"Sardigna\", \"Sardinna\" nebo \"Sardinnia\") je autonomní oblast na stejnojmenném ostrově na jihozápadě Itálie ve Středozemním moři. Nachází se mezi Apeninským poloostrovem, Španělskem, Korsikou a Tuniskem. Region má rozlohu 24 100 km², přes 1,6 miliónu obyvatel a dělí se na 4 provincie a metropolitní město Cagliari. V regionu se mluví kromě italštiny také sardinštinou a ve městě Alghero katalánštinou.\n\nOstrov je značně hornatý s členitým pobřežím. Nejvyšším vrcholem je Punta La Marmora (1 834 m) v masivu Gennargent. Oblast zahrnuje hlavní ostrov Sardinie a okolní ostrovy, mimo jiné např. Sant'Antioco, San Pietro, Asinara, La Maddalena a Caprera.\n\nO Sardinii pojednává česko-italský celovečerní film \"Mír s tuleni\", obsahující mimořádně zajímavé archivní i nově pořízené záběry Sardinie ze vzduchu, pevniny i z moře. Film vznikl ve spolupráci se sardskými obyvateli městečka Cala Gonone a byl po celé Sardinii promítán také v kinech.\n\nTuristé navštěvují horo-skalnatá oblast Aggius (5 km SZ od Tempia) se stometrovými oblými monolity. Hodnotné možnosti tu mají horolezci. Na severním pobřeží u Capo Testa se nalézá pás 60–90 m vysokých, oblých balvanových kup, přístupných z moře i pobřeží. Lezecké stěny se zvedají z moře a pláží v Golfo di Orosei u Cala Gonone a jižněji u Cala Fuili a Cala Luna. Efektní červené skalní stěny vystupující přímo z vody u Arbatax (poblíž Tortoli) se pro svou zvětralost využívají méně. Na Sardinii se nachází neznámé prehistorické stavby - nuraghy z let 1500–300 př. n. l. V provincii Oristano je archeologické naleziště starobylého města Tharros. Přístup je nejčastější lodí z Itálie anebo Korsiky přes Bonifácký průliv.\n\n"}
{"id": "48251", "url": "https://cs.wikipedia.org/wiki?curid=48251", "title": "Olomoucký úděl", "text": "Olomoucký úděl\n\nOlomoucký úděl, zkráceně Olomoucko, je označení historického území na severní a východní Moravě, kde v 11.–12. století vládla knížata z jedné z větví Přemyslovců.\n\nCentrem údělu byl hrad Olomouc. Na konci svého života určil kníže Břetislav I., že nejstarší z jeho potomků bude vládnout z Prahy celé zemi (tzv. seniorát) a mladší synové dostanou území na Moravě. Břetislavův nástupce Spytihněv II. se toto rozdělení pokusil zrušit, ale jednotliví Přemyslovci založili vlastní větve dynastie. Po definitivním rozdělení Moravy roku 1061 Vratislavem II. se vytvořily tři celky – brněnský úděl, znojemský úděl a olomoucký úděl, kde měli dědičně vládnout potomci bratrů Vratislava II. (Konráda I. Brněnského a Oty Olomouckého).\n\nOlomoucko zaujímalo prostor u hranic s Uhrami, kde plnilo úlohu ochrany státu před napadením z východu (Brněnsko a Znojemsko chránily české země z jihu).\n\nČeští panovníci do poměrů v údělech často zasahovali, zbavovali jejich vládce moci a dosazovali své chráněnce nebo vládli přímo oni sami z titulu českého knížete. Přesto se i mnozí moravští Přemyslovci prosadili. Z vládců Olomoucka se nejvíce prosadil Svatopluk Olomoucký, který se dostal v letech 1107–09 na pražský knížecí stolec. Do údělu byli také často dosazováni synové nebo bratři vládnoucích knížat v Praze.\n\nVětev Olomouckých Přemyslovců vymřela osobou Sifrida roku 1227.\n\n"}
{"id": "48252", "url": "https://cs.wikipedia.org/wiki?curid=48252", "title": "Znak (heraldika)", "text": "Znak (heraldika)\n\nZnak je trvalé znamení na štítě, vytvořené podle příslušných heraldických pravidel, charakterizující zpravidla nějakou územní jednotku (obec, město, kraj, zemi, stát či jiné územní společenství), případně právnickou osobu. \n\nV češtině často dochází k záměně s pojmem erb. Zatímco erb chápe heraldika jako znamení dědičné v rámci vlastního rodu, znak je znamením nedědičným, vycházejícím a identifikujícím majitele nejčastěji z jeho funkce, případně se jedná o znak určitého úřadu, společenství atd., jenž má všeobecnou platnost. Lze tedy hovořit o znaku biskupa či znaku biskupství, ale o erbu šlechtice.\n\n\n"}
{"id": "48254", "url": "https://cs.wikipedia.org/wiki?curid=48254", "title": "Pohoří", "text": "Pohoří\n\nPohoří je obecné označení vypuklého georeliéfu hornatinného, případně i vrchovinného rázu. Hory je běžné označení pro hornatiny. \n\nPohoří se z geologického hlediska dělí na tektonická a netektonická.\n\nPohoří nebo také hory, jsou podle nejjednodušší definice skupiny hor obklopených nižším georeliéfem. Do pohoří přitom patří celá část krajiny převyšující nižší georeliéf, tedy nejen vrcholky, ale i horská sedla, údolí a plošiny menšího rozsahu. Pohoří mohou být vzájemně oddělena horskými průsmyky, toky řek či jinými výraznými útvary; často je ale vymezení hranice pohoří konvenční. V obecném významu nemusí mít jedno pohoří jednotný geologický původ.\n\nTypická pro horskou krajinu je jak vyšší nadmořská výška, tak i velké rozdíly ve výšce mezi údolími a vrcholky hor. Hory se nejčastěji rozdělují právě podle nadmořské výšky – pohoří s vyšší absolutní nadmořskou výškou se označují jako velehory, které se někdy ještě dále dělí na \"střední velehory\" a \"vysoké velehory\". Jako hranice velehor se uvádí různé hodnoty, často např. 2 500 m n. m.\n\nNejvyšším pohořím na Zemi je, podle absolutní nadmořské výšky, Himálaj se 14 nejvyššími vrcholy světa přesahujícími 8 000 m. Méně jednoznačná je otázka výškového rozdílu – například havajská sopka Mauna Kea se tyčí do výšky 4 205 m n. m., ale její výška od úpatí na mořském dně přesahuje 9 km, čímž překonává všechna ostatní pohoří.\n\nPohoří vznikají vlivem tektonického pohybu litosférických desek a jejich vzájemnou kolizí. Proces vzniku hor se odborně nazývá orogeneze a využívá se pro něj český ekvivalent \"horotvoří\". Vlivem srážky litosférických desek dochází k nárůstu tlaku, který má za následek vyvrásnění pásemných pohoří. Druhý způsob, jak mohou vznikat horské oblasti, je spojen s vulkanismem a jeho sopečnými projevy. Díky posunu litosférických desek pak vzniká několik vulkánů vedle sebe. Častým případem je spojení tektonické srážky a vulkanismu, typickým reprezentantem je pohoří And, které vznikají na subdukci oceánské a kontinentální desky.\n\nPro horskou krajinu je typických mnoho morfologických tvarů. Mohutné vrcholky se označují jako štíty, strmé útvary jako věže, hroty nebo dokonce jehly. Protáhlé vyvýšeniny jsou hřebeny. Skloněné hřebeny, vybíhající ze štítů či dominantnějších hřebenů, jsou žebra. Nižší výběžky souběžné s hřebenem se nazývají rozsochy.\n\nVelké sníženiny mezi hřebeny tvoří údolí nebo též doliny či doly. Dolina kruhového tvaru obklopená strmými srázy se nazývá kotel. Rozsahem menší sníženiny ve strmém terénu se označují jako kuloáry a žlaby.\n\nZvláště ve velehorách jsou důležitým činitelem utvářejícím horskou krajinu ledovce. Specifickým útvarem jsou morény (místa ukládání materiálu přenášeného ledovcem).\n\n\n"}
{"id": "48259", "url": "https://cs.wikipedia.org/wiki?curid=48259", "title": "Alžírská vlajka", "text": "Alžírská vlajka\n\nVlajka Alžírska se skládá ze dvou stejně širokých svislých pruhů – zeleného a bílého – s červeným půlměsicem a hvězdou uprostřed vlajky. Podoba vlajky byla přijata 3. července 1962. Její podoba vychází z dřívější podoby vlajky užívané Národní osvobozeneckou frontou od roku 1920.\n\nBílá barva značí čistotu, zelená je symbolem Islámu. Půlměsíc je rovněž islámský symbol a pochází z turecké vlajky.\n\nAlžírská námořní válečná vlajka je stejná jako národní vlajka, má však navíc v horním rohu dvě zkřížené kotvy.\n\n"}
{"id": "48264", "url": "https://cs.wikipedia.org/wiki?curid=48264", "title": "Seznam internetových domén nejvyššího řádu", "text": "Seznam internetových domén nejvyššího řádu\n\nSeznam Internetových domén nejvyššího řádu.\n\nTabulka níže přináší přehled:\n\n"}
{"id": "48285", "url": "https://cs.wikipedia.org/wiki?curid=48285", "title": "Andorrská vlajka", "text": "Andorrská vlajka\n\nVlajka Andorry platí v současné podobě (pouze s jiným znakem) již od roku 1866. Tvoří ji list se třemi svislými pruhy – modrým, žlutým a červeným – s poměrem šířek 8:9:8. Na vlajce jsou spojeny barvy francouzské (modrá, červená) se španělskými (žlutá, červená).\n\nUprostřed vlajky je umístěn státní znak, který zobrazuje symboly biskupství Urgel, hrabství Foix, Katalánska a oblasti Béarn. Pod znakem je latinské heslo „VIRTVS VNITA FORTIOR“ (\"Jednota v odvaze činí silnějšími\").\n\nRoku 1806 se začala užívat první andorrská vlajka, tvořená dvěma vertikálními pruhy (někdy jsou uváděny pruhy horizontální), žlutým a červeným. Barvy byly převzaty z barev hrabat z francouzského města Foix a biskupa z katalánské urgellské diecéze se sídlem ve městě La Seu d'Urgell. Neexistují žádné dokumenty s důkazem o oficiálnosti vlajky.\n\nRoku 1866 byla zavedena první státní vlajka. Modro-žluto-červené vertikální pruhy jsou na andorrské vlajce dodnes. Velmi často se však měnil znak zobrazovaný v prostředním, žlutém pruhu. V některých obdobích se dokonce znak lišil podle toho, zda byl výrobce vlajky z Katalánska nebo z Francie.\n\nPřibližně v letech 1931–1936 se užívala současně s vlajkou s vertikálními pruhy i neoficiální vlajka s pruhy horizontálními (bez znaku). Podle některých zdrojů byla na vlajce umísťována do žlutého pruhu zlatá koruna. Tato vlajka se dává do souvislosti s pokusem ruského emigranta Borise Skosyrova vytvořit v Andoře monarchii. Skosyrev se prohlásil 12. července 1934 andorrským králem Borisem I., ale o několik dní později byl zatčen a později vyhoštěn.\n\nPo II. světové válce až do roku 1999 měla vlajka poměr stran 2:3. Neexistoval ale žádný právní předpis pro státní symboly a zobrazení často se měnícího znaku.\n\n29. března roku 1993 vstoupila v platnost andorrská ústava a 3. června byla nezávislost Andorrského knížectví uznána jak Francií, tak Španělskem. Státní vlajkou zůstala vlajka s modro-žluto-červenými vertikální pruhy se znakem uprostřed. Oficiálně byla vlajka přijata 20. června 1996, tedy po 130 letech od jejího zavedení. Zákon o používání státních symbolů připouští i použití vlajky bez, ve středu listu umístěného, znaku pro vlajky např. menšího formátu. V zákonu nejsou uvedeny podrobnější specifikace vlajky i znaku.\n\n5. května 1999 schválila andorrská vláda grafickou normu (\"Llibre de normes gràfiques per a la reproducció i aplicació dels signes d'Estat per als quals el Govern és autoritat competent\"), která přesně definuje státní symboly: poměr stran je 7:10, poměr pruhů je 8:9:8, znak má šířku 0,30 délky vlajky (na obrázku z commons chybně uvedeno 0.31), střed znaku leží ve vzdálenosti 0,36 délky vlajky od spodního okraje. Barvy vlajky jsou v systému Pantone uvedeny: modrá – 072, žlutá – C a červená – 199. \n\nAndorra se skládá ze sedmi částí – farností. Všechny farní okrsky používají své znaky a některé zdroje uvádějí i používání vlastních vlajek odvozených z andorrské trikolóry a příslušného znaku umístěného místo znaku státního.\n\n"}
{"id": "48286", "url": "https://cs.wikipedia.org/wiki?curid=48286", "title": "Albánská vlajka", "text": "Albánská vlajka\n\nVlajka Albánie má od 7. dubna 1992 podobu červeného listu o poměru stran 5:7, na kterém je umístěn dvouhlavý orel černé barvy.\n\nPoprvé byla tato podoba vlajky přijata na kongresu ve Vlorë, kde byla 28. listopadu 1912 vyhlášena nezávislost Albánie. Během vlády krále Zoga I. (1928–1939) byla nad orlem umístěna „Skanderbegova helma“, v dobách komunistické vlády (1946–1992) zlatě lemovaná červená hvězda.\n\nTradice vlajky vychází z dob albánského národního hrdiny Skanderbega, důstojníka osmanské armády, který začal boj Albánců za nezávislost. Rod Kastrioti užíval znak byzantského dvouhlavého orla.\n\nDne 3. listopadu 1443 během bitvy Turků s Maďary u Niše dezertoval Skanderbeg z armády a spolu se svým třistahlavým oddílem se dostal až do Albánie. Když 27. listopadu 1443 dobyl pevnost Kruja, zavlála nad hradbami červená standarta Kastriotů s dvouhlavým orlem. Následujícího dne Skanderbeg vyhlásil nezávislost Albánského knížectví se slovy „Nepřinesl jsem vám svobodu. Nalezl jsem ji zde mezi vámi.“\n\nPo vyhlášení nezávislosti 28. listopad 1912 byla zavedena červená vlajka s černým orlem a s bílou hvězdou nad jeho hlavami. Na podnět knížete Viléma z Wiedu se v roce 1914 ve zlatých orlích pařátech objevily čtyři blesky, které byly symbol Epiru. V roce 1920 se vlajkou s černým orlem (3). Když se 1.9.1928 prezident Zogu prohlásil králem, byla nad hlavy orla přidána Skanderbegova přilba (helma), která se objevila i na tehdejším státním znaku. V roce 1934 byl odstín vlajky změněn na světlejší odstín červené. Po obsazená Albánie fašistickou Itálií a po vzniku personální unie s Itálií v roce 1939 se orel dostal do středu nového znaku, kde byl obklopen fašistickými symboly jenž se stal součástí albánské vlajky. Během trvání personální unie Itálie a Albánie byla tak používána verze vlajky s italskou královskou korunou, značící italskou nadvládu nad Albánií. Po italské kapitulaci v roce 1943 obsadilo Albánii Německo a vlajka se opět změnila, nová vlajka měla protáhlejší tvar a jiný poměr stran než vlajky předešlé. V letech 1944–1946 používala komunistická Albánie vlajku se srpem a kladivem v žerdové části. Po vyhlášení lidové republiky 15. březen 1946 zavlála vlajka s černým orlem a rudou, žlutě lemovanou hvězdou nad ním. Dne 7. duben 1992 odstranil demokraticky zvolený parlament z vlajky rudou hvězdu.\n\n"}
{"id": "48287", "url": "https://cs.wikipedia.org/wiki?curid=48287", "title": "Seznam ostrovů Řecka", "text": "Seznam ostrovů Řecka\n\nPřibližně jedna čtvrtina rozlohy dnešního Řecka připadá na řecké ostrovy, kterých je přes 3000, z nichž 167 jich je stále obydleno. Některá souostroví a ostrovy tvoří kraje nebo regionální jednotky. \n\n\n\n Počet obyvatel Řecka podle místního členění v roce 2011 na stránkách Národního statistického úřadu Řecka\n"}
{"id": "48298", "url": "https://cs.wikipedia.org/wiki?curid=48298", "title": "Oxid osmičelý", "text": "Oxid osmičelý\n\nOxid osmičelý (OsO) je sloučeninou kyslíku s osmiem, které v něm má oxidační číslo VIII. Samotný oxid osmičelý je jedním z pěti doposud známých oxidů s prvkem v nejvyšším oxidačním stavu.\n\nOxid osmičelý tvoří nažloutlé krystaly, má nízkou teplotu tání, tavenina vře při 140 °C, je zapáchající. Vzniká oxidací osmia volným kyslíkem při teplotách okolo 400 °C nebo oxidací sloučenin osmia kyselinou dusičnou.. Je kyselinotvorný, při jeho reakci s vodou vzniká kyselina osmičelá. Používá se jako oxidační činidlo při výrobě oxidu osmičitého.\n"}
{"id": "48300", "url": "https://cs.wikipedia.org/wiki?curid=48300", "title": "Spektroskopie", "text": "Spektroskopie\n\nSpektroskopie je fyzikální obor zabývající se vznikem a vlastnostmi spekter. Je to metoda založená na interakci elektromagnetického záření se vzorkem.\n\nZakladatelem spektroskopie je Jan Marek Marci a po něm sir Isaac Newton, pomocí optického hranolu objevil monochromatické světlo. Také si všiml, že čím čistější monochromatické světlo získává, tím slabší je jeho intenzita. Tato skutečnost je pravdou, kterou překonaly až lasery a synchrotrony. První spektrometr vytvořili Kirchhoff a Bunsen v roce 1860.\n\nSpektroskopie se dá rozdělit podle několika hledisek.\n\nSe zkracující se vlnovou délkou záření se zvyšuje jeho energie a také účinek záření na atomy, či molekuly je znatelnější. Zatímco radiové vlny svým dopadem ovlivní jen orientaci jaderného spinu a účinek na molekulu je téměř nulový, tak gama záření je schopno zničit i atomová jádra.\n\nAnalytická chemie a forenzní chemie využívají RTG záření, případně UV/VIS nebo IR spektroskopii. Fluorescence se používá například k zobrazování otisků a také k DNA značení při hledání otcovství.\n\n\n\n"}
{"id": "48301", "url": "https://cs.wikipedia.org/wiki?curid=48301", "title": "Limita posloupnosti", "text": "Limita posloupnosti\n\nLimita posloupnosti je matematická konstrukce, vyjadřující, že se hodnoty zadané posloupnosti blíží libovolně blízko k nějakému bodu. Právě tento bod je pak označován jako limita. Tato skutečnost se zapisuje formula_1 případně formula_2.\n\nPojem limity posloupnosti lze definovat na libovolném metrickém prostoru.\n\nPosloupnost formula_3 má limitu \"A\", pokud se jejími hodnotami můžeme k A libovolně přiblížit. Tedy pro každé kladné číslo formula_4 platí, že existuje nějaký člen posloupnosti, od kterého jsou už její hodnoty od \"A\" vzdáleny méně, než formula_4.\n\nZapsáno symbolicky:\n\nformula_6\n\nPlatí, že každá posloupnost má nejvýše jednu limitu.\n\nBudeme dokazovat sporem. Předpokládejme tedy, že nějaká posloupnost formula_7 má dvě limity: formula_8 a formula_9, přičemž formula_10.\n\nPlatí:\n\nformula_11\n\na\n\nformula_12\n\nOznačme formula_13 větší z čísel formula_14, formula_15. Pak pro všechna epsilon, tedy i pro formula_16 a pro nějaké formula_17 platí:\n\nformula_18 a formula_19\n\nTedy vzdálenost formula_20 od bodu formula_8 i od bodu formula_9 je menší, než polovina vzdálenosti těchto dvou bodů, dostáváme tedy spor.\n\nPokud k libovolnému číslu formula_23 existuje přirozené číslo formula_13 takové, že pro všechna formula_25 platí formula_26, pak říkáme, že posloupnost formula_27 má (\"vlastní\", \"konečnou\") \"limitu\" formula_8, popř. že \"posloupnost konverguje\" k číslu formula_8. Konvergenci posloupnosti k formula_8 zapisujeme\n\nPokud má posloupnost vlastní limitu, pak ji označujeme jako konvergentní. V opačném případě hovoříme o divergentní posloupnosti.\n\nK ověření konvergence lze použít tzv. \"Bolzano-Cauchyovu podmínku\", která říká, že existuje-li ke každému formula_23 takové přirozené číslo formula_13, že pro libovolnou dvojici indexů formula_34 platí formula_35, pak je posloupnost formula_27 konvergentní. V úplných metrických prostorech se jedná o nutnou a postačující podmínku konvergence posloupnosti. Posloupnost splňující BC podmínku se také nazývá Cauchyovská posloupnost.\n\nŘíkáme, že posloupnost je\n\nO funkční posloupnosti formula_39 říkáme, že (bodově) konverguje k limitní funkci formula_40, pokud pro každé formula_41 existuje vlastní limita formula_42. Pokud uvedená limita neexistuje, pak posloupnost formula_39 označíme jako divergentní.\n\nPokud lze pro libovolné formula_23 najít takové formula_13, které je stejné pro všechny body formula_46, a pro všechna formula_25 a všechny body formula_46 platí\npak posloupnost formula_39 označíme jako stejnoměrně konvergentní.\n\nPosloupnost je na daném intervalu stejnoměrně konvergentní, konverguje-li v každém bodě formula_51 přibližně stejně rychle.\n\nPodle Bolzano-Cauchyovy podmínky je posloupnost formula_39 na intervalu formula_53 stejnoměrně konvergentní tehdy a pouze tehdy, pokud lze ke každému formula_23 najít takové přirozené číslo formula_13, že pro každou dvojici formula_56 a každé formula_46 platí\n\nPokud jsou funkce formula_59 na intervalu formula_53 spojité a posloupnost formula_39 je na formula_53 stejnoměrně konvergentní, pak je na intervalu formula_53 spojitá také limitní funkce formula_40.\n\nMějme dvě konvergentní posloupnosti formula_65, pro které platí formula_66. Pak následující posloupnosti jsou také konvergentní.\nZ posloupnosti formula_72 jsou vynechány všechny nulové členy, kterých je konečný počet, neboť formula_73.\n\nMáme-li dvě konvergentní posloupnosti formula_65, pro které platí formula_75, pak jestliže pro každé formula_76 je formula_77, pak je také formula_78.\n\nMáme-li dvě konvergentní posloupnosti formula_65, pro které platí formula_80, pak jestliže existuje posloupnost formula_81 taková, že pro každé formula_76 je formula_83, pak platí také formula_84.\n\nJe-li formula_85 podposloupnost posloupnosti formula_27 a platí formula_87, pak platí také formula_88.\n\nPlatí \"Bolzano-Weierstrassova věta\": Je-li formula_89 omezená posloupnost v formula_90, pak z ní lze vybrat posloupnost formula_91, která je konvergentní.\n\nTato věta je založena na axiomu výběru. Proto v některých logických systémech (např. intuicionistická logika) neplatí.\n\nPodle Bolzano-Weierstrassovy věty má každá ohraničená posloupnost alespoň jeden hromadný bod. Pokud je těchto hromadných bodů více (i nekonečně mnoho), vždy existuje jeden nejmenší a jeden největší (tzv. \"limes superior\" a \"limes inferior\" dané posloupnosti), což zapisujeme\n\nPosloupnost formula_27 je konvergentní tehdy a pouze tehdy, pokud formula_95\n\nKonvergentní posloupnost má tedy právě jeden hromadný bod.\n\n"}
{"id": "48308", "url": "https://cs.wikipedia.org/wiki?curid=48308", "title": "Administrativní dělení Švýcarska", "text": "Administrativní dělení Švýcarska\n\nŠvýcarsko (Švýcarská konfederace) je vytvořeno z 26 autonomních členských států, kantonů. V úřední terminologii je pro kanton užíváno také označení \"stav\" (německy \"Stand\", plurál \"Stände\"). Další dřívější označení, \"Stätte\" – \"místo\", má dnes již jen historický význam a odráží se např. ve jménu jezera Vierwaldstättersee – \"Jezero čtyř lesních kantonů\".\n\nKantony jsou uvedeny v historicky podmíněném pořadí podle Spolkové ústavy.\n\nŠest kantonů – Obwalden, Nidwalden, Appenzell Innerrhoden, Appenzell Ausserrhoden, Basel-Stadt a Basel-Land – které vznikly rozdělením původních kantonů, bylo v minulosti označováno jako \"polokantony\" nebo \"polostavy\". Pojem polokanton byl formálně odstraněn ze Spolkové ústavy při její revizi v roce 1999 a nahrazen jejich taxativním vyjmenováním; fungují stejně jako ostatní kantony a odlišují se pouze tím, že:\n\nVe Spolkové ústavě jsou kantony uvedeny v pořadí, jak je uvedeno v přehledu. Toto pořadí je historicky podmíněno, dnes už bez jakéhokoliv jiného významu. Ve společenství, spolku Osmi starých míst totiž byla města Curych, Bern a Lucern, každý jako tzv. \"Vorort\", v hierarchii před venkovskými kantony. Ostatní kantony jsou uvedeny v pořadí jejich přístupu ke spolku. Poslední změnou byl vznik kantonu Jura oddělením frankofonní části od kantonu Bern.\n\nPřed napoleonskými válkami bylo švýcarské spříseženectví (\"Eidgenossenschaft\") volným spolkem 13 států, jež byly označovány termínem \"Orte\", \"Stätten\" – místa, či \"Kantone\"/\"Cantons\". K tomu přistupovala řada spojeneckých území (\"Zugewandte Orte\") a podřízených teritorií. Tento systém byl po obsazení Švýcarska napoleonskými vojsky rozbit, v roce 1798 byla z jejich moci vytvořena Helvétská republika jako unitární stát, který se nicméně nadále členil na kantony. Ještě v období Helvétské republiky však převážily federalistické tendence a roku 1803 samotný Napoleon udělil Švýcarsku federalistickou ústavu, přičemž jednotlivé kantony přijaly republikánské ústavy a emancipovala se některá bývalá závislá teritoria, termín kanton se však vžil. Některé takto ustanovené kantony však nepřežily dlouho a byly začleněny do jiných.\n\nPo pádu napoleonského režimu kanton Bern požadoval obnovu svých práv a odmítal uznat nové kantony Aargau a Vaud vzniklé na územích, jež mu dříve podléhaly, avšak pod mezinárodním tlakem byl donucen zříct se svých nároků výměnou za území bazilejského biskupství. Podle Spolkové smlouvy z roku 1815 bylo Švýcarsko pouze volným spolkem států. Kantony byly nositeli stání suverenity, měly právo vystoupit ze spolku, měly vlastní vojska, vybíraly cla, razily mince, mohly uzavírat mezinárodní smlouvy. Teprve spolková ústava z roku 1848 vytvořila ze Švýcarska federální stát, kde kantony ztratily výše zmíněné pravomoci.\n\nTeritoriální vymezení kantonů dodnes zůstává v podobě, jakou získalo po napoleonských válkách. Výjimkou je rozdělení kantonu Basilej na dva polokantony v roce 1833, krátkodobé rozdělení kantonu Schwyz ve stejné době, zánik polokantonů v Glarusu v roce 1836. Jedinými změnami v průběhu 20. století je vytvoření kantonu Jura v roce 1979 odtržením od kantonu Bern a poté přechod bernského okresu Laufen do kantonu Basel-Landschaft v roce 1994.\n\n"}
{"id": "48314", "url": "https://cs.wikipedia.org/wiki?curid=48314", "title": "Haakon Sigurdsson", "text": "Haakon Sigurdsson\n\nHaakon Sigurdsson (asi 937–995) byl faktickým vládcem Norska zhruba v letech 975–995. Byl synem Sigurda Haakonssona, což byl kníže Trøndelagu, kraje ve vnitrozemí Norska.\n\nHaakon se stal knížetem po smrti svého otce, který zemřel rukou mužů krále Haralda II. v roce 961. Král Harald byl sám zabit v Dánsku v roce 970, přičiněním Haakona Sigurdssona, který se stal spojencem dánského krále Haralda Modrozuba. Mezi jarlem Haakonem a Haraldovými bratry vypukla občanská válka, ale vítězem byl Haakon.\n\nHaakon vládl Norsku jako vazal Haralda Modrozuba, ale ve skutečnosti byl nezávislým vládcem. Byl nábožensky založen a velmi lpěl na starých severských bozích. Když se mu Harald Modrozub pokusil vnutit křesťanství, porušil svou věrnost Dánsku. Následná dánská invaze byla odražena v bitvě u Hjørungavåg v roce 986.\n\nV roce 995 do Norska vrátil jeden z potomků krále Haralda Krásnovlasého Olaf Tryggvasson. Haakon rychle ztratil veškerou podporu a oblibu u lidu. Nakonec byl zabit svým přítelem a sluhou Tormodem Karkem. Tormod sám však byl za zradu svého pána popraven.\n\nJeho synové Eirik Håkonson a Sveinn Hákonarson se po smrti otce uchýlili pod ochranu švédského krále Olofa Skötkonunga. Po smrti Olafa Tryggvassona v bitvě u Svoldu v roce 1000 se stali regenty Norska. Jeho dcerou mohla být Aud Haakonsdottir z Lade, možná manželka švédského krále Erika Vítězného.\n\nŽivot Haakona Sigurdssona se dočkal také literárního zpracování dánským básníkem Adamem Oehlenschlägerem v jeho tragédii Hakon Jarl napsané za šest týdnů v roce 1805 během jeho pobytu v Halle, po té co přečetl ságu Heimskringla od Snorriho Sturlusona. Téma je zpracováno jako konflikt mezi pohanstvím a křesťanstvím. Oehlenschlägerova hra se později stala základem pro symfonickou báseň Hakon Jarl Bedřicha Smetany.\n"}
{"id": "48324", "url": "https://cs.wikipedia.org/wiki?curid=48324", "title": "Drawsko", "text": "Drawsko\n\nDrawsko je jezero se nachází v Drawském pojezeří v drawském okrese Západopomořanského vojvodství v Polsku. Rozloha jezera je 1956 ha. Délka jezera je 11 km a šířka 7 km. Maximální hloubka je 79,7 m, což ho řadí na druhé místo v Polsku po jezeře Hańcza. Vzniklo v místě, kde se křižuje několik ledovcových sníženin.\n\nNa jezeře se nachází 14 ostrovů, z nichž největší je Bielawa.\n\nVoda v jezeře má smaragdový odstín barvy.\n\nPřes jezero protéká řeka Drawa.\n\nNa jeho břehu leží město Czaplinek a vesnice Uraz a Stare Drawsko.\n\n"}
{"id": "48329", "url": "https://cs.wikipedia.org/wiki?curid=48329", "title": "Roś", "text": "Roś\n\nRoś [roš] je jezero, které leží v Mazurském pojezeří ve Varmijsko-mazurském vojvodství jihovýchodně od jezera Śniardwy v Polsku. Má rozlohu 1866 ha, je 11,4 km dlouhé a maximální hloubku má 31,8 m.\n\nSeverní rameno jezera je velmi mělká (1 m) a zarůstá. Rozděluje se na dvě zátoky (\"Rudzka\", \"Bylicka\"). Mezi prostřední a severní částí jezera se nachází poloostrov (\"Półwysep Piechowski\"). Břehy jsou pokryté podmáčenými loukami a na jihovýchodě i lesy.\n\nDo jezera ústí Wilkus, Święcek, Konopka. Odtéká z něho řeka Pisa.\n"}
{"id": "48332", "url": "https://cs.wikipedia.org/wiki?curid=48332", "title": "Wielimie", "text": "Wielimie\n\nWielimie [wjelimje] je jezero v Drawském pojezeří v Západopomořanském vojvodství. Rozloha jezera je 1865,3 ha a maximální hloubka 5,5 m.\n\nNa jezeře je několik ostrovů.\n\nPřes jezero protéká řeka Gwda.\n\nNa břehu jezera leží město Szczecinek (\"Nový Štětín\").\n"}
{"id": "48333", "url": "https://cs.wikipedia.org/wiki?curid=48333", "title": "Halsten Stenkilsson", "text": "Halsten Stenkilsson\n\nHalsten Stenkilsson byl synem Stenkila a Ingamoder Emundsdotter. Po smrti svých dvou starších bratrů (Erika Stenkilssona a Erika Pohana) nastoupil na švédský trůn. Vládl relativně krátkou dobu, v letech 1067–1070.\n\nO jeho vládě se ví jen velmi málo. Adam z Brém píše, že byl zvolen králem po smrti svých dvou předchůdců, ale brzy byl sesazen. Mohl vládnout společně se svým bratrem Inge I.: Řehoř VII. v roce 1081 adresoval svůj dopis dvěma švédským králům s iniciálami \"A\" a \"I\" (\"rege wisigothorum\"). Iniciála \"A\" ovšem může odkazovat i na Haakona Rudého. Jeho spoluvládnutí s Ingem zmiňuje i \"Hervarar saga\".\n\n\"Västgötalagen\" ho popisuje jako dvorného a veselého a každý předložený případ soudil spravedlivě a proto Švédsko truchlilo nad jeho smrtí. Jeho syny byli králové Filip Halsten a Inge II.\n"}
{"id": "48337", "url": "https://cs.wikipedia.org/wiki?curid=48337", "title": "Wilhelm Grimm", "text": "Wilhelm Grimm\n\nWilhelm Carl Grimm (24. února 1786, Hanau – 16. prosince 1859, Berlín) byl německý jazykovědec, literární vědec a také sběratel pověstí a pohádek.\n\nV roce 1803 začal studovat právo na univerzitě v Marburgu, rok poté, co na stejný obor nastoupil i jeho bratr Jacob.\n\nV letech 1814–1829 působil jako sekretář knihovny v Kasselu. V roce 1825 se oženil s Henriettou Dorotheou Wildovou. V roce 1831 se stal knihovníkem univerzity v Göttingenu, v roce 1835 zde získal profesuru.\n\nOd roku 1841 až do své smrti přednášel na Humboldtově univerzitě v Berlíně.\n\n\n"}
{"id": "48340", "url": "https://cs.wikipedia.org/wiki?curid=48340", "title": "Bedřich Dubský", "text": "Bedřich Dubský\n\nBedřich Dubský (10. července 1880, Komárov – 9. února 1957, Písek) byl jihočeský archeolog.\n\nBedřich Dubský, archeolog - amatér, byl syn Františka Dubského, učitele (kandidáta učitelství) v Komárově a jeho manželky Rosalie, rozené Komzákové. Po vystudování soběslavského Učitelského ústavu působil na venkovských školách v Jiníně, Paračově, Podsrpu u Strakonic a Řepici (zde jako řídící učitel). Roku 1938 odešel do penze, usadil se nejdříve v Čejeticích (zde vedl kroniku, v obci má pomníček – bustu od Fr. Mrázka), pak krátce v Březnici a potom v Písku (od 1945).\n\nVedle svého povolání prováděl od roku 1911 archeologické výzkumy, věnoval se zejména pravěké a raně středověké archeologii. Výzkumy dělal především na Strakonicku a Písecku (Katovice, Kněží hora, Skočice, Liběnice, Hradiště u Písku, Boudy u Písku). Také se podílel na výzkumu na vrchu Tábor-Burkovák poblíž Bechyně. Spolupracoval s ČSAV a s Národním muzeem Praha a pracoval pro Státní archeologický ústav na jihu Čech. Výzkumu se věnoval takřka 50 let, zasloužil se o poznání jihočeského pravěku.\n\nJako „venkovský kantor“ Dubský prakticky celý život často zápasil nejen o své uznání, ale i důstojné životní podmínky. Zejména ve 30. a 40. letech 20. století si však tisk poměrně často všímal jeho archeologických objevů. Stejně tak si celostátní denní tisk povšimnul jeho šedesátin, sedmdesátin i pětasedmdesátin.\n\nNěkteré objevy Bedřicha Dubského:\n"}
{"id": "48344", "url": "https://cs.wikipedia.org/wiki?curid=48344", "title": "Kaczysmus", "text": "Kaczysmus\n\nKačismus (\"kaczysmus\"), polsky \"kaczyzm\" [kačyzm] je termín vytvořený na základě příjmení polských politiků, bratrů – jednovaječných dvojčat Jarosława (* 1949) a Lecha (1949-2010) Kaczyńských, vůdčích osobností politické strany PiS. Označení se považuje za pejorativní a často za zlovolné, které rozšířily sdělovací prostředky. Poprvé jej použila poslankyně Sejmu (dolní komora polského parlamentu) Joanna Senyszynová (za Svaz demokratické levice) 5. května 2005 během debaty na téma zkrácení volebního období Sejmu.\n\nTermín vyjadřuje obavy politických protivníků PiS a označuje vizi státu představovanou touto politickou stranou. Bratrům Kaczyńským jejich oponenti vyčítají přílišný konzervatismus, netoleranci, nacionalismus a poukazují na ideové vazby na radikální křídlo polské katolické církve (což se projevilo např. v prezidentských volbách na podzim 2005, kdy P. Tadeusz Rydzyk se svým Radiem Maryja podpořil Lecha Kaczyńského). Při této příležitosti se také zmiňuje nadměrné koncentrování se na zúčtování s minulostí (tzv. dekomunizace) a sklony k populismu).\n\nPiS je kritizována za záměr zavést trest smrti a za to, že Lech Kaczyński ještě jako primátor Varšavy zakázal manifestační Pochod rovnosti (protest proti diskriminaci a netoleranci pořádaný organizacemi homosexuálů). Bez významu není ani oznámený záměr PiS změnit polskou ústavu tak, aby se v Polsku zavedl „silný prezidentský model“ vládnutí umožňující prezidentovi vydávat dekrety. Po vyhraných parlamentních volbách na podzim 2005 oproti všeobecným očekáváním nevytvořili koalici s těsně druhou Občanskou platformou, jelikož chtěli obsadit všechny tzv. silové resorty (ministerstvo vnitra, ministerstvo spravedlnosti, tajné služby i nově vytvářený protikorupční úřad se silnými pravomocemi, který má mj. šetřit vazby politiků na komerční sféru, což považují někteří oponenti PiS za nástroj boje s politickými odpůrci), s čímž Občanská platforma nesouhlasila. PiS proto sestavila menšinovou vládu a podporu při hlasování o důvěře vládě našla u Ligy polských rodin a Sebeobrany.\n\n\n\n"}
{"id": "48349", "url": "https://cs.wikipedia.org/wiki?curid=48349", "title": "Lanthan", "text": "Lanthan\n\nLanthan (chemická značka La, \"Lanthanum\") je stříbřitě lesklý, přechodný kovový prvek, 1. člen skupiny lanthanoidů a 3. člen skupiny \"kovů vzácných zemin\". Hlavní uplatnění nalézá v metalurgickém průmyslu při výrobě speciálních slitin anebo jejich deoxidaci a jako složka některých speciálních skel.\n\nLanthan je stříbřitě bílý, měkký, velmi elektropozitivní přechodný kov. Je supravodičem 1. typu, a to za teplot pod 6,00 K.\n\nChemicky je lanthan značně reaktivním prvkem, ve skupině lanthanoidů patří mezi nejreaktivnější. Již za normální teploty reaguje se vzdušným kyslíkem za vzniku velmi stabilního oxidu lanthanitého. S vodou reaguje lanthan zvolna za vzniku plynného vodíku, snadno se rozpouští v běžných minerálních kyselinách. Za zvýšené teploty také přímo reaguje s běžnými nekovovými prvky jako jsou dusík, bor, fosfor, síra a halogeny.\n\nVe sloučeninách se vyskytuje pouze v mocenství La. Svými chemickými vlastnostmi se značně podobá hliníku. Oba prvky tvoří například vysoce stabilní oxidy, které nereagují s vodou a jen velmi obtížně se redukují. Ze solí anorganických kyselin jsou důležité především fluoridy a fosforečnany, jejich nerozpustnost ve vodě se používá k separaci lanthanoidů od jiných kovových iontů. Další nerozpustnou sloučeninou je šťavelan, který se dokonce používá ke gravimetrickému stanovení lanthanu.\n\nLanthan byl objeven v roce 1839 Carlem Mosanderem, v čisté podobě byl izolován až roku 1923.\n\nLanthan je v zemské kůře obsažen v koncentraci asi 18–30 mg/kg. V mořské vodě je jeho koncentrace kolem 1,2×10 g/l. Ve vesmíru připadá jeden atom lanthanu na 100 miliard atomů vodíku.\n\nV přírodě se lanthan vyskytuje pouze ve formě sloučenin. Neexistují však ani minerály, v nichž by se některé lanthanoidy \"(prvky vzácných zemin)\" vyskytovaly samostatně, ale vždy se jedná o minerály směsné, které obsahují prakticky všechny prvky této skupiny. Mezi nejznámější patří monazitové písky a xenotim, chemicky fosforečnany lanthanoidů, a dále bastnäsity – směsné flourouhličitany prvků vzácných zemin.\n\nVelká ložiska těchto rud se nalézají ve Skandinávii, Spojených státech amerických, Číně a Vietnamu. Významným zdrojem jsou i fosfátové suroviny - apatity z poloostrova Kola v Rusku\n\nPři průmyslové výrobě prvků vzácných zemin se jejich rudy nejprve louží směsí kyseliny sírové a chlorovodíkové a ze vzniklého roztoku solí se přídavkem hydroxidu sodného vysráží hydroxidy.\n\nSeparace jednotlivých prvků se provádí řadou různých postupů – kapalinovou extrakcí, za použití ionexových kolon nebo selektivním srážením nerozpustných komplexních solí.\n\nPříprava čistého kovu se obvykle provádí redukcí solí kovovým vápníkem. Redukci fluoridu lanthanitého popisuje rovnice:\n\nVzhledem k vysokému zastoupení lanthanu v rudách vzácných zemin je tohoto prvku na trhu relativně nadbytek, protože vzniká částečně jako přebytek při výrobě vysoce žádaných lanthanoidů, především europia nebo samaria.\n\nZákladním průmyslové využití nalézá lanthan v metalurgii. Jeho vysoká afinita ke kyslíku se uplatní při odkysličování roztavených kovů a malé přídavky lanthanu do různých slitin mají vliv na výsledné mechanické vlastnosti produktu. Například oceli nebo litina s obsahem malých množství lanthanu vykazují vyšší tvárnost a kujnost a mají vyšší mechanickou odolnost proti nárazu. Ve slitinách molybdenu snižuje přídavek lanthanu tvrdost a zvyšuje odolnost proti náhlým teplotním změnám.\n\nVýznamné uplatnění nalézají sloučeniny lanthanu, především oxid lanthanitý LaO, ve sklářském průmyslu. Sklo s obsahem malých množství této sloučeniny získává vysoký index lomu a vykazuje nízký světelný rozptyl – používá se proto často pro výrobu optických čoček v objektivech fotoaparátů nebo dalekohledech. Sklo s obsahem lanthanu pohlcuje infračervené záření a vyrábí se z něj optické filtry, propouštějící pouze viditelné světlo.\n\nKatalyzátory s obsahem lanthanu se používají i v petrochemii při krakování ropy.\n\nBrusné a lešticí práškové materiály, používané při výrobě optických součástek (přesné čočky, zrcadla do dalekohledů, …) obsahují často významný podíl sloučenin lanthanu.\n\nPřídavek lanthanitých iontů do analyzovaných roztoků působí jako spektrální iontový pufr a především v atomové absorpční spektrometrii slouží k potlačení nežádoucích interferencí, vznikajících přítomností vysokých množství solí.\n\n\n"}
{"id": "48350", "url": "https://cs.wikipedia.org/wiki?curid=48350", "title": "Sejm", "text": "Sejm\n\nSejm Polské republiky (zkráceně \"Sejm\") je dolní komora Parlamentu Polské republiky. Zasedá v něm 460 poslanců, předseda se nazývá maršálek Sejmu (\"marszałek Sejmu\") a od posledních voleb jím je Marek Kuchciński (PiS). Volební období je čtyřleté, společné pro obě komory a případné zkrácení platí i pro Senátu.\n\nZároveň je příležitostně částí Národního shromáždění PR, společného zasedání obou komor Parlamentu (Sejmu a Senátu), kterému předsedá maršálek Sejmu a jeho zástupcem je maršálek Senátu.\n\nVýsledky voleb do Sejmu byly:\n\n"}
{"id": "48351", "url": "https://cs.wikipedia.org/wiki?curid=48351", "title": "Senát Polska", "text": "Senát Polska\n\nSenát (polsky \"Senat\") je horní komora polského parlamentu, zasedá v ní 100 senátorů. Předseda se nazývá maršálek (\"marszałek\"). Volební období je těsně svázáno se Sejmem. Dojde-li k rozpuštění Sejmu a předčasným volbám, volby se konají rovněž do Senátu. Senátoři jsou voleni v přímých volbách. Od roku 2011 se volby konají systémem prvního v cíli (FPTP).\n\nSenát se původně vyvinul z královské rady, v meziválečném období fungoval v letech 1922–1939. Po druhé světové válce byl v pravděpodobně zfalšovaném referendu zrušen. Opětovně zaveden byl v roce 1989 po jednáních u „kulatého stolu“, kdy volby do Senátu byly zcela svobodné (na rozdíl od voleb do Sejmu, kde si komunistická PSDS vyhradila většinu) a představitelé opozice získali 99 míst ze 100.\n\nSenát funguje v Polsku v rámci dvoukomorového parlamentu. Ačkoliv kompetence Senátu jsou minimální (podobně jako v České republice), je jeho hlavním účelem vyrovnávat moc Sejmu.\n\nZákonodárnou iniciativou disponuje skupina 10 senátorů nebo senátní výbor. Dále senát schvaluje, odmítá nebo schvaluje s pozměňovacími návrhy zákony, které mu překládá Sejm. Senát má povinnost se k těmto zákonům vyjádřit do 30 dnů. Na rozdíl od českého Senátu se ten polský zabývá i státním rozpočtem, ale k němu se musí vyjádřit do 20 dnů. Sejm přitom může senát vždy přehlasovat.\n\nPolský Senát je oprávněn vyjadřovat se k jmenování předsedy Nejvyššího kontrolního úřadu nebo Ombudsmana.\n\nVe 47 volebních obvodech bylo možné získat po dvou mandátech, ve dvou obvodech (varšavském a katovickém) po třech senátorech. Všichni kandidáti byli uvedeni na jednom volebním lístku a mandát získal ten, jenž obdržel nadpoloviční většinu všech platných hlasů. Pokud se toto v prvním kole nestalo, následovalo druhé kolo, kterého se účastnili dva kandidáti s nejvyšším počtem hlasů. \n\nDo senátu se od roku 1991 volilo jednokolově na základě prosté většiny. Sto senátorů se i nadále volilo ve 49 volebních obvodech. Změna volebního systému do Senátu a zároveň do Sejmu znamenala, že některá politická uskupení dosahovala výrazně jiného zisku mandátů v jednotlivých volbách. Zatímco Sejm byl obsazen více politickými stranami poměrně, Senát inklinoval spíše k nedokonalému bipartismu.\n\nSystém prosté většiny byl zachován, ačkoliv v trochu atypické podobě. Došlo ke změně volebních obvodů – 100 senátorů bylo voleno pouze ve 40 obvodech. Počet mandátů rozdělovaných v jednotlivých obvodech se pohyboval od jednoho do čtyř. Volič měl tolik hlasů, kolik se v obvodu rozdělovalo mandátů, ale hlasy nesměl kumulovat.\n\nZvolení byli kandidáti, kteří získali v obvodě nejvíce hlasů v pořadí podle počtu rozdělovaných mandátů. Pokud by nastala situace, že dva kandidáti získali stejný počet hlasů, rozhodovalo, kdo získal vítězství ve více okrscích. Pokud by i toto dopadlo nerozhodně, rozhodovalo losování před volební komisí.\n\nPolitolog Michal Kubát označuje volební systém do polského Senátu za blokové hlasování, spadal by tedy pod většinové volební systémy. Podle publikace o volebních systémech od R. Chytilka, J. Šeda, T. Lebedy a D. Čalouda lze však tehdejší volební systém klasifikovat jako tzv. neomezené hlasování (unlimited vote) a zařadit mezi semiproporční systémy. Většinový výstup voleb není podle autorů nijak vyloučený, není ovšem zároveň ani nijak garantovaný.\n\nVolby do Senátu se konaly 9. října 2011 a poprvé podle nového volebního zákona Kodeks wyborczy (Dz. U. 2011 nr 21 poz.112), který vstoupil v platnost 5. ledna 2011 a nahradil všechna stávající pravidla voleb v Polské republice. Velkou motivací pro utvoření volebního zákona byl chaos v dřívějších předpisech a snaha sjednotit a zjednodušit volební zákon do jednoho celku. Senátoři jsou voleni na 4 roky v rovných, přímých a tajných volbách.\n\nVe 100 okrscích se nyní volí 100 senátorů systémem prvního v cíli. V každém volebním okrsku kandiduje několik kandidátů, ale jedna strana může v okresku nominovat jen jednoho kandidáta. Volič si z těchto kandidátů vybere jednoho, kterému odevzdá svůj hlas. Kandidát, který dostane největší počet hlasů v daném okresku, získá křeslo v Senátu.\n\nAktivní volební právo mají občané Polska starší 18 let. Pasivní volební právo do Senátu je pak podmíněno dosáhnutím věku 30 let. Datum pro uskutečnění voleb je shodné jak pro Sejm, tak pro Senát.\n\nKandidáti pro volby mohou být navrhováni politickými stranami i voliči. Každá nominace ale musí být podpořena 2 000 podpisy voličů (dříve musela být podpořena 3000 podpisy). Kandidát může kandidovat pouze v jednom okresku a nemůže zároveň kandidovat do Senátu i do Sejmu. Senátoři nemohou souběžně vykonávat více funkcí, například nemohou být členy Evropského parlamentu, ombudsmany atd.\n\nCílem reformy bylo zvýšit počet žen v politice, podle nového pravidla musí být každé pohlaví zastoupeno minimálně 35 % z celkového počtu kandidátů nominovaných do voleb. Toto pravidlo bylo původně zavedeno pro volby do Sejmu, ale před rokem 2011 se rozšířilo i na všechny ostatní volby – včetně voleb do Senátu nebo Evropského parlamentu. Pokud tak strany chtějí kandidovat, musejí minimálně 35% okrsků obsadit kandidátem z jedné genderové skupiny.\n\n\n"}
{"id": "48352", "url": "https://cs.wikipedia.org/wiki?curid=48352", "title": "Radomyšl", "text": "Radomyšl\n\nRadomyšl () je městys v okrese Strakonice asi šest kilometrů severně od města Strakonice. Žije zde obyvatel.\n\nJméno Radomyšl je etymologicky odvozováno od přivlastňovacího pojmenování Radomyslův – tj. majetek Radomysla.\n\nPrvní písemná zmínka o zdejší kurii rytířského řádu johanitů pochází z roku 1225 a nachází se v konfirmační listině krále Přemysla Otakara I., podle níž Bolemila, manželka Bavora ze Strakonic, obdarovala johanity svými pozemky. První písemná zmínka o městysu je z roku 1284, kdy je ve výčtu majetku Bavorů ze Strakonic uváděna Radomyšl s farou. V roce 1320 se Radomyšl nazývá městečkem když Vilém Bavor ze Strakonic daroval faru s kostelem johanitům a roku 1359 řád získal i samotnou Radomyšl.\n\nV roce 1870 se v Radomyšli narodil unitářský duchovní Norbert Fabián Čapek. Narodil se tu a zemřel i Václav Kovář (1852–1891), rolník a politik, poslanec Českého zemského sněmu.\n\nV letech 1951–1953 zde byl postaven krátkovlnný vysílač RKS Radomyšl, od roku 1956 se 107 metrů vysokou anténou. Vysílání z něj bylo ukončeno začátkem roku 2003 a 21. července 2004 byla anténní konstrukce demontována.\n\nObec Radomyšl byla vyhlášena jihočeskou vesnicí roku 2005. Od 10. října 2006 byl obci vrácen status městyse.\n\n\nV centru městečka stojí původně románský kostel svatého Martina ze dvanáctého století. Dochovaná trojlodní pseudobazilika s hranolovou věží je výsledkem několika gotických a barokních přestaveb.\nBarokní kostel svatého Jana Křtitele jihovýchodně od městečka v letech 1733–1736 nahradil starší renesanční stavbu. Nad vchodem v oblouku římsy je osazena kamenná kartuše se znakem stavebníka, maltézského velkopřevora Gundakara Poppa z Ditrichštejna. Ke kostelu vede křížová cesta se čtrnácti kaplemi.\nV prostoru severovýchodně od kostela svatého Martina se nachází archeologické naleziště, kde bylo v letech 1963–1968 prozkoumáno rozsáhlé raně středověké pohřebiště a objekty johanitské kurie.\n\nK dalším památkově chráněným objektům patří:\n\nV novogotickém domě čp. 11 s pamětní deskou ve štítu nad vraty se 26. dubna 1779 narodil nálezce Zelenohorského rukopisu Josef Kovář.\n\n"}
{"id": "48355", "url": "https://cs.wikipedia.org/wiki?curid=48355", "title": "Radio Maryja", "text": "Radio Maryja\n\nRadio Maryja je polská rozhlasová stanice. Má status církevní právnické osoby; spravuje ji řád redemptoristů, v jejím čele stojí „Otec ředitel“ Tadeusz Rydzyk. Má věrnou a početnou skupinu příznivců. Proti obsahu vysílání se ohradila mj. americká Liga proti hanobení, nebo Evropský parlament, kritizující šíření antisemitismu, xenofobie a homofobie touto stanicí.\n\nV osmdesátých letech 20. století se Tadeusz Rydzyk podílel na vysílání Rádia Svobodná Evropa, kde byl zodpovědný za vysílání mší v polském jazyce. Během německého pobytu v městě Balderschwang spolupracoval s německým Radiem Maryja, které bylo zrušeno za nepřijatelné vměšování do politiky a šíření antisemitismu. Stanice nyní existuje pod názvem Radio Horeb.\n\nPrvní licenci získalo Radio Maryja 8. prosince 1991 v Toruni. Jeho zřizovatelem je Varšavská provincie řádu redemptoristů.\n\nV současnosti vysílá na základně licence č. 003/ P 2001-R z 21. června 2001. Rádio Maryja má koncesi platnou do roku 2008. Koncese definuje program Rádia Maryja jako vysílání charakteru společensko-náboženského, zabývající se problematikou křesťanské víry a problémy života společnosti z pohledu víry a nauky katolické církve s následujícím složením:\n\n\n24. června 2006 byla v souvislosti s politickými kontroverzemi nad vysíláním Radia Maryja jmenována osmičlenná dozorčí rada skládající se ze čtyřech redemptoristů a čtyřech zástupců jmenovaných Polskou biskupskou konferencí. Podle redemptoristů tento krok ohrožuje polskou demokracii.\n\nPodle průzkumů MillwardBrown SMG/KR Radio Maryja poslouchalo v roce 2002 cca 1,25 mil. posluchačů, v roce 2007 poslechovost klesla na 946 tisíc. Posluchači jsou zejména lidé nad 40 let, kde největší skupinu tvoří lidé ve věku 60-75 let - 43,4 %, kdežto osoby ve věku 15-24 let mají zastoupení jen 4,6 %. Podíl posluchačů žijících ve velkých městech nad 500 tisíc obyvatel činí 7,8 %, podíl venkovského obyvatelstva pak 47,5 %. Poslechovostí v polovině roku se se 2 % řadila na páté místo v zemi.\n\nTzv. „Rodina Radia Maryja“, čili organizace zastřešující příznivce stanice, čítá zhruba 200 tisíc členů. Součástí mediálního impéria Radia Maryja je také televizní stanice Trwam a noviny Nasz Dziennik dosahující nákladu zhruba 100 tisíc výtisků.\n\nPolský primas Józef kardinál Glemp obvinil Radio Maryja, že \"rozbíjí jednotu římsko-katolické církve\". Podle jeho názoru vytváří Radio Maryja atmosféru, v níž nejvyšším argumentem je, že \"otec Rydzyk to řekl\". Prohlásil také, že rádio přistupuje k nauce církve \"selektivně\", a že vytváří samostatnou církev. (Satiry pak mluví o \"církvi toruňsko-katolické\".)\n\nŽidovská Liga proti hanobení v USA protestovala proti tomu, že „Rádio Maryja živí teorie o židovském spiknutí“.\n\nEvropský parlament vyjádřil hluboké znepokojení nad \"nárůstem rasistické, xenofobní, antisemitské a homofobní netolerance v Polsku, jež je zčásti živena náboženskými platformami jako je Radio Maryja\".\n\nVelmi nejasné je hospodaření Radia Maryja, protože jako církevní osoba nemusí platit daně.\n\nZ nepřímých důkazů, například výzev Tadeusze Rydzyka posluchačům, lze odhadnout, že náklady na provoz stanice jsou asi 2 miliony złotých (zhruba 15 milionů českých korun) měsíčně. V letech 1997-1998 vyhlásilo rádio sbírku na záchranu gdaňských loděnic. Jeden milion euro, který se podle odhadů podařilo shromáždit, však nikdy do cíle nedorazilo. Ve věci je vedeno vyšetřování. Z prostředků Radia Maryja byla uhrazena nezdařená finanční spekulace kněze Jana Króla, blízkého Rydzykova spolupracovníka, s akciemi firmy Espebepe.\n\nNa podzim 2005 Radio Maryja podpořilo v prezidentských volbách kandidáta strany PiS Lecha Kaczyńského a soudí se, že to byla jedna z těch opravdu významných podpor, která umožnila Lechu Kaczyńskému ve druhém kole porazit Donalda Tuska, kandidáta centristické a umírněně liberální Občanské platformy. Nesoulad v otázce přístupu k interrupcím však vedl k roztržce mezi ředitelem rádia a PiS. Rydzyk v současnosti naznačuje, že polský prezident a jeho bratr jsou agenty (původně „koně“) amerického finančního magnáta George Sorose. Radio Maryja podporuje ultrakonzervativní, národně orientované skupiny, mj. Ligu polských rodin.\n\nKritice Radio Maryja podrobil i Vatikán, kterému vadí zejména přehnaná politická angažovanost rádia. Záležitost upoutala pozornost i jiných biskupských konferencí.\n\nPolská Rada pro rozhlasové vysílání se nejprve postavila na stranu Rádia Maryja. Ústy svého předsedy Bogusława Wolniewicze naznačila, že „Němci nemají žádnou morálku“, ale následně potrestala stanici Tadeusze Rydzyka „důtkou“.\n\n\n"}
{"id": "48357", "url": "https://cs.wikipedia.org/wiki?curid=48357", "title": "Anund Gårdske", "text": "Anund Gårdske\n\nAnund Gårdske byl švédským králem kolem roku 1070, není ale jasné, jestli vůbec někdy vládl, je zmiňován pouze historikem a kronikářem Adamem z Brém.\n\nAnund Gårdske pocházel z Kyjevské Rusi. Odtud pochází i jeho přídomek Gårdske, který vychází z označení pro Kyjevskou Rus ve skandinávských jazycích. Jako křesťan vydal zákaz lidských obětí v chrámu v Uppsale a kvůli tomu byl ještě téhož roku svržen.\n\n\"Nationalencyklopedin\" u nástupnictví vládců vynechává Anunda a uvádí Haakona Rudého jako nástupce Halstena Stenkilssona.\n\nExistuje teorie, která slučuje Anunda a Inge I. Inge byl rovněž horlivý křesťan a zakázal oběti, následkem čehož přišel o trůn.\n"}
{"id": "48364", "url": "https://cs.wikipedia.org/wiki?curid=48364", "title": "Tadeusz Rydzyk", "text": "Tadeusz Rydzyk\n\nTadeusz Rydzyk (* 3. května 1945, Olkusz) je kontroverzní římskokatolický kněz z Polska, redemptorista, mediální podnikatel, zakladatel a ředitel Radia Maryja. Přezdívá se mu \"Otec ředitel\" (). Politicky je orientován národně-konzervativně.\n\nVyrostl v chudé rodině v polském Olkuszi. Vystudoval \"Vyšší duchovní redemptoristický seminář\" v Tuchowě a biblickou teologii na Akademii katolické teologie ve Varšavě. 1. února 1971 složil řeholní sliby a 20. června téhož roku byl vysvěcen na kněze. Pracoval jako katecheta v Toruni, ve Szczecinku a v Krakově.\n\nV roce 1986 vycestoval na pět let do Německa, kde navázal kontakt s katolickým rádiem \"Radio Maria International\" v Balderschwangu. Stanice byla zrušena a její název změněn na \"Radio Horeb\".\n\nPo návratu do Polska v roce 1991 založil v Toruni Radio Maryja, ve kterém figuruje jako „jednočlenný vedoucí, výkonný a kontrolní orgán“. Rádio se stalo díky jeho manažerským schopnostem z malého nadšeneckého katolického projektu nejposlouchanější stanicí v zemi a to i přesto, že zdroj jeho příjmů rádia netvoří žádná reklama, ale zejména dary jeho posluchačů. Rydzyk zastává názor, že v Polsku má být tolik procent katolických médií, kolik je katolíků (reálně více než 80 %).\nTadeusz Rydzyk vystupuje přívrženec hnutí pro-life. Požaduje zákaz interrupcí i v případě ohrožení života ženy. Tadeusz Rydzyk považuje judaismus za „povolání, ne náboženství“. Proti jeho aktivitám protestovala mj. americká židovská \"Liga proti hanobení\" (ADL), když tvrdila, že „Rádio Maryja živí teorie o židovském spiknutí“. \n\nV lednu 2008 se v polských sdělovacích prostředcích objevila zpráva, že Tadeusz Rydzyk má v úmyslu založit vlastní politickou stranu \"Národní strana\" (\"Partia Narodowa\"), která by měla být konkurencí k PiS. Na přípravných pracích se podíleli europoslanci za LPR, podle vlastních odhadů měli šanci získat ve volbách 1,5 milionu hlasů.\n\nSkupinu žurnalistů, kteří se setkali u manželky prezidenta Marie Kaczynské, aby společně vyjádřili svůj nesouhlas se zpřísněním legislativy v oblasti interrupcí nazval \"žumpou\". \"To, co se dnes stalo,\" řekl, \"to je skandál. Jsou to přece veřejné osoby. Nebudeme říkat, že žumpa je parfumerie.\" Polský prezident bude požadovat omluvu.\n\nV červenci 2007 se objevila audionahrávka z přednášky na Vyšší škole sociální a mediální kultury v Toruni.\n\nRydzyk na ní nazval Marii Kaczynskou „čarodějnicí“ a řekl jí, že když podporuje eutanazii, tak at jí nejprve sama podstoupí. Na nahrávce ostře kritizuje i polského prezidenta Lecha Kaczynského za \"podvody\" na voličích a přílišné podléhání \"židovské lobby\". Domnívá se, že Židé hodlají stupňovat své nároky vůči Polákům: \"Přijdou k vám a řeknou: dejte mi svou bundu! Stahujte i kalhoty!\" O deníku Gazeta Wyborcza prohlásil, že šíří \"nebezpečně talmudickou mentalitu\".\n\nV reakci na Rydzykovy výroky vystoupil v deníku The New York Times rabín Marvin Hier, ředitel losangelského Centra Simona Wiesenthala a nazval Rydzyka \"Goebbelsem v kolárku\" upomínaje, že \"toto již nelze tolerovat\".\n\nCharitativní Fundacja Wielkiej Orkiestry Świątecznej Pomocy se soudní cestou dožadovala potrestání nadace Lux Veritatis, v jejímž čele Rydzyk stojí. Rydzykova televize Trwam rozeslala v roce 2004 obyvatelům města Kostrzyn již dříve mnohokrát vysílaný film, ve kterém se mj. tvrdí, že součástí charitativní akce WOŚP jsou speciálně označené stany, ve kterých se distribuují drogy, šíří satanismus, nabízí alkohol nezletilým atp.\n\nWOŚP požaduje, aby se Lux Veritatis omluvila a zaplatila symbolickou pokutu jeden tisíc zlotých na charitativní cíl. V první instanci uznal soud její požadavek za oprávněný.\n\nJako ředitel Radia Maryja byl Tadeusz Rydzyk spojován také s jednou z finančních afér v Polsku, která souvisí s podezřením ze zpronevěry peněz určených na charitu. V letech 1997-1998 vyhlásilo Radio Maryja velkou sbírku na záchranu gdaňských loděnic. Částka vybraná od posluchačů rádia přesahovala podle odhadů milion euro. Gdaňské loděnice neobdržely nic. Podle informací deníku Gazeta Wyborcza (via Netzeit) Rydzyk tyto peníze prospekuloval na burze. Případ je| v šetření polské státní prokuratury a ministerstva spravedlnosti.\n\nPolská parlamentní opozice žádála vyjasnění případu. Celá situace byla dále komplikována podezřením z krácení daní, vystavování falešných dokladů o darech, a nelegálního obchodu s valutami. Obvinění ze zpronevěry se Rydzykovým oponentům nepodařilo prokázat.\n\n\n"}
{"id": "48367", "url": "https://cs.wikipedia.org/wiki?curid=48367", "title": "Primátor", "text": "Primátor\n\nPrimátor je v České republice označení starosty statutárního města nebo hlavního města Prahy. Naopak na Slovensku je to označení starosty každého města. Často se tímto termínem v češtině označují i starostové řady světových velkoměst. \n\nPrimátor může při významných příležitostech a obřadech používat \"primátorské insignie\" (např. v Plzni jsou jimi městská pečeť a primátorský řetěz).\n\nHistoricky se jednalo o neoficiální pojmenování prvního (staršího) purkmistra, který předsedal městské radě a který měl navíc zpravidla na starosti hospodářské záležitosti města.\n\nFunkce primátora byla poprvé zavedena od roku 1920 v Praze, tehdy jej ve funkci ještě musel potvrzovat prezident republiky. Od roku 1969 pak byla zavedena v Brně, později ve stejném roce i v Ostravě a v Plzni. Od roku 1990 byla zaváděna i v dalších městech, které zákon o obcích (a jeho novely) určil jako města statutární.\n\n"}
{"id": "48371", "url": "https://cs.wikipedia.org/wiki?curid=48371", "title": "Magistrát", "text": "Magistrát\n\nMagistrát (německy \"Magistrat\", z lat. magistratus) je v Česku, Německu a Rakousku označení městského úřadu statutárního města a městských úřadů Prahy a Vídně, které jsou také svého druhu statutárními městy. Na Slovensku jde o označení městského úřadu Bratislavy a Košic.\nV Česku a na Slovensku (na Slovensku se to však týká i ostatních měst, jejichž městský úřad nenese označení magistrát) je v čele magistrátů primátor, v čele magistrátů v Rakousku je starosta (něm. \"Bürgermeister\"). V Rakousku plní magistráty zároveň funkci okresních úřadů, protože zdejší statutární města mají automaticky i kompetence politického okresu.\n\nNa území Rakouské monarchie byly magistráty zřízeny reformou Josefa II. z let 1783–1785. Tehdy zanikly městské rady konšelů, na jejich místo byli dosazováni státní úředníci, kteří museli složit zkoušku způsobilosti před zkušební komisí gubernia a apelačního soudu. Samy magistráty byly ve své soudní činnosti podřízeny apelačnímu soudu, v činnosti správní krajským hejtmanům a v Praze přímo guberniu. Od počátku 19. století byli purkmistr i magistrální radové jmenováni přímo guberniem a apelačním soudem.\n\nSamospráva obcí byla v českých zemích uzákoněna prozatímním obecním zákonem ze 17. března 1849. Obecní zřízení se však nevztahovalo na města statutární. Jejich magistráty byly i nadále jmenovány vládou.\n\nV České republice se až do roku 1992 všechny úřady statutárních měst nazývaly úřad města, poté to bylo až do roku 2000 označení jen úřadů těch statutárních měst, která nebyla územně členěná.\n\n"}
{"id": "48375", "url": "https://cs.wikipedia.org/wiki?curid=48375", "title": "Akvadukt", "text": "Akvadukt\n\nAkvadukt (latinsky \"aque ductus\" nebo \"aquaeductus\", doslova vodovod) je umělý vodní most, část vodovodu resp. vodního kanálu, zajišťujícího přívod vody od vodního zdroje do místa její potřeby či spotřeby. Zpravidla byly tyto přivaděče stavěny s mírným, ale stálým sklonem, zajišťujícím rovnoměrný průtok vody. Proto mnoho z nich vede místy nad nebo pod úrovní okolního terénu, kde často překonává různé přírodní či jiné překážky pomocí mostů (akvaduktů) a tunelů, případně povrchových kanálů, často blízkých řece nebo rovnému potoku.\n\nDostatečně velké akvadukty proto mohou být též vyžívány i jako průplav – součást vodní dopravní cesty pro lodě nebo mohou sloužit i pro dopravu surového dřeva.\n\nVe starověku se stavěly akvadukty dřevěné a kamenné, v novověku již zděné a poté také s ocelovou konstrukcí. Původně se využívaly především pro zavlažování, později stále častěji sloužily k zásobování měst vodou, např. Kutnou Horu, která kvůli poddolování přišla o přístup k podzemní vodě. V současnosti se akvadukty staví zejména jako plavební a zavodňovací kanály. Zásobování vodou již probíhá vodovodním potrubím, vedeným místy také mosty zpravidla v rámci mostů dopravních.\n\nV Čechách jsou známy\n\nNejstarším římským akvaduktem byl Aqua Appia, dlouhý 16 km a 445 m. Začínal v nadmořské výšce 30 metrů a končil na 20 metrech nad mořem. Postavit jej nechal v roce 312 př. n. l. Appius Claudius Caecus.\n\n\n"}
{"id": "48376", "url": "https://cs.wikipedia.org/wiki?curid=48376", "title": "Velké Hořké jezero", "text": "Velké Hořké jezero\n\nVelké Hořké jezero ( , \"al-buhajra al-Murra al-Kubra\") je slané jezero rozdělující Suezský průplav na severní a jižní část. Úžinou na jihu je spojené s Malým Hořkým jezerem. Dohromady mají Hořká jezera plochu okolo 250 km².\n\nProtože průplav nemá žádná zdymadla, mořská voda ze Středozemního a Rudého moře teče volně do jezer, kde nahrazuje vodu, která se vypařila. Jezero také funguje jako vyrovnávací nádrž redukující následky přílivových proudů v obou mořích.\n\nMalé a Velké Hořké jezero před stavbou Suezského průplavu tvořily suché solné údolí 13 km dlouhé a 5 km široké. De Lesseps odhadl tloušťku solného lůžka na 13,2 m (zhruba 970 milionů tun soli). Když se Suezský průplav zaplnil vodou, sůl se začala pomalu rozpouštět a celý proces trval 60 let. Dnes je solná vrstva zcela rozpuštěná. Po otevření průplavu byla salinita 68 ‰, v roce 1924 52 ‰ a dnes kolísá mezi 49 ‰ v létě a 44 ‰ v zimě, což je jen mírně více než v Rudém a Středozemním moři. Vysoká salinita jezer původně bránila migraci vodních živočichů a rostlin z Rudého do Středozemního moře a naopak, dnes je ale tato migrace významný fenomén a nazývá se Lessepsovská migrace.\n\nBěhem šestidenní války v roce 1967 byl průplav uzavřen a 14 lodí, včetně jedné československé lodi \"MS Lednice,\" zůstalo uvězněno na jezeře až do roku 1975. Tyto lodě jsou známé jako Žlutá flotila, protože jejich paluby brzo pokryl pouštní písek.\n"}
{"id": "48377", "url": "https://cs.wikipedia.org/wiki?curid=48377", "title": "Malé Hořké jezero", "text": "Malé Hořké jezero\n\nMalé Hořké jezero (arabsky لبحيرة المرة الصغرى, al-Buhayrah al-Murra as-Sughra) je slané jezero rozdělující Suezský průplav na severní a jižní část. Úžinou na severu je spojené s Velkým Hořkým jezerem. Dohromady mají Hořká jezera plochu okolo 250 km².\n\nProtože průplav nemá žádná zdymadla, mořská voda ze Středozemního a Rudého moře teče volně do jezer, kde nahrazuje vodu, která se vypařila. Jezero také funguje jako vyrovnávací nádrž redukující následky přílivových proudů v obou mořích.\n\nBěhem Šestidenní války v roce 1967 byl průplav uzavřen a 14 lodí zůstalo uvězněno na jezeře až do roku 1975. Tyto lodě jsou známé jako Žlutá flotila, protože jejich paluby brzo pokryl pouštní písek.\n"}
{"id": "48378", "url": "https://cs.wikipedia.org/wiki?curid=48378", "title": "Vápnomilná bučina", "text": "Vápnomilná bučina\n\nVápnomilná bučina je lesní biotop, typ bučiny s bohatým podrostem světlomilných a vápnomilných druhů na vápencovém podloží. Jeho dominantní dřevinou je buk lesní. V \"Katalogu biotopů ČR\" je označen kódem L5.3.\n\nVápnomilné bučiny jsou vázány na vysýchavé polohy vápencových kopců a svahů, obvykle s mělkou půdou (rendzinou), zejména v pahorkatinách a podhůřích; v údolích nebo na rovinách s hlubším půdním profilem přecházejí v květnaté bučiny. Podložím jsou vápence, opuky, vápnité pískovce, ale někde i vulkanity nebo bazické silikátové horniny. Vzhledem k nedostatku vláhy jsou stromy obvykle menšího až zakrnělého vzrůstu, na extrémnějších polohách je les rozvolněný až neuzavřený a může se prolínat se skalními trávníky. \n\nVe stromovém patře je dominantní buk lesní, který může být doprovázen v nižších polohách doprovázen jeřábem břekem, dubem zimním či habrem, vzácně i jinými listnáči, ve vyšších polohách jedlí bělokorou či smrkem ztepilým. Keřové patro je na rozdíl od jiných bučin obvykle dobře vyvinuto a je tvořeno kromě zmlazujících stromů i javorem babykou, dřišťálem obecným, jeřábem mukem, svídou krvavou či lýkovcem jedovatým.Bylinné patro mívá vysokou pokryvnost a velkou druhovou diverzitu. Časté jsou jednak mezofilní a eutrofní druhy bučin (kopytník evropský, samorostlík klasnatý, bažanka vytrvalá), jednak teplomilné druhy dubohabřin nižších poloh (zvonek broskvolistý, zvonek řepkovitý, konvalinka vonná, řimbaba chocholičnatá, jestřábník zední, medovník meduňkolistý, tolita lékařská a další) a jarní hájová květena (jaterník podléška, hrachor jarní, mařinka vonná, prvosenka jarní). Často se vyskytují rostliny z čeledi vstavačovitých, jež jsou i diagnostickými druhyː okrotice bílá (kvete až ve věku 9 let), okrotice dlouholistá, okrotice červená, kruštík širolistý či hlístník hnízdák. Na skalních stanovištích a otevřených místech najdeme druhy typické pro suché trávníkyː pěchavu vápnomilnou, ožanku kalamandru aj.\nZ mechů se pravidelně vyskytují jen druhy rostoucí na kamenech, pařezech nebo kmenech stromů.\n\nVápnomilné bučiny se vyskytují v širší střední Evropě od Francie přes Švýcarsko a Německo až po Slovensko a Ukrajinu, těžištěm jejich diverzity je alpská a karpatská oblast. V ČR jsou zejména v Českém krasu, v Moravském krasu, Džbánu a na vápencových kopcích mezi Sušicí, Horažďovicemi a Strakonicemi. Vyskytovat se mohou i na opukách nebo vápenných pískovcích v České křídové tabuli.\n\nOchrana reprezentativních vápnomilných bučin je zajištěna řadou chráněných území v CHKO Moravský kras, CHKO Český kras i mimo velkoplošná chráněná území (PR Pučanka). Primárním podnětem k vyhlášení ochrany býval výskyt vstavačovitých rostlin. Přirozená obnova vápnomilných bučin bývá zablokována vysokými stavy zvěře.\n\n"}
{"id": "48379", "url": "https://cs.wikipedia.org/wiki?curid=48379", "title": "Úřední list", "text": "Úřední list\n\nÚřední list je promulgační list (úřední oznamovatel), v němž se vyhlašují nebo uveřejňují zpravidla podzákonné právní předpisy, úřední usnesení, rozhodnutí, opatření nebo oznámení (sdělení), případně též úřední překlady právních předpisů vyhlášených jinak, například ve Sbírce zákonů. \n\nÚřední listy nebo věstníky mohou vydávat například státy, organizační jednotky státu a samosprávné jednotky v rámci státu (například kraje (hejtmanství), ministerstva, státní úřady) nebo mezinárodní nebo nadnárodní instituce (například Evropská unie). V ČR jde např. o věstníky krajů nebo ČNB.\n\nÚřední list republiky Československé byl vydáván za první a druhé republiky na základě vládní vyhlášky 4/1920 Sb., o úředních listech československého státu, kdy nahradily dosavadní \"Pražské listy\". Po 2. světové válce jeho vydávání nově upravil s účinností od 15. září 1945 Dekret prezidenta č. 66/1945 Sb., o Úředním listě republiky Československé, ústavním zákonem č. 57/1946 Sb. ratihabovaný na roveň zákona. Dekret byl s účinností od 1. ledna 1950 nahrazen zákonem č. 260/1949 Sb., o úředních listech. Úřední list byl rozdělen do dvou dílů (edičních řad) a jednotlivé položky se podle druhu zveřejňovaly buď v díle I., nebo v díle II. Díl I. obsahoval dokumenty s obecnější (normativní) platností, díl II. dokumenty týkající se konkrétních skutečností, například o jmenování či odvolání osob, o zápisech do rejstříků, dražbách, umoření listin apod. \n\nÚradný vestník (Úřední věstník) byl podle zákona č. 260/1949 Sb. zřízený úřední list pro Slovensko. Zveřejňovaly se v něm právní předpisy, usnesení, rozhodnutí, opatření nebo sdělení, jejichž územní platnost nepřesahovala území Slovenska, a slovenské překlady dokumentů zveřejněných či vyhlášených v Úředním listu republiky Československé. \n\nOd 1. ledna 1960 podle zákona č. 77/1959 Sb., o Sbírce zákonů a o Úředním listě, již vycházel jen jeden Úřední list Republiky československé (se změnou pravopisu velkých písmen). Rozdělení na dva díly a samostatné vydávání \"Úradného vestníka\" skončilo. \n\nÚřední listy přestaly vycházet od 1. ledna 1962, odkdy podle Zákonného opatření předsednictva Národního shromáždění č. 4/1962 Sb., o vyhlašování zákonů a jiných právních předpisů, byly vyhlášky zveřejňovány již jen ve Sbírce zákonů Československé socialistické republiky.\n\nNásledně se však ukázala potřeba podobného publikačního prostředku a rozhodnutím vlády 18. března 1966 byl zaveden Ústřední věstník, vydávaný od ledna 1967 ministerstvem spravedlnosti.\n\nV letech 1949–1961 byly v \"Úředním listu Republiky československé \" (po červenci 1960 \"Československé socialistické republiky\") zveřejňovány i právní předpisy, jejichž právní síla odpovídala dnešním prováděcím předpisům, které jsou zveřejňovány ve Sbírce zákonů. Velmi známá byla například vládní vyhláška č. 150/1958 Ú. l., o vyřizování stížností a podnětů pracujících, jejíž předmět úpravy byl po revoluci z velké části překryt zákonem o právu petičním 85/1990 Sb. a spory o to, zda platí oba předpisy souběžně, ukončilo až oficiální zrušení vyhlášky nařízením vlády 370/2005 Sb. (na Slovensku již zákonem o sťažnostiach 152/1998 Z. z.).\n\nMístní národní výbory byly povinny odebírat alespoň jeden výtisk příslušných úředních listů i Sbírky a v úředních hodinách zpřístupnit je každému, kdo o to požádá. Po zrušení Úředního listu byla povinnost omezena na Sbírku zákonů a zavazuje obce dodnes (§ 13 zákona o Sbírce zákonů a o Sbírce mezinárodních smluv č. 309/1999 Sb.; kraje navíc musejí poskytovat Sbírku mezinárodních smluv a od r. 2005 Úřední věstník Evropské unie). Zatímco československá Sbírka zákonů je zveřejněna na webových stránkách Ministerstva vnitra zpětně od roku 1945 a jinde i od roku 1918, \"Úřední list\" je mnohem hůře dostupný a žádný státní úřad nemá stanovenu povinnost jej na internetu zveřejnit. Je dostupný v některých komerčních databázích, jako je Automatizovaný systém právních informací.\n\nPro označení úředních sbírek se užívají tyto zkratky:\n\n\n\n"}
{"id": "48384", "url": "https://cs.wikipedia.org/wiki?curid=48384", "title": "Pergamen", "text": "Pergamen\n\nPergamen je nevydělaná při napětí sušená a hlazená zvířecí kůže, v minulosti používaná jako psací materiál. Používá se kůže různých domácích zvířat, např. oslů, vepřů, koz, ovcí nebo hovězího dobytka, zpravidla mladších jedinců, jejichž kůže je jemnější. Je to materiál bílkovinné povahy (kolagen a elastin).\n\nPergamen z telecí kůže se nazývá bělpuch.\n\nOd starověku zhruba do začátku novověku byl pergamen jedna z nejpoužívanějších psacích látek (psaly se na něj knihy a listiny). Dodnes se používá například k potahování bubnů, díky vysoké trvanlivosti se na něj tisknou Britské zákony a na Pařížské univerzitě doktorské diplomy.\n\nKůže se zbaví chlupů buď pomocí loužení ve vápenném mléce po dobu 7–14 dní nebo enzymaticky a poté vyčistí. Čistá kůže se napne na rám a nechá uschnout. Následně se zdrsní pemzou, plní olověnou, nebo zinkovou bělobou rozdělanou v oleji a po zaschnutí nátěru se hladí a leští. Pro výrobu jemných pergamenů se užívá kůží mladých zvířat. Pro nejjemnější pergamen, tzv. velín (materiál) (vellum), se používala dokonce kůže nenarozených jehňat – děložní pergamen. Výroba pergamenu je obrazově doložena v řadě pramenů, např. v cyklu iluminací michelsberského rukopisu. Pergameníci se latinsky označovali jako \"membranarii, rasores perg\".\n\nVe evropských druzích pergamenu rozlišujeme tři základní typy:\n\nPergamen získal své jméno podle maloasijského města Pergamon, kde se dle starověkých pramenů začal vyrábět (zde dominoval obchod s ním, ale vyráběl se již dříve) a vznikla Pergamská knihovna. S jeho výrobou se zde začalo za doby vlády krále Eumena II. (197–159 př. n. l.), kdy byl podle pramenů zakázán dovoz papyru. Konkurenční město, Alexandrie, mělo zase monopol na papyrus a svou knihovnu. Řecké slovo \"diphtherai\" (kůže) označovalo i knihy. Podobně i název pro bibli (synonymum knihy) je podle města Byblos, které obchodovalo s papyrem.\n\nPozději se stal obecně výlučnou psací látkou až do začátku 13. století. Od 14. století počal být vytlačován papírem, na českém území především cizí provenience, zpočátku nejčastěji papírem italským. Protože byl daleko trvanlivější než papír, pro důležité dokumenty se užíval až do 18. století.\n\nV dobách, kdy habsburskou říši ovládla byrokracie, v českých zemích se žertem říkalo, že říši vládne husa a osel (psací husí brk a oslí kůže pergamenu).\n\nPo celou historii byla největší nevýhodou pergamenu jeho vysoká cena. Aby se materiálem šetřilo, často se prováděla reskribace – z jednoho listu se vyškrabal původní text a list se použil znovu. Vyškrabané pergamenové listy, tzv. palimpsesty, jsou dnes zajímavými historickými dokumenty, protože speciální lampy umožňují přečtení původního vyškrabaného textu (staršího a tedy zpravidla historicky cennějšího).\n\n\n"}
{"id": "48386", "url": "https://cs.wikipedia.org/wiki?curid=48386", "title": "Židenice", "text": "Židenice\n\nŽidenice (německy \"\", v hantecu \"Šimice\") jsou část obce a katastrální území statutárního města Brna, takřka celé se rozkládající na levém břehu řeky Svitavy. Jejich katastrální území má rozlohu 6,47 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-Židenice. Na menší, východní části katastrálního území Židenic, se nachází městská část Brno-Vinohrady. Žije zde přes 33 000 obyvatel.\n\nNa židenickém katastru existují v současné době dva zcela samostatné urbanistické celky městského typu, jimiž je jednak sídliště Vinohrady (taktéž oficiálně patřící k této části obce, jelikož tamní domy mají tabulky s židenickou řadou čísel popisných) na jedné straně a židenicko-juliánovský celek na straně druhé, mezi nimiž se rozkládají zahrady a lesoparky Akátky a Bílá hora.\n\nAž do druhé poloviny 60. let 20. století však mělo katastrální území Židenice poněkud odlišné hranice než má v současnosti. Na severu k němu náleželo i Baarovo nábřeží (dnes součást katastru Maloměřic); na východě k němu patřila dnes slatinská oblast Stránské skály s Osadou pod Stránskou skálou a ulicí Stránská, s přilehlými severními dnes líšeňskými pozemky sahajících až k jižní polovině komunikace s parcelním číslem 9274/2. Dále k němu patřila okrajová západní část katastru Líšně, na níž se dnes nachází západní část sídliště Nová Líšeň, dále ulice Kuldova, Šámalova, Tomáškova, Vaníčkova a severovýchodní část areálu Zbrojovky Brno na východě moderního katastru Zábrdovice. Naopak území na jihu vymezené linii ulice Táborská, pak severojižní linií mezi ulicemi Porhajmova a Letní, částečně ulicí Jeronýmovou, včetně několika budov na východě areálu někdejší První brněnské strojírny a jižně od areálu zdejšího židovského hřbitova náleželo k Černovicím, většina areálu První brněnské strojírny zase patřila do katastru Zábrdovic stejně jako území přibližně vymezené severním okrajem ulice Bubeníčkova a ulicí Stará osada (katastrální hranici zde tvořila Svitavská strouha); areál hotelu Velká Klajdovka patřil k obci Kanice, a zahrádky na severovýchodním svahu Bílé hory náležely k Líšni.\n\nTakto vymezené katastrální území Židenice původně tvořilo samostatnou obec o rozloze 764 hektarů.\n\nVesnické jádro Židenic se rozkládalo přibližně na území vymezeném na jihu ulicí Bubeníčkovou, na východě ulicí Svatoplukovou a na západě panelovým sídlištěm Stará osada. Historie Židenic se začíná psát rokem 1210, ze kterého pochází první zmínka o existenci vsi v potvrzení nadání zábrdovického kláštera od Lva z Klobouk; zde je uveden Hroznata ze Židenic. Roku 1235 je zmiňován Bohuslav ze Židenic, podle pečeti patrně stejného rodu jako vladykové z Kunovic. Roku 1395 se připomíná Lev ze Židenic, roku 1411 však již Matouš z Kubšic na Židenicích. Toho roku se v Židenicích uvádí tvrz, která ovšem jistě vznikla již dříve.\n\nNa panství zábrdovického kláštera, na rozparcelovaných pozemcích dvora, pak byla po zrušení kláštera (1784) v roce 1786 založena v prostoru dnešní Vančurovy ulice ves Juliánov (Julienfeld – podle dcery majitele dvora, který ves založil); ta se roku 1787 stala rovněž samostatnou obcí, již byla až do roku 1850, kdy byla spojena se Židenicemi. Roku 1867 se Juliánov opět osamostatnil. Přestože byly Juliánov i Židenice samostatnými obcemi, nikdy nedošlo k rozdělení jednotného katastrálního území Židenice. Z mapy inv. čís. 178 v Archivu města Brna vyplývá, že mimo Vančurovu ulici patřily k Juliánovu také ulice Jamborova, Škrochova, Tenorova, obě budovy Masarykovy základní školy v ulici Kamenačky, severovýchodní strana Bělohorské ulice po dům s orientačním číslem 39, západní strana ulice Vinařického, severní část Táborské ulice mezi ulicemi Dulánek a Jamborovou. Juliánov měl v katastru Židenic i několik oddělených exkláv. Jednou z nich byl tzv. Nový Juliánov tvořený blokem domů mezi ulicemi Na lukách, Jílkovou a Šámalovou, a několika budovami na roku Šámalovy a Uzavřené. Další exklávy představovaly domy na jižní straně Táborské ulice, s orientačními čísly 119 a 121, či domy při severní straně Čejkovy ulice. Poslední exklávou byl tzv. Juliánov u Husovic, tvořený domy ulice Baarovo nábřeží v moderním katastru Maloměřic.\n\n16. dubna 1919 se obě obce staly součástí Brna, přičemž měly v letech 1920-1939 v jeho rámci vlastní místní výbory s omezenými pravomocemi. Židenický místní výbor měl 24 členů, juliánovský 18 členů. Roku 1929 došlo k úpravě hranic se Zábrdovicemi, Husovicemi a Maloměřicemi, kdy došlo k menšímu rozšíření Zábrdovic na úkor Židenic, a k přesunu hranice u Baarova nábřeží do nového toku Svitavy. K další úpravě hranic Židenic pak došlo při první katastrální reformě Brna roku 1940, kdy došlo k úpravě hranice se Zábrdovicemi, při níž byly Židenice rozšířeny.\n\nZa druhé světové války vznikla na severovýchodě katastru Židenic německá kolonie 20 dřevěných domků, známá jako Hamburk. Po osvobození byl v letech 1945-1946 Juliánov se Žedenicemi pod správou nově ustaveného Revolučního MNV Brno-Židenice. Od 1. ledna 1947 do 30. září 1949 tvořilo celé katastrální území Židenice městský obvod Brno VI. Od 1. října 1949 do roku 1954 tvořil židenický katastr bez Baarova nábřeží a území jižně od osady Pod Stránskou skalou; ale s levobřežní částí Zábrdovic \"(ale bez areálu První brněnské strojírny)\", částí katastrů líšeňského \"(areál tehdejší restaurace Malá Klajdovka)\" a maloměřického \"(Podsednická ulice)\", městský obvod Brno IX. Baarovo nábřeží bylo součástí městského obvodu Brno VIII s centrem v Husovicích, zatímco území jižně od osady Pod Stránskou skalou náleželo do městského obvodu Brno X. Od roku 1954 do roku 1964 tvořil téměř celý židenický katastr (opět bez Baarova nábřeží), spolu s částí maloměřického katastru (Podsednická ulice), a levobřežními částmi Zábrdovic \"(tentokrát i s areálem První brněnské strojírny)\" a Černovic, a malou částí líšeňského katastru (Malá Klajdovka) městský obvod Brno VI-Židenice. Baarovo nábřeží bylo do roku 1957 součástí městského obvodu Brno III, od roku 1957 náleželo k městské části Brno XIII-Maloměřice, přejmenovaného roku 1960 na městskou část Maloměřice. Od 14. června 1964 byl dosavadní městský obvod Brno VI-Židenice připojen k městskému obvodu Brno IV.\n\nVětšina současné hranice katastrálního území Židenice byla stanovena při radikální katastrální reformě Brna ve druhé polovině 60. let 20. století. Koncem 70. let 20. století byla stanovena stávající hranice s Líšní, přičemž Židenice ztratily všechny pozemky na moderním líšeňském katastru. Tuto změnu hranice si vyžádala výstavba panelového sídliště Nová Líšeň, protože některé panelové domy zasahovala do katastru Židenic. Součástí městského obvodu Brno IV zůstalo celé katastrální území Židenice až do roku 1990. V 70. letech bylo zbouráno celé vesnické jádro Židenic. V první polovině 80. let započala v severovýchodní části židenického katastru výstavba nejmladšího brněnského sídliště Vinohrady, při níž byla zbourána celá výše zmíněná kolonie Hamburk. Po sametové revoluci potom došlo 24. listopadu 1990 k rozdělení katastrálního území Židenice mezi novodobé samosprávné městské části Brno-Židenice a Brno-Vinohrady. K 28. březnu 2015 byly do k. ú. Židenice překatastrovány okrajové panelové domy na severozápadě městské části Brno-Vinohrady, které předtím náležely do k. ú. Maloměřice.\n\nJsou-li středověké Židenice potvrzeny písemnou zprávou v roce 1210, musíme nepochybně počítat s jejich existencí již před tímto datem. Lidská přítomnost na území celé městské části je však doložena již mnohem dříve, a to prostřednictvím archeologických nálezů.\n\nSoučasný reliéf oblasti Židenic se vytvářel v závislosti na geologickém podloží. Na jeho stavbě se podílí pestrá skladba hornin různého stáří: starohorní vyvřeliny brněnského masívu a druhohorní vápence Bílé hory vytvářejí vyvýšené geomorfologické reliéfy, ty byly později překryty mořskými třetihorními sedimenty a nakonec čtvrtohorními sprašemi, které jsou zde plošně nejrozšířenější. Je tedy území městské části Brno-Židenice determinováno několika důležitými krajinnými prvky. Na straně východní jsou to dominanty Vinohrad a Bílé Hory, na straně západní pak tok řeky Svitavy. Především na její levobřežní terase se setkáváme se stopami lidské přítomnosti, ať už v podobě sídlišť či pohřebišť. Tyto doklady osídlení však nejsou příliš hojné; je otázka, zda je to v důsledku konfigurace terénu, především blízkosti řeky, která v těchto prostorách meandrovala (k její regulaci došlo až po polovině 19. století) a osídlení bylo možné pouze na místech vyvýšených nad záplavovou bahnitou oblast. Druhým důvodem může být i stav výzkumu v tomto hustě zastavěném prostoru, kdy archeologické památky mohly být bez povšimnutí zničeny.\n\nPrvní doklady osídlení v této oblasti pocházejí již ze starší doby kamenné – paleolitu. Významnou lokalitou je Bílá (dříve Nová) hora nad Juliánovem, na jejímž severním až východním úbočí nalezl V. Gebauer prvé paleolitické artefakty na jaře roku 1985; od té doby vzrostla kolekce na několik desítek kusů. Tyto hojné nálezy kamenné štípané industrie lze přiřadit kultuře tzv. bohunicienu (podle naleziště v Brně-Bohunicích), datované do doby před zhruba 45 000 lety. Naprostá většina nástrojů (četné čepele a hroty, škrabadla, drasadla, rydla, upravená jádra) je vyrobena levalloiskou technikou z jurského rohovce z blízké Stránské skály; na Bílé hoře, která je rovněž tvořena jurskými vápenci, totiž nikde (alespoň nyní) nevystupují skalky s rohovcovými polohami. Jako surovina byly dále použity žlutohnědý křídový rohovec, rohovec typu Krumlovský les, importovaný pazourek a zcela ojediněle červenohnědý radiolarit i hnědý rohovec.\n\nDalším obdobím, ze kterého byly na území městské části Židenice získány bohaté nálezy, je období pozdní doby kamenné – eneolitu. Na jeho závěru, ke konci 3. tisíciletí před n. l., osídlil Evropu lid tzv. kultury zvoncovitých pohárů, nazvaný tak podle typického keramického tvaru. Setkáváme se s ním především na pohřebištích, kde byli nebožtíci pochovávání podle přísně jednotného ritu: ve skrčené poloze, muži na levém boku hlavou k severu a ženy na pravém boku hlavou k jihu, vždy tedy obličejem k východu. V hrobech kromě keramických nádob (již zmíněné zvoncovité poháry většinou červené barvy s typickou rytou výzdobou vyplněnou bílou barvou, mísy, džbánky aj.) nacházíme i kamenné šipky a nátepní destičky, které jsou dokladem používání luků, broušené kamenné nástroje (sekerky, sekeromlaty), měděné dýky, kostěné a někdy i jantarové knoflíky. Všechny židenické nálezy lze lokalizovat do prostoru v těsné blízkosti školy na ulici Krásného. První hrob zde byl odkryt již v roce 1901, dalších 10 zde zjistili roku 1932. Zachránit se však podařilo pouze čtyři (z toho dva kostrové a dva žárové), ostatní byly zničeny. Ve 30., 40. a 60. letech byly rozrušeny a následně zkoumány další hroby. Všechny odkryté hroby jsou patrně součástí jednoho rozsáhlého pohřebiště.\n\nVýše popsané období kultury zvoncovitých pohárů, náležející pozdní době kamenné – eneolitu, uzavírá epochu doby kamenné, nazvané tak podle hlavní suroviny užívané k výrobě nástrojů. Další epochu určuje nový materiál – bronz. Morava je na počátku doby bronzové, kolem roku 1800 před n. l. osídlena lidem kultury únětické. Pohřeb z tohoto období byl nalezen roku 1927 na Táborské ulici č. 2 – byla objevena kostra skrčence na pravém boku, hlavou k západu. U nohou zemřelého se nacházel únětický hrnek, na levé straně lebky bylo zjištěno zelené zbarvení – stopy po bronzové ozdobě. Poměrně nedaleko, v areálu První brněnské strojírny, byla v lednu roku 1986 narušena a následně prozkoumána sídlištní jáma s únětickou keramikou, mazanicí a kamennou štípanou industrií; nejdůležitější ovšem byl nález kostry asi padesátiletého muže, který byl uložen ve skrčené poloze na pravém boku na dno jámy. Takovéto rituální pohřby nacházející se v původně sídlištních (většinou zásobních) jamách jsou v tomto období pravěku poměrně častým jevem.\nDo období kultury mohylové náleží rovněž elegantní džbánek na nožce, uložený ve sbírkách Moravského zemského muzea pod označením „Židenice“, avšak bez bližších nálezových souvislostí.\n\nPohřebiště ze starší starší doby železné (doba halštatská), tzv. kultury horákovské bylo odkryto při stavbě židenických kasáren v roce 1924. Zde dělníci při kopání základů narazili na několik kostrových hrobů; v jejich inventáři bylo množství keramických nádob, železná spona a další železné a bronzové předměty. Nejzajímavějším a nejvýznamnějším objevem však byl hrob, v němž kromě jiných předmětů bylo na kostře nalezeno na 15 000 drobných bronzových kroužků v pravidelném uspořádání. Tato nálezová situace byla původně interpretována jako unikátní nález kroužkového pancíře, kdy měly být kroužky našity na koženém podkladě, při pozdějších výzkumech na řadě jiných lokalit (Brno-ulice Příkop, Modřice, Vojkovice) se však prokázalo, že jde o honosné opasky, které byly ozdobou bohatých žen nepochybně výjimečného postavení v tehdejší společnosti. Je pravděpodobné, že komunita, která pohřbívala na této nekropoli, měla úzký vztah k sídlišti odkrytému několik stovek metrů odtud na sever.\n\nZde, u železniční tratě v severovýchodní části katastru městské části, na levém břehu řeky Svitavy, byly zjištěny mocné kulturní vrstvy a kotlovité nebo kuželovité jámy. Výzkumy zde prováděli bratři Slovákové, František Fiala, Jan Knies aj., a to již koncem 19. století. Výzkumy přinesly kromě zvířecích kostí (skot, kůň, jelen, vepř, pes), mazanice a drobných bronzových předmětů především množství keramiky několika časových období a kultur. Pozdní době bronzové náleží tzv. kultura podolská (podle nedaleké obce Podolí, kde bylo prozkoumáno rozsáhlé žárové pohřebiště) a slezská (název získala podle toho, že byla poprvé rozpoznána ve Slezsku), starší době železné pak kultura horákovská. Objekty tohoto období představují na sídlišti nejvýraznější horizont a poskytly největší množství archeologického materiálu.\n\nMladší době železné, době laténské, náleží hrob rozkopaný na Táborské ulici. Obsahoval kostru muže, podle inventáře (železný meč v pochvě a tři nýty z jilce, bronzový kroužek, zlomky železné spony) bojovníka. Dalším nálezem z tohoto prostoru je nádoba lahvovitého tvaru s výraznou kolkovanou výzdobou kolkem v podobě ležatého S na hrdle a podhrdlí, která je pod označením Brno-Židenice uložena ve sbírkách MZM Brno.\n\nOpět při stavbě kasáren pod Židenickým kopcem byly v letech 1925 a 1926 při kopání základů rozrušeny a částečně prozkoumány (I. L. Červinka) kostrové hroby z 8. a 9. století. V roce 1925 to bylo pět hrobů, v červnu roku 1926 další hrob s bronzovou přezkou a větší nádobou s výzdobou rytými několikanásobnými vlnicemi. Později byly objeveny ještě další čtyři hroby, dva mužské a dva ženské. V hrobech se nacházela typická keramika zdobená rytými vlnicemi; jedna nádoba je výjimečná tím, že měla ucho, což je u slovanské keramiky naprosto nezvyklé. Inventář mužských hrobů obsahoval dále železné předměty, především nože, z nichž jeden měl dřevěnou pochvu okovanou bronzovým proužkem, v němž se ještě zachovaly kusy dřeva, dále ocílky na křesání, břitvu a skupinu šipek a hrotů spečených rzí v poloze, v jaké se nacházela v toulci. Po tom ovšem nezbylo stopy, neboť byl vyroben z organického materiálu. K materiálu z hrobů žen náleží stříbrná náušnice s granulovanou výzdobou a hrozníčkovými závěsky, další jednoduššího provedení a třetí z tenkého drátu s navlečeným kuličkovitým závěsem.\n\nDalší hrob byl odkryt 14. února 1927 na pozemku tehdejšího Židenického stavebního družstva v dřívější poloze „Na Benátkách“ (nyní ulice Kaleckého). Kostra ležela na znaku, hlavou k západu. V nohách stála větší nádoba, zdobená na horní výduti dvěma pásy několikanásobných vlnic, u hlavy byly zjištěny zbytky kování dřevěného vědérka; tyto předměty určují nález jako hrob bojovníka, uložený do země v 2. polovině 9. století. Střepy z hrnku, nalezené na Karáskově náměstí, náleží do 11. století, tedy do doby, která již těsně předchází prvním písemným zmínkám o obci.\n\nOsídlení z 14.–15. století, zjištěné na staveništi v prostoru Staré osady, pak již potvrzuje údaje známé z historických zpráv.\n\n\n"}
{"id": "48388", "url": "https://cs.wikipedia.org/wiki?curid=48388", "title": "Sbírka zákonů", "text": "Sbírka zákonů\n\nSbírka zákonů (ve zkratce Sb.) je označení českého promulgačního listu, ve kterém se vyhlašují především české právní předpisy. Od roku 2000 vznikla samostatná Sbírka mezinárodních smluv (ve zkratce Sb. m. s.), do té doby byly mezinárodní smlouvy promulgovány ve Sbírce zákonů.\n\nRediguje je Ministerstvo vnitra, vydává a tiskne Tiskárna Ministerstva vnitra, p. o., ale vlastní distribuci zajišťuje společnost MORAVIAPRESS a. s., se sídlem v Břeclavi a plně vlastněná společností Let's Print Holding AG se sídlem v rakouském Grazu.\n\nPrávní úpravu Sbírky zákonů a Sbírky mezinárodních smluv obsahuje zákon č. 309/1999 Sb., o Sbírce zákonů a o Sbírce mezinárodních smluv. Podle něj se ve Sbírce zákonů uveřejňují zejména ústavní zákony, zákony, zákonná opatření Senátu, nařízení vlády a další prováděcí právní předpisy (vyhlášky). Kromě nich také např. důležité nálezy Ústavního soudu, rozhodnutí o vyhlášení voleb a sdělení o jejich výsledku a další důležitá sdělení správních orgánů. Dnem rozeslání příslušné částky Sbírky zákonů v ní obsažené právní předpisy nabývají své platnosti, účinnosti pak po uplynutí 15 dní, ledaže ji zvlášť stanoví sám právní předpis.\n\nVe Sbírce mezinárodních smluv se vyhlašují platné mezinárodní smlouvy, oznámení o jejich výpovědi a o jiných důležitých skutečnostech, stejně jako rozhodnutí přijatá mezinárodními orgány a orgány mezinárodních organizací. Méně významné mezinárodní smlouvy se uveřejňují bez svých příloh.\n\nJednotlivá vydání sbírek se nazývají částky. Částky se číslují podle pořadí od počátku každého roku. V jedné částce bývá zpravidla několik právních předpisů. Vyhlašované právní předpisy jsou rovněž číslovány, a to každý rok postupně od čísla 1. Čísla částek nemají přímou souvislost s číslem předpisu. Vychází-li však ve Sbírce zákonů tisková oprava již publikovaného předpisu, nemá tato oprava vlastní číslo, a na tuto opravu se tedy odkazuje číslem částky, ve které byla publikována (obecně vžitá zkratka pro částku je „čá“, aby tato zkratka byla odlišná od zkratky slova „číslo“ – „č.“). Číslem částky se taktéž odkazuje na oznámení o tom, že byl vydán předpis, jehož znění se neuveřejňuje ve Sbírce zákonů. Celé označení právního předpisu bývá tvořeno označením druhu a číslem předpisu, lomítkem, rokem vyhlášení a zkratkou sbírky. Kromě čísla mívají právní předpisy také název a některé i zkrácený název uvedený v závorce. Pro některé účely, zejména je-li to nutné k rozlišení, se s označením druhu předpisu uvádí i orgán, který předpis vydal – například „vyhláška Federálního ministerstva vnitra č. 99/1989 Sb., o pravidlech silničního provozu“.\n\nOd listopadu 1918 vychází na českém území nepřetržitě pod různými názvy sbírka zákonů. V roce 1918 nový československý stát navázal na právní řád Rakouska-Uherska, takže i v Československu nadále platily mnohé právní předpisy vyhlášené v Říšském zákoníku (ř. z.). Protektorát Čechy a Morava navázal na právní řád Československa, avšak souběžně vyhlašovala právní předpisy i exilová vláda v Londýně. Obnovené Československo v roce 1945 zčásti navázalo na protektorátní právní řád, avšak rovněž plně uznalo legitimitu exilové vlády a jejích dokumentů. I při dalších společenských změnách, tedy po uchopení moci komunistickou stranou v roce 1948, federalizaci a „normalizaci“ v roce 1969, částečné demokratizaci po roce 1989 a rozdělení Československa v roce 1993 byla v zásadě kontinuita právního řádu zachována. \n\nV průběhu vývoje se měnily zásady, které podzákonné normy byly zveřejňovány přímo ve Sbírce zákonů (Sbírce zákonů a nařízení) a které zvlášť v Úředním listu, různých věstnících atd. Oznámení o uzavření mezinárodních smluv byla zveřejňována povětšinou ve Sbírce zákonů, od roku 2000 je vydávána samostatně Sbírka mezinárodních smluv. \n\nČeská republika již od roku 2009 připravuje elektronickou Sbírku zákonů (e-Sbírka, eSbírka). Ta by měla umožňovat přístup ke konsolidovaným zněním právních předpisů, které by bylo závazné, jako je tomu i v jiných evropských zemích. Původní termín spuštění roku 2013 byl však novým zákonem o Sbírce zákonů a mezinárodních smluv (č. 222/2016 Sb.) posunut až na rok 2020. Ten byl později novelizován zákonem č. 277/2019 Sb., který účinnost a tedy spuštění posunul až na rok 2022.\n\n\n\n\nNahlížení do tištěné Sbírky mezinárodních smluv a do Sbírky mezinárodních smluv, podobně jako Úředního věstníku Evropské unie, jsou podle § 13 zákona č. 309/1999 Sb. povinny umožnit všechny krajské úřady, obce a městské části a obvody statutárních měst. Obdobné povinnosti platily již nejméně od roku 1918. V letech 1949–1962 byly nicméně v Úředním listu Československé republiky, později v Úředním listu Československé socialistické republiky zveřejňovány i právní předpisy, jejichž právní síla odpovídala dnešním prováděcím předpisům, které jsou zveřejňovány ve Sbírce zákonů. Odkazy na tyto předpisy se provádějí zkratkou „Ú. l.“ Tyto předpisy nejsou součástí Sbírky zákonů a jejich znění je dnes obtížněji dostupné, přestože některé z nich ještě nebyly zrušeny a nejsou úplně vyhaslé či překonané.\n\nMinisterstvo vnitra je podle § 12 zákona č. 309/1999 Sb. povinno způsobem umožňujícím dálkový přístup (obvykle vykládáno jako internet) zveřejňovat stejnopisy Sbírky mezinárodních smluv a Sbírky zákonů vydané po 4. květnu 1945. Aktuálně účinné znění platných předpisů zveřejňovalo Ministerstvo vnitra také v rámci Portálu veřejné správy, tento přístup byl však ukončen bez náhrady. Znění již platných, avšak dosud neúčinných předpisů, je také publikováno na stránkách Poslanecké sněmovny. Všechna tato znění jsou nicméně nezávazná, protože oficiálním a závazným je pouze znění obsažené v tištěné sbírce. Vzhledem k množství novelizací českých právních předpisů je navíc přístupnost aktuálního znění konkrétního předpisu téměř nemožná a veřejnost je tak odkázána již jen na komerční právní informační systémy (např. Beck-online nebo ASPI). \n\nSystémy eSbírka a eLegislativa by měly vzniknout tak, aby od 1. 1. 2021 mohly začít fungovat v ostrém provozu. Ministerstvo vnitra v roce 2018 podepsalo smlouvu s vítězi veřejných zakázek. Jsou jimi společnosti Asseco Central Europe, a.s., a S-EPI, s.r.o. V eSbírce bude právně závazné elektronické znění Sbírky zákonů a mezinárodních smluv garantované státem včetně minulých verzí právních předpisů a možnosti upozornění na změnu daného předpisu. e-Legislativa bude podporovat tvorbu a projednávání nových právních předpisů i úpravy jejich starších verzí.\n\n\n\n"}
{"id": "48430", "url": "https://cs.wikipedia.org/wiki?curid=48430", "title": "Kněží hora", "text": "Kněží hora\n\nKněží hora může být:\n\n"}
{"id": "48433", "url": "https://cs.wikipedia.org/wiki?curid=48433", "title": "Villeneuve-d'Ascq", "text": "Villeneuve-d'Ascq\n\nVilleneuve-d'Ascq je francouzské město v departementu Nord. Leží 204 kilometrů od Paříže.\n\nSousední obce: Marcq-en-Barœul, Croix, Hem, Wasquehal, Hellemmes, Forest-sur-Marque, Toufflers, Sailly-lez-Lannoy, Willems, Tressin, Lezennes, Sainghin-en-Mélantois a Anstaing.\n\n\"Počet obyvatel\"\n\n\n"}
{"id": "48436", "url": "https://cs.wikipedia.org/wiki?curid=48436", "title": "Lanová dráha", "text": "Lanová dráha\n\nLanová dráha (lanovka) je dráha, jejíž vozidla se pohybují po šikmé nebo vodorovné trase a jsou poháněna pomocí tažných lan. U některých druhů lanovek jsou vozidla (jako vozidla se označují i sedačky) zavěšena na nosných lanech. Slouží k dopravě, je-li třeba překonat velký výškový rozdíl, ale často i lanovka sama je turistickým lákadlem a jízda lanovkou je považována za nevšední zážitek. Lanová dráha má vždy nejméně dvě stanice, horní a dolní. Některé lanové dráhy mohou mít na trase jednu nebo více mezistanic.\n\nV Česku se na lanové dráhy vztahuje Zákon o dráhách. Vagony, kabiny, gondoly i tyče se sedačkami jsou z terminologického hlediska považovány za vozidla.\n\nLanové dráhy zároveň patří do kategorie dopravních prostředků, která se souhrnně označují zdvihadla.\n\nPodle druhu jízdy a vozidel může být lanovka\n\nPodle druhů lan se visuté lanovky rozdělují na\n\nPodle oběhu vozidel se lanovky rozdělují na\n\nPodle způsobu připojení vozů na lano se zejména oběžné lanovky rozdělují na\n\nPodle účelu lze lanovky rozlišit na\n\nMezi největší výrobce lanovek patří:\n\nNa rozdíl od výtahu, kde se kabina pohybuje svisle, u lanové dráhy obvykle stoupání nebývá větší než 45 stupňů (1 000 promile). Některá zařízení však jsou na pomezí mezi lanovkou a výtahem, například lanová dráha spojující dvě budovy pražského hotelu NH (původně Mövenpick) na Smíchově či šikmé výtahy.\n\nMezi lanové dráhy se obvykle nepočítá lyžařský vlek, který je podobný sedačkové lanovce, avšak místo závěsů se sedačkami má teleskopické tyče nebo snímatelné kotvy pro vlečení lyžařů a snowboardistů po zemi.\n\nJiným způsobem, jak umožnit kolejovému vozidlu jízdu po strmější dráze, je ozubnicová dráha.\n\nVisuté lanovky jsou oproti jiným druhům dopravy šetrnější k životnímu prostředí, protože jejich výstavbou jsou dotčena jen místa stanic a stožárů. Budování lanovek v chráněných přírodních oblastech však má i své odpůrce, protože zvyšuje počet návštěvníků dosud málo navštěvovaných míst a tím mnohanásobně zvyšuje druhotnou zátěž pro životní prostředí.\n\n\n"}
{"id": "48444", "url": "https://cs.wikipedia.org/wiki?curid=48444", "title": "Giovanni Pierluigi da Palestrina", "text": "Giovanni Pierluigi da Palestrina\n\nGiovanni Pierluigi da Palestrina (kolem 1525, Palestrina – 2. února 1594, Řím) byl italský hudební skladatel a varhaník.\n\nPalestrina se narodil v obci Palestrina nedaleko Říma, která byla v té době součástí Papežského státu. Poprvé navštívil Řím v roce 1537. Byl sboristou v bazilice Santa Maria Maggiore. Studoval u Robina Mallaperta a Firmina Lebela. Většinu svého života pak prožil v Římě.\n\nPalestrina tvořil v severoevropském stylu polyfonie, převážně pod vlivem nizozemských skladatelů Guillaume Dufaye a Josquina des Preze, kteří v té době působili v Itálii.\n\nV letech 1544–1551 byl Palestrina varhaníkem ve svém rodišti, v katedrále sv. Agapita (Cattedrale di Sant'Agapito martire). Jeho první skladby, sbírka mší, zaujaly papeže Julia III. natolik, že v roce 1551 jmenoval Palestrinu sbormistrem a hudebním ředitelem pěveckého sboru Cappella Giulia působícího ve Svatopetrském dómu ve Vatikánu. Mše této sbírky byly prvními ryze italskými duchovními skladbami. Do té doby pocházela většina v Itálii provozované chrámové hudby od skladatelů z Nizozemska, Francie, Portugalska a Španělska. Sbírka byla koncipována podle sbírky mší španělského skladatele Cristóbala de Morales. Dřevoryt na přední straně obálky je téměř přesnou kopií jedné ze sbírek mší tohoto skladatele.\n\nV následujícím desetiletí působil jako sbormistr i v dalších římských kostelech, jmenovitě v Lateránské bazilice (1555–1560) a v bazilice Panny Marie Sněžné (1561–1566). V roce 1571 se vrátil do baziliky svatého Petra a zůstal tam po zbytek svého života. Roku 1577 byl papežem Řehořem XIII. pověřen reformovat Gregoriánský chorál podle pravidel Tridentského koncilu.\n\nSedmdesátá léta byla pro Palestrinu tragická. V morových epidemiích přišel o manželku, bratra i dva syny. Zdá se, že v té době uvažoval, že se stane knězem. Nicméně se znovu oženil s bohatou vdovou. Tím konečně získal finanční nezávislost (jako sbormistr nebyl příliš dobře placen) a bylo mu tak umožněna tvůrčí práce až do smrti. Zemřel na zánět pohrudnice v roce 1594. Byl pohřben ve stejný den, kdy zemřel, v prosté rakvi s olověnou deskou, na které byl nápis \"Libera me Domine\". Pohřeb se konal ve Svatopetrském dómu. Jeho hrob byl později překryt novou výstavbou a pozdější pokusy o jeho nalezení nebyly úspěšné.\n\nVe svém díle spojil hudební myšlenky, které byly populární v Římě s tzv. nizozemskou hudební školou, a tím vlastně vytvořil styl, který se nazývá po něm palestrinovský styl, neboli a capella (tj. zpěv bez doprovodu hudebních nástrojů). Jeho skladby prosluly klidem a vyvážeností. To z nich i díky přizpůsobení rytmu latině udělalo vzor katolické chrámové hudby na dlouhou dobu. \n\nRozsah jeho díla je obrovský, složil 105 mší, více než 300 motet, 68 ofertorií, 35 Magnificat, 11 litanií, čtyři až pět sbírek žalmů, 42 duchovních madrigalů, 91 madrigalů světských a nejméně 75 hymnů.\n\nExistují dvě úplné edice Palestrinova díla. 33dílné vydání nakladatelství Breitkopf and Härtel v Lipsku (editor Franz Xaver Haberl) a 34dílné vydání vydávané v letech 1939–1999 italským Institutem pro historii hudby v Římě (ed. R. Casimiri, L. Virgili, K. Jeppesen, L. Bianchi, G. Rostirolla).\n\n\n\n"}
{"id": "48448", "url": "https://cs.wikipedia.org/wiki?curid=48448", "title": "Blatnice pod Svatým Antonínkem", "text": "Blatnice pod Svatým Antonínkem\n\nBlatnice pod Svatým Antonínkem (dříve také \"Velká Blatnice\" nebo \"Hrubá Blatnice\", ( ) je obec v okrese Hodonín v Jihomoravském kraji, 14 km jižně od Uherského Hradiště a 27 km severovýchodně od Hodonína. Leží na úpatí Bílých Karpat, pod vrcholy Svatý Antonínek, Střečkův kopec a Roháč. Obcí protéká potok Svodnice. Žije zde obyvatel.\n\nPrvní zmínka o Blatnici pochází z roku 1046. Jedná se o zakládací listinu staroboleslavské kapituly, kde je Blatnice darována knížetem Břetislavem I. právě této nové kapitule. Blatnice ale byla založena pravděpodobně již dříve, a to už v 9. století.\n\nVe 13. století se v Blatnici začala pěstovat vinná réva a v 14. století byla díky příznivým klimatickým a půdním podmínkám vyhlášena vinařskou vesnicí, jejíž víno se vyváželo až do Prahy.\n\nV 18. století sem přibylo hned několik soch svatých, které byly rozestavěny na několik míst v obci. Jsou to většinou patroni, mezi něž patří například svatý František Xaverský a svatý Jan Nepomucký.\n\nV roce 1907 byla Blatnice císařským rozhodnutím a výnosem moravského místodržitelství povýšena na městys. Tento status přestal být v Československu používán okolo roku 1950. Od jeho opětovného zavedení v roce 2006 obec Blatnice dosud o návrat tohoto statusu nepožádala.\n\nV roce 2013 žilo v obci přes 2 000 obyvatel. Dle sčítání lidu v roce 2011 se z 2 014 obyvatel Blatnice hlásilo 837 (41,64 %) k české národnosti, 677 (33,6 %) k moravské, 14 (0,7 %) ke slovenské a 4 k ukrajinské. 370 obyvatel (18,4 %) svou národnost neuvedlo.\n\nV roce 2011 se 1 230 (61,1 %) obyvatel označilo za věřící. 1 060 (52,6 %) obyvatel se hlásilo k Římskokatolické církvi, dále zde bylo 7 (0,3 %) evangelíků. 182 (9 %) obyvatel se označilo jako bez náboženské víry a 602 (29,9 %) na otázku víry neodpovědělo. Blatnická farnost s kostelem sv. Ondřeje je součástí děkanátu Veselí nad Moravou.\n\nBlatnice má svébytnou kulturu a historii. Mezi nejvýznamnější události patří pouť u Svatého Antonínka, která se každoročně uskutečňuje v červnu první neděli po svátku sv. Antonína. Na konci srpna se koná děkovná pouť, při níž věřící děkují za úrodu. Menší poutě jsou při dalších příležitostech. Místní krojované hody se konají na sv. Kateřinu, tedy poslední víkend před adventním obdobím.\n\nObec je také proslulá svým vínem, které má bohatou tradici. Má i vlastní značku vína \"Blatnický Roháč\". Vinaři v obci zpracovávají značnou část úrody hroznů tradičním způsobem ve vinných sklepech, z nichž nejstarší pocházejí z konce 16. a počátku 17. století.\n\nBlatnice je součástí Slovácké vinařské oblasti. Výrobou a prodejem révového vína se zde zabývají jak drobní pěstitelé, tak vinařské firmy. Písemně je doloženo, že v obci, ve viniční trati Plachty, vlastnil vinohrad Jan Ámos Komenský, který měl v Blatnici příbuzné.\n\nV obci se nachází chráněná památková rezervace „Pod Starýma horama“, kde v jedné ulici stojí několik desítek búd.\n\nVesnice je také známá výrobou kraslic, které mají daná pravidla zdobení a typické prvky, obdobně jako např. místní kroj. Charakteristické pro místní kraslice je barevné zdobení na černém podkladě.\n\nV obci je kostel, základní škola a další občanské vybavení.\n\nMezi nejvýznamnější blatnické pamětihodnosti patří poutní místo s kaplí sv. Antonína Paduánského zvané Svatý Antonínek. Rovněž samotný blatnický kostel svatého Ondřeje s přináležející farou. Kromě drobnější sakrální architektury, sochy sv. Františka Xaverského a sloupu se sochou P. Marie Immaculaty, je to dále téměř třicítka zachovalých historických vinných sklepů.\nJihozápadně od obce vede železniční trať č. 846 z Veselí nad Moravou do Nového Mesta nad Váhom na Slovensku. Provoz na trati byl zahájen 8. prosince 1927. Ve stanici \"Blatnice pod Svatým Antonínkem\" zastavují osobní vlaky a zajišťují přímé spojení s okresním městem Hodonín.\n\nObcí prochází silnice I/54, I/71 a III/4991. Podle celostátního sčítání dopravy přijelo po silnici I/54 od Veselí nad Moravou v roce 2010 v průměru 3 202 vozidel denně (z toho 2 779 osobních, 414 těžkých nákladních a 9 jednostopých motorových vozidel).\n\nV obci se nachází provozovna společnosti \"Italat\", kde se vyrábějí sýry italského typu. Dále v obci fungují továrny firem \"SEIKO\" nebo \"Siempelkamp\" na výrobu průmyslových strojů, a také pekařství \"Bachan\" .\nV letech 2010 až 2014 byl starostou Vladimír Hanák. Na ustavujícím zasedání zastupitelstva v listopadu 2014 byla do této funkce zvolena Lenka Fojtíková (KDU-ČSL). \n\n\n"}
{"id": "48452", "url": "https://cs.wikipedia.org/wiki?curid=48452", "title": "Zpráva", "text": "Zpráva\n\nZpráva obecně je jakákoliv nová, souhrnná nebo cílená jednorázová informace, kterou jeden člověk nebo skupina lidí předává jiným lidem. Používá se v nejrůznějších oblastech lidského života a společenského styku jako např. ve zdravotnictví, v politice, v podnikání atd. apod.\n\nV žurnalistice je základním žánrem zpravodajství. Informuje o události nebo jevu, který přináší alespoň jeden dosud neznámý fakt (a nebo známý, ale vystupující v nových souvislostech), přičemž daný jev se stal nebo nestal, popřípadě stane nebo nestane.\n\n\n\n"}
{"id": "48464", "url": "https://cs.wikipedia.org/wiki?curid=48464", "title": "Gianna Beretta Molla", "text": "Gianna Beretta Molla\n\nSvatá Gianna Beretta Molla (4. října 1922 – 28. dubna 1962) byla italská pediatrička, aktivistka Katolické akce a matka čtyř dětí, která poté, co jí lékaři v těhotenství diagnostikovali rakovinu dělohy, odmítla léčbu, jejíž nevyhnutelnou součástí byl potrat, a dítě donosila, ačkoliv byla varována, že to bude s největší pravděpodobností znamenat její smrt (\"„Budete-li se muset rozhodovat mezi mnou a dítětem, žádné váhání: volte – a to vyžaduji – dítě. Zachraňte je!“\"). Zemřela týden poté, co porodila své čtvrté dítě, \"Giannu Emanuelu\".\n\nBlahořečena byla papežem Janem Pavlem II. 24. dubna 1994, 16. května 2004 ji pak tentýž papež prohlásil za svatou. Svatá Gianna je považována za patronku a vzor hnutí pro-life, která její kanonizaci uvítala. Naproti tomu v řadách zastánců práva na potrat vyvolalo svatořečení odmítavé reakce.\n\nGianna Beretta se narodila 4. října 1922 v Magentě rodičům Albertovi Berettovi (23. září 1881 – 10. září 1942) a Marii, rozené De Micheilové (23. května 1886 – 30. dubna 1942). Oba rodiče byli hluboce věřící Lombarďané a členové sekulární větve františkánského řádu. Rodina bydlela nejprve v Miláně, později v Bergamu (kam rodina uprchla před španělskou chřipkou, na niž zemřeli tři Giannini sourozenci – David, Pierina a Rosina), poté během války krátce v Janově a pak zase v Bergamu, kde oba rodiče v roce 1942 zemřeli. Celkem měli třináct dětí, Gianna byla desátým z nich.\n\nRodina nebyla příliš bohatá – veškeré přebytečné peníze investovala do vzdělání dětí. Z 8 dětí, které se dožily dospělosti, čtyři získaly lékařský, 2 inženýrský a jedna farmaceutický diplom, poslední se pak stala uznávanou klavíristkou. Dva z Gianniných sourozenců se stali kněžími (Msgre. Giuseppe Beretta, * 1922, kněz a stavební inženýr, působil v Bergamu jako kněz a expert diecéze na opravu církevních staveb, a Alberto Beretta, * 1916, lékař, kapucínský mnich a kněz, 33 let působil jako misionář v Brazílii) a jedna sestra řeholnicí (Matka Virginia Beretta, * 1925, lékařka, kanosiánka a dlouholetá misionářka v Indii).\n\nGianna studovala na několika gymnáziích a lyceech (příčinou toho bylo stěhování rodiny v období jejího studia, nepřízeň úřadů vůči Beretovic rodině, která se stavěla chladně k fašistickým postojům, a také její chatrné zdraví, kvůli kterému absolvovala jednoletou přestávku ve studiu (1938–1939). V době studií se formoval její postoj k víře, který mimo jiné významně ovlivnily exercicie u jeziuty Michela Avedána. Její studijní výsledky nebyly příliš dobré, od pátého ročníku však došlo k výrazné změně a stala se jednou z nejlepších ve třídě.\n\n\n\n"}
{"id": "48467", "url": "https://cs.wikipedia.org/wiki?curid=48467", "title": "Horská klenová bučina", "text": "Horská klenová bučina\n\nHorské klenové bučiny označuje biotop, který představuje potenciálně přirozenou vegetaci na většině území Česka a střední Evropy vůbec. Jde o listnatý les s dominancí buku lesního.\n\n\nHorské klenové bučiny jsou druhově bohaté biotopy s převládajícím bukem lesním. Vyskytují se na půdách mezotrofních až eutrofních typu ranker na sutích nebo svahových deluviích. Půdy nikdy nevysychají, nejsou však ani přemokřené. Na obdobných biotopech bývají v nižších polohách suťové lesy s převládajícím javorem. V horských klenových bučinách převládá buk, javor klen tvoří významnou příměs, zpravidla bývá vtroušen též smrk ztepilý. Druhové spektrum bylinného patra je bohaté, vyskytují se jak roklinové druhy, tak druhy horských vysokobylinných niv. K hromadění surového humusu nedochází, protože rozklad organické hmoty je rychlý.\n\nVe stromovém patře převládá buk lesní a javor klen, doprovází je smrk ztepilý, který zde dorůstá větších výšek než jeho dominantní konkurenti. V podúrovni hlavního porostu bývá vtroušen jeřáb ptačí, který však nepřežije úplné zastínění hlavním porostem.\n\nKeřové patro většinou chybí, jen ve fázi zmlazení se přechodně objevuje spolu s hlavními dřevinami bez hroznatý. \n\nBylinné patro je bohaté s vysokou pokryvností, byliny konkurují semenáčkům hlavních dřevin a tím ztěžují přirozenou obnovu porostu, což je ovšem podmínka pro zachování složité struktury biotopu.\n\nDiagnostické druhy: buk lesní, javor klen, oměj šalamounek, havez česnáčková, papratka horská, krabilice chlupatá, mléčivec alpský, vrbina hajní, devětsil bílý, pryskyřník omějolistý, pryskyřník platanolistý, šťovík áronolistý, žluťucha orlíčkolistá.\n\nHorské klenové bučiny nejsou častým typem bučin a vyskytují se pouze v našich pohraničních horách: Krkonoše, Jizerské hory, Šumava, Orlické hory, Hrubý Jeseník a Moravskoslezské Beskydy.\n\n"}
{"id": "48474", "url": "https://cs.wikipedia.org/wiki?curid=48474", "title": "Bučina (rozcestník)", "text": "Bučina (rozcestník)\n\nSlovo bučina označuje:\n\n\n\n\n"}
{"id": "48475", "url": "https://cs.wikipedia.org/wiki?curid=48475", "title": "Prostná", "text": "Prostná\n\nProstná je sportovní disciplína mužské i ženské gymnastiky, která se necvičí na nářadí.\nCvičení probíhá na vyznačeném čtverci o straně 12 metrů. Cvičí se sestava, jejíž trvání je omezeno časem (u mužů 50–70 sekund, u žen 70–90 sekund). Sestava obsahuje akrobatické prvky, u žen pak ještě prvky výrazového tance a baletu.\nHodnotí se obtížnost sestavy, její technické provedení a soulad (tj. návaznost a plynulost přechodů jednotlivých prvků). Za přešlap, či nedodržení stanoveného času jsou strhávány body. Bodů lze získat maximálně 10, přičemž za kompozici jsou maximálně 3 body, za obtížnost lze získat body 2, za provedení pak 4,8 bodu, 0,2 je bonifikace.\n\n"}
{"id": "48481", "url": "https://cs.wikipedia.org/wiki?curid=48481", "title": "Paros", "text": "Paros\n\nParos (druhý pád \"Paru\") ( ) je řecký ostrov, který leží v Egejském moři. Je třetí největší v Kykladských ostrovech po Naxu a Andru. Leží 6 km západně od Naxu a jihozápadně od něj se za 1 km širokým průlivem nachází malý ostrov Antiparos, který spolu s ostrovem Paros tvoří regionální jednotku Paros. Ostrov má rozlohu 194,5 km² a jeho správním centrem je přístav Parikia (též zvaný Paros). Nejvyšším bodem Marpessa (Profitis Illias) s nadmořskou výškou 771 m.\n\nV roce 2011 žilo na ostrově 13 715 obyvatel. Hlavním a největším městem ostrova je město Parikia nazvývané také Paros. Celý ostrov tvoří jednu obec a také jednu obecní jednotku, která se skládá z komunit a ty z jednotlivých sídel, tj. měst a vesnic. V závorkách je uveden počet obyvatel jednotlivých komunit.\n\nDříve byl Paros znám jako naleziště velice kvalitního, bílého, poloprůsvitného mramoru, z něhož byla vytesána i socha Venuše Mélské. Na ostrově se narodil básník Archilochos a malíř Polygnotos. Jednou z nejvýznamnějších církevních památek Řecka je chrám Paraportiani přímo v centru hlavního města Parikia.\n\nMístní obyvatelé se v minulosti živili převážně zemědělstvím, pěstováním vinné révy, výrobou oleje a rybolovem, v poslední letech stále více také turistikou. Ostrov Paros má obdobné písečné i skalnaté pláže, exotické scenérie i velmi příjemné klima. Tradiční paroské vesnice si uchovávají svůj původní ráz, tvoří jej bílé domky s modrými dřevěnými okenicemi a spousta kostelů, kostelíků i kapliček. Ostrov má velmi příznivé podmínky pro surfování.\nNa Paru je menší letiště, kam létají jen místní charterové lety z Athén, Heráklionu a Soluně. Připlouvají sem především individuální turisté a malé skupinky. Pravidelné lodní spojení je i s Athénami.\nPo prodloužení dráhy na 2000 m zde přistávají i charterové lety cestovních společností.\n\n\n"}
{"id": "48483", "url": "https://cs.wikipedia.org/wiki?curid=48483", "title": "Charles Louis Montesquieu", "text": "Charles Louis Montesquieu\n\nCharles Louis de Secondat, baron de La Brède et de Montesquieu (od 5. ledna 1728) (18. ledna 1689, La Brède, Francie – 10. února 1755, Paříž) [\"šárl lui d´sekonda e d´monteskijé\"], byl francouzský filosof a spisovatel, především kritik francouzského absolutismu a společnosti své doby.\n\nNarodil se 18. ledna 1689 v La Bréde poblíž Bordeaux v urozené měšťanské rodině. Rodiče mu za křestního kmotra zvolili žebráka, aby si celý život připomínal chudobu svých bratří.\n\nStudoval právo, stal se poradcem parlamentu v Bordeaux. 1715 se oženil s Jeanne de Lartigue, bohatou protestantkou. V roce 1716 zdědil po svém strýci velké jmění včetně titulu barona z Montesquieu a od té doby se věnoval již převážně jen světovým problémům a pobavení.\n\nVelmi se zajímal o vědy a prováděl různé experimenty na poli anatomie, botaniky, fyziky, … Napsal několik vědeckých spisů. Později se zaměřil na člověka a humanitní studia. Věnoval se literatuře a filozofii.\n\nVe svých \"Perských listech\", jež publikoval anonymně 1721 v Holandsku, satiricky popisuje francouzskou společnost pohledem návštěvníků z Persie, které provází filosof a vysvětluje jim poměry zde panující. Dílo je výsměchem zkostnatělosti a církvi.\n\nPo svém zvolení do Francouzské akademie 1726 podnikl Montesquieu několik cest po Evropě, především po Anglii, kde ho zaujala náboženská tolerance a politická svoboda.\n\nPo návratu z cest začal pracovat na svých největších dílech a roku 1748 vydal \"O duchu zákonů\".\n\nZemřel 10. února 1755 v Paříži na žloutenku.\n\nSociální geografie – neboli sociologická metoda geografie. Snaží se sdělit, že to, jak společnost (v určité zemi) funguje a jak je uspořádána (je–li agresivní, mírumilovná, usedlá, kočovná, zemědělsky zaměřená, …) souvisí s geografickou polohou její země. Prostředí, kde žijeme, nás ovlivňuje a tak neexistuje univerzální vhodný politický (vládní) systém, pro všechny země.\n\nDělba moci – zde se inspiroval Johnem Lockem v názoru, že ve státě by neměl být absolutní panovník s veškerou mocí, ale jeho moc má být rozdělena na dvě navzájem oddělené: výkonnou moc a zákonodárnou moc. K těmto dvěma mocem přidává Montesquieu třetí: moc soudní.\n\n\nSpis \"Perské listy\" (\"Lettres persanes\") a spis \"O duchu zákonů\" (\"De l'esprit des lois\") zařadila církev na Index zakázaných knih.\n\n\n\n"}
{"id": "48485", "url": "https://cs.wikipedia.org/wiki?curid=48485", "title": "Kyklady", "text": "Kyklady\n\nKyklady (Κυκλάδες), též Kykladské ostrovy, je k Řecku patřící souostroví v Egejském moři mezi Řeckem a Tureckem. Největším ostrovem je Náxos. Před 1. lednem 2011 tvořilo souostroví jednu z prefektur Řecka, přičemž centrem prefektury bylo město Ermoupolis na ostrově Sýros. Kyklady patří k nejoblíbenějším turistickým oblastem Řecka.\n\nOd 1. ledna 2001 existuje místo prefektury Kyklady 9 regionálních jednotek v rámci kraje Jižní Egeis:\nBěhem antiky tvořily tyto ostrovy jakýsi kruh kolem posvátného ostrova Délos (kde se měla podle legendy narodit bohyně Artemis a její bratr Apollón), odtud vzniklo jejich jméno: řecké kykládes lze přeložit jako ostrovy v kruhu. Další ostrovy, nacházející se vně tohoto kruhu, pak dostaly jméno Sporady (řecky sporádes – roztroušené ostrovy).\n\nKe Kykladám patří 30 větších ostrovů a dále kolem 190 ostrůvků s celkovou rozlohou 2 528 km². Skládají se především z ruly, břidlice a granitu. Byly-li dříve označovány za perlu Helady, tak se toto od římských dob změnilo: dnes jsou téměř zcela odlesněné, porost je mizivý, v důsledku toho trpí také nedostatkem vody, jejich povrch je holý a vyprahlý.\n\nZ největších a nejznámějších ostrovů Kyklad je možno jmenovat následující: Délos, Milos, Náxos, Andros, Mykonos, Paros, Tinos, Santorini (též Thíra, Théra), Kea, Amorgos, Ios, Kythnos, Serifos, Sifnos, Sikinos, Anafi, Kimolos, Antiparos, Folegandros a Syros (podrobnější seznam viz v článku Řecké ostrovy).\n\nVětší ostrovy mají malá letiště a lodní spojení s aténským přístavem Pireus, mezi většinou obydlených nebo turisticky zajímavých ostrovů existuje místní lodní doprava.\n\nV bronzové době zde existující kykladská kultura byla založena pravděpodobně národem Káriů z jihovýchodního pobřeží Turecka. Z této doby (od 3. tisíciletí př. n. l.) se zachovalo mnoho figurek a sošek.\n\nKolem 10. století př. n. l. bylo souostroví kolonizováno jónskými kmeny a vzkvétalo během příštích století, později pak došlo k úpadku a po 6. století př. n. l. zůstal významný pouze ostrov Délos. Ve 12. století n. l. zde vládli různí rytíři křížových výprav, kteří roku 1204 ostrovy věnovaly Benátkám.\n\n\n"}
{"id": "48489", "url": "https://cs.wikipedia.org/wiki?curid=48489", "title": "Smrk", "text": "Smrk\n\nSmrk (\"Picea\") je bohatě zastoupený rod stromů, výjimečně keřů z čeledi borovicovité. Patří do něho dle různých pojetí 33 až 40 druhů rostoucích v chladných a mírných oblastech severní polokoule.\n\nSmrky jsou vždyzelené stromy obvykle dosahující mohutného vzrůstu (nejvíce smrk sitka až 80 m), s korunou většinou kuželovitého nebo válcovitě kuželovitého tvaru. Větvení je výrazně monopodiální, větve vyrůstají v přeslenech. Architektura větví a koruny je morfologicky značně proměnlivá, a to i v rámci jednotlivých druhů, s větvemi nižších řádů deskovitě uspořádanými nebo převisajícími. Kůra (borka) je tenká, drsná, šupinovitého vzhledu, dřevo obsahuje pryskyřičné kanálky.\n\nJehlice jsou dvojího typuː jednak čtyřhranného průřezu s jedním cévním svazkem (většina druhů), jednak ploché, na rubu se dvěma bílými průduchovými proužky jako u jedle (smrk omorika, sitka). Na rozdíl od jedle vyrůstají na vystouplých listových polštářcích, po jejich opadání jsou tedy větvičky drsné, což je jedním z hlavních rozlišovacích znaků tohoto druhu od ostatních jehličnanů.\n\nVšechny druhy jsou jednodomé, anemogamní; samčí šištice vyrůstají v paždí jehlic na loňských větvičkách, samičí šištice na konci loňských větviček, většinou ve špičce koruny. Samičí šištice jsou na větévkách během kvetení vzpřímené, po opylení se stáčejí směrem dolů. Dozrálé šišky jsou složeny ze značného počtu zdřevnatělých šupin, uspořádaných ve šroubovici; dozrávají už během prvního roku a opadávají vcelku. Jsou opět dvojího typuː tuhé, s tmavěji hnědými, neohebnými semennými šupinami (typ \"Morinda\", např. smrk ztepilý), a měkké, s ohebnými, světle hnědými, papírovitými šupinami (typ \"Casicta\", např. smrk pichlavý). Semena jsou opatřena snadno oddělitelnými blanitými křidélky.\n\nPůvodní areál rozšíření příslušníků tohoto rodu je chladnější pásmo severní polokoule. Těžištěm výskytu jsou boreální lesy severní Evropy, Sibiře a Severní Ameriky, ve vyšších polohách roste i v mírném pásu, v horách zasahuje až k severní hranici subtropů. Nejjižněji zasahuje \"P. morrisonicola\" na Taiwanu a \"P. chihuahuana\" v Mexiku. V Evropě jsou původní tři druhy (smrk ztepilý, na Balkáně smrk omorika, ze Sibiře do severovýchodní Evropy zasahuje areál smrku sibiřského); 7–9 druhů pochází ze Severní Ameriky (vesměs hojně sadovnicky pěstované druhy jako smrk pichlavý, sivý, černý či sitka). Největší druhové pestrosti dosahuje rod ve východní Asii.\n\nDnes se smrky lesnicky pěstují na celé mírné a chladnější části severní polokoule, jako okrasné stromy se vyskytují i na jižní polokouli (zejména v Austrálii a na Novém Zélandu).\nMěkké smrkové dřevo je nejpoužívanějším jehličnatým dřevem v průmyslu, má široké použití jako stavební materiál, pro výrobu nábytku a v minulosti bylo používáno v konstrukcích letadel. Dřevní hmota je též surovinou pro výrobu celulózy, zejména pro potřeby papírenského průmyslu. Smrk proto bývá masivně pěstován, často v monokulturních porostech devastujících původní lesní společenstva.\n\nŘada druhů má značný sadovnický význam jako okrasné stromy v parcích a zahradách, vhodné pro solitérní i kulisovou výsadbu. Mladé smrky jsou též oblíbené jako vánoční stromečky, v Evropě především smrk ztepilý, v Americe smrk černý, sivý nebo pichlavý.\n\nJehlice a pryskyřice obsahují vonné silice, kterých se používá k léčbě revmatu, bolestí kloubů a zad, poruch prokrvení či zánětu dásní a k aromaterapii při stresu a vyčerpání. Také jsou vhodné pro léčbu astmatu, kašle a bronchitidy. Uhlí ze smrkového dřeva pohlcuje jedy ve střevech a má dezinfekční účinky. Z čerstvých výhonků se v některých zemích vařilo a vaří smrkové pivo.\n\nNěkteré druhy smrku (ztepilý, sivý, ajanský) se využívají pro pěstování bonsají.\n\nSmrk jako rod existuje patrně od konce druhohor, což zhruba odpovídá ostatním rodům v čeledi borovicovitých; současné druhy se diferencovaly v průběhu třetihor, kdy se též staly dominantami lesů severní polokoule. Předpokládaným vývojovým centrem rodu je buď východní Asie, odkud by se šířil jednak západní cestou do Evropy a na Sibiř, jednak východní cestou přes Beringovu šíji do Ameriky; tomu by napovídal výskyt vývojově starých druhů jako \"Picea koyamai\" na východě Asie. Fosilní nálezy a některé fylogenetické studie naopak podporují myšlenky o severoamerickém původu rodu.\n\nDle fylogenetických studií je nejbližším příbuzným rod \"Cathaya\"; společně se smrkem tvoří sesterskou větev s rodem \"Pinus\" (borovice). Jde o dobře vymezený monofyletický rod, jehož bazální větve představují \"P. breweriana\" a \"P. sitchensis\". Zbytek se dále dělí do tří vývojových větví, z nichž první zahrnuje dva severoamerické smrky sivý a Engelmannův, druhá větší množství převážně asijských smrků a třetí pak smrky severozápadní Asie, Evropy a některé americké druhy (\"P. pungens\", \"P. mariana\").\n\nP. A. Schmidt (1991) dělí rod dle typu šišek a jehlic do dvou podrodů. Do podrodu \"Picea\" řadí smrky s tuhými šiškami typu Morinda (viz výše), do podrodu \"Casicta\" smrky se šiškami měkkými. Tyto podrod se dále vnitřně dělí.\n\n\n\nV Česku a ve střední Evropě je původní jediný druh: smrk ztepilý (\"Picea abies\").\nDalší druhy se pěstují jako okrasné stromy, řidčeji i v lesních kulturách:\n\n\n\n \n"}
{"id": "48503", "url": "https://cs.wikipedia.org/wiki?curid=48503", "title": "Théra", "text": "Théra\n\nThéra může znamenat:\n\n\n\n"}
{"id": "48509", "url": "https://cs.wikipedia.org/wiki?curid=48509", "title": "Barvení grafu", "text": "Barvení grafu\n\nBarvení grafu je jednou z disciplín teorie grafů, která se zabývá přiřazováním \"barev\" (téměř vždy reprezentovaných přirozenými čísly) různým objektům v grafu – vrcholům, hranám, stěnám atd. Nejčastěji jde o barvení vrcholů, ostatní případy (jako např. barvení sousedících ploch) lze na tento jednoduše převést.\n\nNechť G = (V, E) je graf, \"k\" přirozené číslo. Zobrazení formula_1 nazveme obarvením grafu G pomocí \"k\" barev, pokud pro každou hranu formula_2 platí formula_3. Barevnost grafu (také chromatické číslo) G je minimální počet barev potřebný pro obarvení G. Značí se formula_4.\n\n"}
{"id": "48512", "url": "https://cs.wikipedia.org/wiki?curid=48512", "title": "Boříkovy lapálie", "text": "Boříkovy lapálie\n\nBoříkovy lapálie je populární série knih českého spisovatele Vojtěcha Steklače. Knihy byly inspirovány slavnou sérií \"Malý Mikuláš\" od Reného Goscinnyho.\n\nJedná se o příběhy party čtyř kluků z Holešovic, kteří zažívají různé veselé a dobrodružné příhody a často se potýkají s nepřízní rodičů a třídní učitelky. Jejich protipólem a úhlavním nepřítelem je třídní šprt Bohoušek, mazánek dospělých. Příběhy se odehrávají v „současnosti“ (která se ovšem v jednotlivých knihách liší) a mají především humorný charakter. Jejich smyslem není ani tak vychovávat nebo poučovat, ale pobavit. Přesto se některé příběhy dotýkají vážnějších témat (rodinné problémy, druhá světová válka), ale vždy jsou reflektovány z klukovského úhlu pohledu.\n\nPříběhy Boříka a jeho party lze zařadit mezi nejpopulárnější české knihy pro děti. Kromě Vojtěcha Steklače ke knihám neoddělitelně patří také zdařilé ilustrace Adolfa Borna. Příběhy však původně ilustroval též Vladimír Renčín, jedna z knih byla ilustrována Jaromírem F. Palmem. V současné době začala vycházet reedice všech příběhů Boříkovy party, jejímž novým ilustrátorem je Vhrsti.\n\nHlavní hrdina a vypravěč Steklačových knih z Holešovic. Příběhy jsou prezentovány jeho úhlem pohledu (ich-forma). Jeho nejbližší kamarádi jsou Čenda, Mirek a Aleš. Spolu tvoří partu, a i když se spolu často perou, v obtížných situacích táhnou za jeden provaz.\n\nČasto vymýšlejí, jak přijít k penězům, ale jejich plány najít poklad, ani vydělat si poctivou prací jim nevycházejí. Nicméně někdy, když něco potřebují, ale nemají peníze, se jim podaří od dospělých získat pomoc za drobné úsluhy – pomohou na stavbě vyložit cihly, aby si mohli půjčit vozík, brusiči nožů vyloží uhlí, za což jim nabrousí sekery; Bořík s Čendou si o prázdninách přivydělávají prodejem polárky na plovárně.\nBořík o sobě tvrdí, že má spoustu chytrých nápadů, a proto hraje v partě velmi důležitou roli. Také si je vědom, že rád mluví (dokonce i s rodiči a jinými dospělými), což mu přináší spoustu problémů. Až vyroste chtěl by se stát soukromým detektivem nebo strojvůdcem (to spíše když byl mladší) , ačkoli rodiče by z něj rádi měli právníka. Cítí v sobě určité detektivní sklony, které uplatní v některých svých dobrodružstvích – jednou s ostatními kluky vypátrali krádež plechovek s barvou z Čendova sklepa, spolu s Mirkem pomohli odhalit překupníka, pana Jezera a s Čendou úspěšně zkoumali krádež alba známek Boříkova souseda, pana Hynka.\nBořík nemá žádné sourozence. Ve škole patří spíše k lepším žákům, i když jeho rodiče si to nemyslí. U většiny koníčků dlouho nevydrží – jednou se začal učit hrát na kytaru, protože záviděl Čendovi, který to umí. Nicméně po několika lekcích ho kytara přestala bavit. Jindy byl rodiči nucen, aby sbíral známky, jako Mirek, protože je to ušlechtilá zábava, ale ani tomu se Bořík příliš dlouho nevěnoval.\n\nČenda je Boříkův nejbližší kamarád, sedí s ním v jedné lavici za Alešem a Mirkem (V knize Pekelná třída a ďábelský víkend je Vojtěch Steklač posadil do lavice před Aleše a Mirka - kapitola 2 Náročné podmínky). Čenda je ze všech kluků nejmenší, ale ze všech nejvíc se vytahuje. Čenda umí hrát na kytaru. Má staršího bratra Romana, který nějaký čas působil jako pionýrský vedoucí Boříkovy třídy, než odešel na vysokou školu do Žiliny. Dále má Čenda malou sestřičku, takže na rozdíl od Boříka, Mirka a Aleše není jedináček, což mu ostatní kluci z party dost závidí. Čenda se zamiluje do dcery Boříkova souseda na sídlišti, Zuzany Šírové, což nakonec vede k velké roztržce mezi Boříkem a Čendou, ale nakonec se kluci usmíří. Mezi sousedy v jeho domě patří babička Průšková, pan Krtička, pan Stejskal, pan Liška a podivínský stařeček, který – podle svých slov – už 150 let čeká na Marťany, aby je mohl rozsekat šavlí.\n\nMirek je ze všech kluků nejpečlivější. Všechny plány a nápady mívá dobře promyšlené. S Boříkem se zpravidla dělí o roli přirozeného vůdce party a jejich řevnivost zachází někdy příliš daleko, ale vždycky se s Boříkem nakonec usmíří. Mirek sbírá známky. Je jediným z kluků, u nějž se v knihách objeví celé jméno (Mirek Dohnal) Mirek se zamiluje do Palhounové, pročež z něj ostatní kluci mají velkou legraci. Mirkův táta pracuje jako aranžér. Mezi jeho sousedy patří pan Cabejšek, který z okna rád trhá třešně. Kdysi byl Mirkovým sousedem i šílenec Amcírek. V protějším domě bydlí jasnovidec Hanousek.\n\nAleš sedí v lavici s Mirkem. Rád a hodně jí a je to na něm patřičně vidět. Když ho babička chce potrestat, schová mu klíč od špajzu. Ze všech kluků je také nejsilnější, což se mu dobře hodí při jejich četných rvačkách. V knize \"Aleš & spol.\" se dočasně stane vůdcem party, ale v této pozici se mu moc nedaří a zbylí kluci se mu za to posmívají. Alešovi rodiče zemřeli při autonehodě, takže ho vychovává babička, která ho někdy dost rozmazluje a neustále se bojí, že ostatní kluci Aleše zkazí. Aleš hraje (příšerně) na housle, protože by z něj babička chtěla mít virtuoza. Sama zpívá v pěveckém sboru Polnice a hraje na klavír. Doma mají zlomyslného papouška Žoža. Aleš má tlustou sestřenici Boženu. Alešův strýc prý býval lodním kuchařem na námořním parníku, pokud si jej ovšem Aleš nevymyslel. V Alešově domě bydlí pan Lokvenc, paní Slavíková, které parta \"pomáhala\" opravit vodovod či starý učitel hry na klavír, pan Holbajn.\n\nBohoušek je třídní šplhoun a úhlavní nepřítel Boříkovy party. Sedí v první lavici, pořád se hlásí a všemi dospělými je klukům neustále dáván za příklad. Kromě toho je zbabělý, nešikovný, rozmazlený, prolhaný a neumí plavat Bohoušek, stejně jako Mirek, sbírá známky. Boříkovi rodiče se několikrát pokusili Boříka s Bohouškem skamarádit, ale vždy bez úspěchu – jednou jeli k Bohouškovi na chatu, kde na Bohouška nedopatřením spadl pingpongový stůl. Jindy Bohoušek přišel na návštěvu k Boříkovi a hráli si se soupravou \"Malý chemik\" a došlo k výbuchu. V knize \"Bohoušek & spol.\" se přesto (dočasně) stává členem party.\n\n\nBoříkův otec Bedřich je typický domácí pecivál, pivař a fanoušek Slavie. Mezi jeho záliby patří kouření, ležení na gauči a sledování fotbalu v televizi. Tvrdí o sobě, že v mládí býval lehkým atletem a trampem. Na Boříka bývá přísný, ale přece jen má pro jeho klukoviny větší pochopení než máma. Aby mohl chodit do hospody, tvrdí, že je členem šachového kroužku. Občas hraje šachy s Boříkem, kterého to však vůbec nebaví. Jedním z trestů, které Boříkovi uděluje za jeho prohřešky, je, že s ním celý měsíc nebude hrát šachy. Pochází z Pekelce.\n\nBoříkova maminka Helena se stará o domácnost, dobře vaří a hrozně ji mrzí, že rodina nemá vlastní auto. Ráda chodí do divadla, čímž většinou otráví tátu, který se chtěl raději koukat na hokej – ovšem máma lidi, kteří sledují sport, považuje za primitivy. Zpravidla má v rodině hlavní slovo, což Bořík ví díky odposlouchávacímu hrnci, když skrze stěnu poslouchá rozepře svých rodičů. Pochází z Holešovic. a pracuje v holešovické Tesle v kanceláři.\n\nBoříkovi rodiče mají mezi sebou neustálé spory. Někdy si zlost vybíjejí na Boříkovi, jehož trestají i za své vlastní rozepře. Při hádkách máma často vytahuje ze vzpomínek různé muže, kteří se o ni v minulosti ucházeli, avšak táta je neustále zesměšňuje. Když si máma najde přítele, inženýra Delonga, dospějí rodiče až téměř k rozvodu, ale nakonec se to Boříkovi podaří mezi nimi urovnat.\n\nPekelecká babička je jediným z žijících Boříkových prarodičů. Její manžel, Boříkův dědeček, byl pekařem v Nuslích a potulný houslista, za I. světové války bojoval v Itálii, kromě toho byl zřejmě též hajným. Babička měla kromě Boříkova otce Bedřicha ještě syna Arnošta, který zemřel při Květnovém povstání na konci II. světové války. Bořík má babičku moc rád, protože na něj nikdy nežaluje rodičům a všem jeho rošťárnám se směje. Boříka oslovuje Bořivoji. Bořík s rodiči za ní občas do Pekelce jezdí. Později si rodiče v Pekelci koupí chalupu po staré Částkové – což se Boříkovi i babičce jeví jako zbytečnost – ale pro Boříka to má tu výhodu, že se do Pekelce začne jezdit častěji.\n\nKdyž byl Bořík ještě docela malý, měl i druhou, pražskou babičku, ale moc si na ni nepamatuje.\n\nBratrenec táty Bedřicha je potrhlý vynálezce a většinou žije v Hrdlořezích v podivném domě, který připomíná vodárnu a je obehnán ostnatým drátem a vodním příkopem. Žije tam k nelibosti místních občanů, které ruší rozsáhlé detonace na jeho pozemku. Mezi jeho největší vynálezy patří (neúčinný, ale zato silně hořlavý) prášek proti molům, píšťala k lovu ryb na indický způsob, robot Prevít a podivné vozidlo, něco mezi tankem a traktorem, které dokáže téměř létat. Kvůli pohromám, které provázejí jeho vynalézání, se často musí ukrývat před policií a rozzuřenými sousedy v šumavských lesích na lesní brigádě. Na rozdíl od rodičů, kteří mají z Chrobáka strach, Bořík Chrobáka obdivuje a chtěl by být jako on.\n\nSestřenice Boříkovy mámy, teta Hermína, je obtloustlá, upovídaná, protivná osoba. Boříkův táta ji nesnáší, nazývá ji satorie a kdykoli se Hermína pozve na návštěvu, raději se vytratí do hospody. Bořík se vytratit nemůže a musí poslouchat její trapné řeči. Teta ráda užívá lidových moudrostí a cizích slov. Bořík jí v duchu říká Hermelíno; jednou ji tak i oslovil a teta ztropila hrozný povyk. Nicméně Hermína mu občas přinese nějakou dobrotu, takže se ji Bořík občas snaží tolerovat, zato nedokáže vystát Hermíninu dceru Julii, která si myslí, že je dospělá a dává to najevo tak, že se chová protivně. Teta je rozvedená.\n\nBořík má ještě strýce Erbena, který je zmíněn jen okrajově. Je možné, že je to bývalý Hermínin manžel.\n\nZajímavost: Vojtěch Steklač ve svých knihách posílá souseda Všetičku pokaždé do jiného bytu. V knize Nové Boříkovy lapálie je zmíněno, že bydlel pod bytem Boříkových rodičů (kapitola Ženská logika). V knize Čenda a spol. bydlí naopak o patro výš (kapitola Váleček pro souseda). A v knize Boříkovy lapálie (Bořík a spol.) bydlí naopak v nejhořejším patře naproti půdy, od níž má klíče (kapitola Ku-ku? Ku-ku!).\n\n\nVojtěch Steklač napsal o Boříkovi a jeho partě celou řadu knih a několik samostatných povídek, přičemž některé příběhy se opakují ve více knihách, jiné jsou v detailech pozměněny. Vzhledem k tomu, že knihy vznikají už přes třicet let, nelze všechny příběhy dohromady chápat jako jednolitý celek – například na konci knihy \"Bohoušek & spol.\" se třídní šprt Bohoušek stane plnoprávným členem klukovské party, ale v pozdějších příbězích už je opět jejich nepřítelem; v knihách \"Čenda & spol.\" a \"Holky & spol.\" žije Bořík se svými rodiči na sídlišti Lhotka, protože jejich holešovický dům zbořili kvůli stavbě metra, ale v příštích knihách se s ním opět setkáváme v Holešovicích. Také společenské změny, nastalé po sametové revoluci, se v novějších knihách objevují (podnikání, telenovely, anglicismy, mobilní telefony), ačkoli kluci pořád chodí na základní školu.\n\nNa druhou stranu kluci pomalu stárnou, takže zatímco v knize \"Bořík & spol.\" řeší ještě poměrně jednoduché, dětské problémy, v nových knihách (\"Pekelná třída a ďábelský víkend\") už jsou zřejmě těsně před ukončením základní školy.\n\nNěkteré knihy jsou pojaté jen jako sbírka povídek, jiné tvoří jeden ucelený příběh, nicméně i v těchto případech je pro Boříkovy příběhy charakteristické časté odbíhání od hlavní dějové linie a vyprávění vedlejších příběhů.\n\n\n\nBylo učiněno několik pokusů převést Steklačovy knihy o holešovické partě do podoby seriálu, prozatím ne příliš úspěšných. První, ještě černobílé zpracování \"Boříkových lapálií\" pochází už ze 70. let z režijní dílny Ludvíka Ráži. Dalším zpracováním je třídílný seriál \"Ahoj sídliště\" z r. 1986. V r. 1993 natočil Jiří Kos šestidílný seriál \"Strašidla a spol.\" podle stejnojmenné knihy. Seriál postrádá steklačovskou komiku a je spíše průvodcem po staré Praze. Hlavní roli ducha Thea ztvárnil Pavel Zedníček.\n\n\n"}
{"id": "48514", "url": "https://cs.wikipedia.org/wiki?curid=48514", "title": "Erich Srbek", "text": "Erich Srbek\n\nErich Srbek (4. června 1908 – 24. února 1973) byl český fotbalový záložník a trenér, fotbalový reprezentant.\n\nHrál za kluby DFC Praha, Sparta Praha, Viktoria Žižkov. K nejvýznamnějším patří jeho působení v pražské Spartě, kde sehrál v letech 1930 až 1937 celkem 282 zápasů.\n\nV letech 1930–1936 reprezentoval celkem 14× Československo. Gól nevstřelil. Později pracoval jako fotbalový trenér.\n"}
{"id": "48515", "url": "https://cs.wikipedia.org/wiki?curid=48515", "title": "Periodická funkce", "text": "Periodická funkce\n\nPeriodická funkce je v matematice funkce, jejíž hodnoty se pravidelně opakují s určitou periodou. Nejdůležitější periodické funkce jsou trigonometrické funkce (sinus, kosinus atd.), jejichž periodou je 2π. Graf periodické funkce se také opakuje a lze jej sestrojit kopírováním jedné periody na ose x.\n\nPeriodické funkce se užívají ve fyzice i v technice k popisu vlnových dějů, oscilací, cyklů a mnoha dalších pravidelných dějů. Nezávislou proměnnou bývá čas. Rozdíl mezi minimem a maximem periodické funkce se nazývá amplituda a převrácená hodnota periody je frekvence.\n\nFunkce, které nejsou periodické, se nazývají aperiodické.\n\nPřesněji můžeme říci, že funkce formula_1 je periodická s periodou formula_2, jestliže\n\npro všechny hodnoty formula_4 v definiční oblasti formula_1. Pro všechna celá čísla n také platí\n\nJednoduchým příkladem je funkce, jejíž hodnota je desetinná část argumentu, takže například\n\nPerioda funkce je rovna 1 a formula_8.\n\nNejmenší kladné číslo formula_2, které je periodou periodické funkce, označujeme jako primitivní perioda. Průběh periodické funkce je v každém intervalu formula_10 stejný.\n\nNechť formula_11 je množina s interní operací formula_12. Potom P-periodickou funkcí nebo periodickou funkcí s periodou P na formula_11 je funkce formula_1 na formula_11 taková, že\n\nPoznamenejme, že ačkoliv se předpokládá, že formula_12 je komutativní, v této definici píšeme formula_2 napravo.\n\nFunkce, jejichž definičním oborem jsou komplexní čísla, mohou mít dvě nesouměřitelné periody, aniž by se jednalo o konstantní funkce. Takovými funkcemi jsou např. eliptické funkce. („Nesouměřitelnost“ zde znamená, že jedna z period není celočíselným násobkem druhé.)\n\nNěkteré přirozeně se vyskytující řady jsou periodické, například desetinný rozklad libovolného racionálního čísla (viz periodický rozvoj). Můžeme proto mluvit o periodě nebo délce periody řady. Jedná se tedy o speciální případ obecné definice.\n\nZákladem Fourierových řad je myšlenka, že \"libovolná\" periodická funkce je součtem trigonometrických funkcí s periodami P, 2P, 3P atd.\n\nJestliže se k popisu nějakého objektu použije funkce, např. nekonečný obraz může být popsán barvou jako funkcí pozice, odpovídá periodicita této funkce translační symetrii objektu.\n\n"}
{"id": "48519", "url": "https://cs.wikipedia.org/wiki?curid=48519", "title": "Gambrinus liga 2004/05", "text": "Gambrinus liga 2004/05\n\nSezóna 2004/05 Gambrinus ligy byla 12. sezónou v samostatné české lize. Začala 7. srpna 2004 a skončila 28. května 2005. Do tohoto ročníku postoupily z druhé ligy týmy FK Mladá Boleslav a 1. FK Drnovice. Tým 1. FC Synot se po minulém ročníku v souvislosti s korupční aférou přejmenoval na 1. FC Slovácko. Po skončení ročníku do druhé ligy sestoupily týmy SK Dynamo České Budějovice a SFC Opava. Tým 1. FK Drnovice zkrachoval, vzdal se 1. ligy a nastoupil do 2. ligy, odkud postoupil i třetí tým FC Viktoria Plzeň.\n\n\nPoznámky:\n\n\nDavid Bičík (3/0/1),\nJaromír Blažek (25/0/10),\nTomáš Grigar (2/0/1) –\nMiroslav Baranek (3/0),\nMarek Čech (17/0),\nMartin Hašek (10/0),\nOndřej Herzán (5/0),\nJiří Homola (23/5),\nPetr Johana (12/1),\nTomáš Jun (30/14),\nMichal Kadlec (10/1),\nJiří Koubský (2/1),\nRadoslav Kováč (17/0),\nVladimír Labant (3/0),\nPavel Malcharek (1/0),\nMiroslav Matušovič (13/1),\nMichal Meduna (24/2),\nRastislav Michalík (9/0),\nMilan Pacanda (20/6),\nPavel Pergl (12/1),\nMartin Petráš (27/3),\nKarel Poborský (24/6),\nJan Rezek (7/0),\nTomáš Sivok (26/0),\nDavid Střihavka (2/0),\nJan Šimák (15/2),\nJan Šimůnek (1/0),\nAleš Urbánek (19/0),\nPetr Voříšek (17/1),\nLukáš Zelenka (28/8),\nMichal Zelenka (1/0) –\ntrenér František Straka (1.–16. kolo) a Jaroslav Hřebík (17.–30. kolo)\n\nRadek Černý (16/0/6),\nMatúš Kozáčik (14/0/6) –\nAdauto (20/3),\nVladimír Bálek (2/0),\nRadek Bejbl (27/0),\nMilan Černý (1/0),\nLukáš Došek (24/0),\nPavel Fořt (26/4),\nPatrik Gedeon (24/2),\nMiroslav Holeňák (22/1),\nTomáš Hrdlička (12/0),\nJakub Chleboun (4/0),\nDavid Kalivoda (3/0),\nVáclav Koloušek (8/0),\nKarel Kratochvíl (5/0),\nPavel Kuka (23/2),\nMartin Latka (28/5),\nPaul Munster (3/0),\nKarel Piták (27/5),\nJiří Rychlík (18/0),\nLumír Sedláček (25/1),\nFilip Stibůrek (3/0),\nJiří Studík (1/0),\nMarek Suchý (3/0),\nMichal Švec (22/0),\nIvo Táborský (3/0),\nStanislav Vlček (25/10),\nMartin Zbončák (22/4) –\ntrenéři Josef Csaplár (1.–22. kolo) a Karel Jarolím (23.–30. kolo)\n\nPatrik Kolář (1/0/0),\nTomáš Poštulka (29/0/13) –\nPatrice Abanda (10/0),\nPetr Benát (27/2),\nVítězslav Brožík (2/0),\nRadek Divecký (14/3),\nMichal Doležal (30/3),\nMartin Fenin (13/1),\nTomáš Hunal (16/0),\nJosef Kaufman (24/0),\nMartin Klein (27/1),\nZdeněk Koukal (2/0),\nPavel Krmaš (29/0),\nJakub Mareš (3/0),\nJiří Mašek (28/9),\nKarel Rada (27/2),\nEmil Rilke (16/3),\nAntonín Rosa (1/0),\nVlastimil Ryška (15/1),\nJiří Sabou (23/2),\nWiliam Sunsing (8/0),\nOndřej Szabo (17/1),\nDušan Tesařík (15/0),\nPavel Veleba (14/1),\nPavel Verbíř (27/6) –\ntrenér Vlastimil Mareček\n\nTomáš Černý (1/0/1),\nMartin Vaniak (29/0/9) –\nRadek Čížek (24/4),\nRadek Dosoudil (28/0),\nRichard Hrotek (29/4),\nLuboš Hušek (22/2),\nJosef Jindřišek (16/1),\nAndrej Jožef (3/0),\nMartin Kotyza (4/0),\nMichal Kordula (20/0),\nRadim Kučera (30/5),\nAndrej Pečnik (8/0),\nJaroslav Prekop (4/0),\nTomáš Randa (27/3),\nĽubomír Reiter (15/3),\nFilip Rýdel (6/0),\nJan Schulmeister (3/1),\nVojtěch Schulmeister (4/0),\nAleš Škerle (10/0),\nRadek Špiláček (22/1),\nMartin Vyskočil (13/1),\nPavel Zbožínek (21/1) –\ntrenér Petr Uličný\n\nMarek Čech (13/0/4),\nZbyněk Hauzr (17/0/6) –\nMartin Abraham (6/0),\nJuraj Ančic (10/0),\nLubomír Blaha (2/0),\nJan Broschinský (6/0),\nFilip Dort (5/0),\nLibor Došek (17/3),\nJosef Hamouz ((24/1),\nIvan Hodúr (20/2),\nRadek Hochmeister (2/0),\nFilip Hološko (9/4),\nTomáš Janů (15/0),\nKarol Kisel (29/4),\nPavel Košťál (17/0),\nDavid Langer (2/0),\nPetr Lukáš (27/1),\nJosef Němec (4/0),\nPetr Papoušek (29/3),\nBohuslav Pilný (1/0),\nMichal Pospíšil (26/9),\nJan Polák (29/1),\nDaniel Pudil (12/0),\nMiroslav Slepička (28/7),\nPeter Šinglár (29/1),\nJozef Valachovič (15/1),\nTomáš Zápotočný (22/4) –\ntrenér Stanislav Griga\n\nTomáš Lovásik (3/0/1),\nMichal Špit (28/0/11) –\nRadek Čížek (24/4),\nRadek Dosoudil (28/0),\nRichard Hrotek (29/4),\nLuboš Hušek (22/2),\nJosef Jindřišek (16/1),\nAndrej Jožef (4/0),\nFilip Klapka (29/6),\nMartin Kotyza (4/0),\nMichal Kordula (20/0),\nJosef Laštovka (29/1),\nLuboš Loučka (28/0),\nTomáš Michálek (26/8),\nJaroslav Nesvadba (19/0),\nDragan Perišić (2/0),\nVladimír Pokorný (4/0),\nPetr Smíšek (27/2),\nZdeněk Šenkeřík (26/2),\nJiří Vágner (2/0),\nMiroslav Vodehnal (7/0),\nJozef Weber (27/1) –\ntrenér Petr Rada\n\nMiroslav König (6/0/0),\nMartin Raška (14/0/4),\nPetr Vašek (11/0/4) –\nPavel Besta (30/0),\nRadim Blažek (2/0),\nDavid Bystroň (29/1),\nPetr Cigánek (7/0),\nMartin Čížek (23/1),\nJan Daněk (1/0),\nPeter Drozd (13/0),\nJosef Dvorník (22/0),\nMarek Heinz (2/0),\nJosef Hoffmann (7/0),\nPetr Joukl (1/0),\nMaroš Klimpl (10/0),\nDavid Kotrys (4/0),\nRadoslav Látal (25/0),\nMario Lička (11/1),\nMartin Lukeš (7/2),\nLukáš Magera (13/3),\nMiroslav Matušovič (14/6),\nFrantišek Metelka (11/2),\nVladimír Mišinský (2/0),\nMichal Papadopulos (23/3),\nZdeněk Pospěch (29/6),\nRadek Slončík (8/0),\nZdeněk Staněk (8/0),\nPetr Tomašák (12/3),\nJan Velkoborský (6/0),\nPavel Zavadil (14/0),\nMarek Zúbek (12/1),\nLibor Žůrek (26/3) –\ntrenéři František Komňacký (1.–9. kolo) a Jozef Jarabinský (10.–20. kolo)\n\nTomáš Bureš (28/0/11),\nLadislav Kollár (3/0/0) –\nPatrice Abanda (12/0),\nJiří Adamec (29/1),\nPetr Bílek (9/0),\nTomáš Bouška (5/0),\nVladimír Čáp (23/0),\nJosé Fumaca (10/1),\nJiří Gába (14/0),\nRoman Gibala (4/0),\nDavid Hodinář (1/0),\nJan Holenda (26/5),\nPavel Holomek (22/2),\nRadim Holub (29/8),\nTomáš Klinka (16/4),\nMiloš Kropáček (7/1),\nPetr Macháň (9/1),\nAleš Neuwirth (4/0),\nLadislav Onofrej (25/1),\nJaroslav Schindler (28/0),\nRoman Smutný (14/1),\nIvo Svoboda (14/0),\nMartin Ševela (20/0),\nFrantišek Ševinský (28/1),\nMiroslav Třasoň (1/0),\nTomáš Vajda (11/1),\nRadomír Víšek (13/0),\nŠtěpán Vojtíšek (6/0),\nIvo Zbožínek (14/1) –\ntrenér Josef Mazura\n\nOldřich Pařízek (12/0/4),\nRadek Sňozík (20/0/4) –\nMilan Barteska (16/2),\nMartin Čupr (3/1),\nTomáš Fenyk (11/1),\nRené Formánek (28/2),\nNedim Hiroš (5/0),\nMartin Horváth (3/0),\nDaniel Huňa (13/0),\nPetr Javorek (8/0),\nVáclav Janů (5/0),\nPetr Jendruščák (12/1),\nRóbert Jež (5/0),\nMichal Klesa (11/0),\nTomáš Kučera (8/0),\nMichal Lesák (11/3),\nJean Arnaud Loseille (17/1),\nMartin Malý (1/0),\nMarcel Mácha (28/0),\nIvan Martinčík (3/0),\nAlexandre Mendy (25/4),\nJiří Mlika (13/2),\nJakub Navrátil (21/2),\nRudolf Otepka (26/3),\nMiloslav Penner (13/0),\nTomáš Pilík (5/0),\nMiroslav Podrazký (8/1),\nFrantišek Rajtoral (15/1),\nJan Riegel (30/2),\nJiří Rychlík (3/0),\nMartin Šlapák (1/0),\nIvo Táborský (6/0),\nDaniel Tarczal (4/0),\nVít Turtenwald (15/1),\nJan Žemlík (5/0) –\ntrenér František Kopač (1.–15. kolo) a Pavel Tobiáš (16.–30. kolo)\n\nVít Baránek (19/0/5),\nAleš Kořínek (11/0/4) –\nMartin Bača (22/2),\nBronislav Červenka (11/0),\nVáclav Činčala (27/4),\nRadim Dittrich (3/0),\nRoman Dobeš (24/1),\nTomáš Dujka (8/0),\nLukáš Fujerik (6/0),\nLuis Fabio Gomes (3/0),\nDavid Hubáček (28/1),\nJakub Hrnčiřík (2/0),\nTomáš Janíček (21/2),\nJan Jelínek (7/0),\nRichard Kalod (8/0),\nTomáš Klinka (9/2),\nJiří Koubský (14/0),\nZdeněk Kroča (29/0),\nEdvard Lasota (18/2),\nMarcel Lička (2/0),\nJosef Lukaštík (21/0),\nVladimír Malár (16/3),\nPetr Novosad (7/0),\nJaroslav Švach (24/3),\nVlastimil Vidlička (17/0),\nVít Vrtělka (2/0),\nVáclav Zapletal (25/1),\nJan Žemlík (15/3) –\ntrenéři Vlastimil Palička (1.–10. kolo) a Pavel Hapal (11.–30. kolo)\n\nTomáš Belic (1/0/0),\nMichal Václavík (29/0/6) –\nLibor Baláž (28/2),\nMichal Belej (3/1),\nJaroslav Černý (20/4),\nMarián Had (13/0),\nLukáš Hlavatý (15/0),\nMario Holek (9/0),\nZdeněk Houšť (11/0),\nJiří Kowalík (8/0),\nKarel Kroupa (29/2),\nPetr Křivánek (12/0),\nTomáš Máša (5/0),\nPavel Mezlík (26/1),\nRadek Mezlík (3/0),\nPetr Musil (25/0),\nAleš Schuster (23/0),\nPetr Schwarz (2/0),\nPavol Sedlák (1/0),\nPatrik Siegl (24/1),\nMilan Svoboda (3/0),\nPavel Šustr (17/0),\nPetr Švancara (25/5),\nJan Trousil (29/0),\nKarel Večeřa (23/4),\nLuděk Zelenka (13/8),\nMarek Zúbek (6/0),\nMartin Živný (11/0) –\ntrenér Karel Jarůšek a Stanislav Schwarz (1.–16. kolo) a Jiří Kotrba (17.–30. kolo)\n\nAleš Chvalovský (29/0/10),\nMichal Kýček (1/0/0),\nTomáš Obermajer (1/0/0) –\nJiří Bílek (28/0),\nTomáš Buldra (10/0),\nPavel Devátý (27/3),\nFilip Dort (6/0),\nLukáš Dragoun (6/0),\nMartin Horáček (11/2),\nJiří Krejčí (2/0),\nLukáš Michal (22/4),\nMartin Müller (23/1),\nLukáš Nachtman (6/1),\nTomáš Pešír (15/1),\nLukáš Pleško (28/1),\nMichal Polodna (28/4),\nVojtěch Schulmeister (13/1),\nDavid Střihavka (13/1),\nJiří Sýkora (25/0),\nRadek Šelicha (24/3),\nRadek Šourek (21/0),\nPavel Veleba (7/0),\nJan Vorel (27/1),\nMilan Zachariáš (20/0),\nLuděk Zelenka (15/4) –\ntrenér Michal Bílek\n\nPetr Drobisz (28/0/10),\nPavel Kováč (3/0/1) –\nMartin Abraham (12/1),\nPetr Čoupek (16/2),\nOndřej Čtvrtníček (2/0),\nRichard Dostálek (9/1),\nPetr Filipský (10/1),\nMilan Ivana (27/4),\nLukáš Jarolím (29/2),\nMichal Kadlec (15/0),\nDaniel Kolář (13/0),\nOndřej Kúdela (1/0),\nOndřej Lysoněk (1/0),\nVladimír Malár (12/1),\nJan Nezmar (25/2),\nPavel Němčický (12/0),\nRudolf Obal (2/0),\nMichal Ordoš (15/5),\nJan Palinek (26/0),\nPetr Pavlík (21/4),\nMilan Petržela (30/2),\nTomáš Polách (27/1),\nZbyněk Pospěch (20/3),\nVáclav Procházka (7/0),\nJan Rajnoch (29/9),\nDuško Stajić (2/0),\nMartin Švejnoha (23/0) –\ntrenér Karel Jarolím (1.–18. kolo) a Ladislav Molnár (19.–30. kolo)\n\nPavel Kučera (1/0/1),\nMiroslav Miller (29/0/7) –\nMiroslav Baranek (12/0),\nRoman Bednář (25/6),\nDavid Brunclík (14/1),\nTomáš Cigánek (22/1),\nTomáš Čáp (19/1),\nMartin Čupr (11/0),\nJiří Gába (12/0),\nMarek Jarolím (23/1),\nPetr Krátký (20/0),\nDavid Langer (9/0),\nMarek Matějovský (28/1),\nMarián Palát (24/3),\nLuboš Pecka (16/3),\nDavid Rojka (25/4),\nTomáš Sedláček (28/5),\nJiří Skála (23/0),\nJan Skoupý (1/0),\nOndřej Švejdík (20/0),\nLukáš Vaculík (9/1),\nJiří Vít (23/0),\nLadislav Volešák (6/0),\nRadim Wozniak (8/0) –\ntrenéři Milan Bokša a Luděk Zajíc (1.–9. kolo) a Dušan Uhrin (10.–30. kolo)\n\nMiroslav Filipko (23/0/7),\nJakub Kafka (7/0/1),\nPavol Pronaj (1/0/0) –\nLukáš Adam (11/0),\nMartin Dobrotka (7/0),\nIvan Dvořák (18/1),\nJan Gruber (23/3),\nPavel Grznár (6/0),\nDavid Homoláč (25/1),\nDavid Horejš (15/1),\nJaroslav Chlebek (23/1),\nJiří Kladrubský (1/0),\nMatej Krajčík (11/0),\nMarek Kulič (23/9),\nDavid Lafata (25/5),\nMartin Leština (26/0),\nAleš Matoušek (12/0),\nTomáš Maruška (1/0),\nLubomír Myšák (22/0),\nJosef Němec (12/0),\nMiroslav Obermajer (9/0),\nMiloslav Penner (1/0),\nRoman Pivoňka (11/1),\nJaromír Plocek (26/3),\nVladimír Pončák (26/0),\nStanislav Rožboud (6/0),\nMartin Smíšek (7/0),\nIvo Svoboda (13/0),\nMartin Vozábal (16/0),\nMartin Vyskočil (13/0) –\ntrenér Pavel Tobiáš (1.–8. kolo), Robert Žák (9.–20. kolo) a František Cipro (21.–30. kolo)\n\nJiří Bobok (11/0/4),\nOtakar Novák (3/0/0),\nPetr Vašek (16/0/2) –\nMaroš Bačík (6/0),\nJan Baránek (26/0),\nWilliam Rocha Batista (15/5),\nJakub Bureš (24/2),\nJakub Dohnálek (8/0),\nPeter Drahno (5/0),\nTomáš Dujka (13/0),\nErivelto Alixandrino da Silva (2/0),\nZdeněk Holý (2/0),\nMichal Hořínek (6/0),\nMichal Hubník (11/2),\nMichal Chlebek (2/0),\nRadek Jašek (16/0),\nRostislav Kiša (25/2),\nDavid Korčian (1/0),\nMartin Kotůlek (27/0),\nIvo Krajčovič (26/0),\nRadek Kuděla (2/0),\nPavel Kulig (16/0),\nJaroslav Laciga (28/0),\nRogério Pereira Tarciso Melinho (13/2),\nFrantišek Metelka (16/0),\nMartin Motyčka (1/0),\nSerhij Pšenyčnych (13/0),\nDušan Půda (2/0),\nJan Svátek (13/2),\nMartin Sviták (29/3),\nMartin Šalamoun (9/0),\nPavel Šíranec (1/0),\nRóbert Zeher (28/4) –\ntrenér Pavel Hapal (1.–11. kolo) a Vlastimil Palička (12.–30. kolo)\n\n"}
{"id": "48521", "url": "https://cs.wikipedia.org/wiki?curid=48521", "title": "Haakon Rudý", "text": "Haakon Rudý\n\nHaakon Rudý (\"Håkan Röde\") byl švédským králem v letech 1070–1079. Byl pravděpodobně nemanželským dítětem Stenkila. Přízvisko dostal podle barvy svých vlasů.\n\nAčkoliv různé historické zdroje si odporují, Haakonova pozice jako nástupce Stenkila († 1066) je obecně přijímána. Od roku 1070 zřejmě vládl v některých oblastech Švédska (kde byl jeho předchůdcem Halsten Stenkilsson) a od roku 1075 také v Upplandu (kde byl jeho předchůdcem Anund Gårdske). \"Nationalencyklopedin\" u nástupnictví vládců vynechává Anunda a uvádí Haakona jako nástupce Halstena Stenkilssona.\n\nV posledních letech měl Haakon podle všeho spoluvladaře, kterým byl Inge I., syn Stenkilův, který se také stal jeho nástupcem.\n\nŠvédský historik Adolf Schück se domnívá, že \"Blot-Sven\", který měl přerušit Ingeho vládu, a Haakon Rudý, byli ta samá osoba..\n"}
{"id": "48525", "url": "https://cs.wikipedia.org/wiki?curid=48525", "title": "Hostie", "text": "Hostie\n\nHostie (z lat. \"hostia\" oběť, obětní zvíře) označuje v křesťanské tradici chléb připravený ke slavení eucharistie. Většina liturgií pak označuje hostii po proměnění jako „tělo Kristovo“, mezi jednotlivými křesťanskými církvemi nepanuje shoda ohledně způsobu přítomnosti Krista při slavení eucharistie.\n\nPůvodně se ke slavení eucharistie, původně označovanému jako „lámání chleba“, užíval obyčejný chléb, který s sebou věřící přinesli. Avšak již záhy dostává tento chléb ustálenou a symbolickou formu. Příprava chleba k eucharistii je v římské církvi svěřena jáhnům. Ve středověku se pak zřejmě z obavy, aby se neztratila jediná částečka proměněného chleba, vyvinula forma současné hostie, kterou lze jednoduše lámat a rozdělovat, i přes toto bezpečnostní opatření se stále pod hostie dávají pateny, aby případný padající kousíček byl zachycen; tuto práci vykonávají nejčastěji ministranti.\n\nOznačení chleba pro eucharistii jako hostie má teologický význam – má zdůraznit, že podle nauky církví, které uznávají Ježíšovu reálnou přítomnost v eucharistii, je slavení eucharistie památkou jediné oběti, v níž Ježíš Kristus přinesl Bohu Otci na kříži svůj život a zemřel za spásu světa.\n\nVe východní církvi se užívá chleba kvašeného, v západní církvi se zřejmě již od 7. století užívá chleba nekvašeného, čímž se symbolicky navázala souvislost s židovským slavením pesachové hostiny, z níž se křesťanské slavení eucharistie vyvinulo. Těsto na výrobu hostií se tedy vyrábí z pšeničné mouky a vody. Užívání nekvašeného chleba bylo jednou ze zvyklostí, které východní církev vytýkala církvi západní. Z nekvašeného chleba došlo k dalšímu vývoji k prosté, často bílé oplatce.\n\nHostie má kruhový tvar, který je často vyzdoben křesťanskými symboly (\"chíró\", beránek, kříž, \"nika\"). Tradičně se hostie připravovaly na speciální formě, dnes je výroba hostií více mechanizovaná (jediná výrobna hostií v Česku se nachází v Bílé Vodě).\n\nPo skončení bohoslužby se hostie proměněné nevyhazují, ale ukládají se do tzv. svatostánku, který slouží k uchovávání proměněných hostií – ty se pak donášejí nemocným anebo se z nich podává svaté přijímání při některé z následujících bohoslužeb (např. obřady Velkého pátku). Proměněný chléb uctívají katoličtí křesťané jako tělo Kristovo a nakládají s ním proto patřičně. Podobnou úctu v přítomnost Krista v proměněném chlebě i po skončení slavení eucharistie sdílejí i pravoslavní.\n\nV protestantismu a v některých alternativních katolických společenstvích se při slavení eucharistie nepoužívají hostie, ale skutečný chléb, vzhledem k tomu, že vnější podoba hostií příliš neukazuje na symbol chleba.\n\n"}
{"id": "48526", "url": "https://cs.wikipedia.org/wiki?curid=48526", "title": "Gambrinus liga 2003/04", "text": "Gambrinus liga 2003/04\n\nSezóna 2003/04 Gambrinus ligy byla 11. sezónou v samostatné české lize. Začala 26. července 2003 a skončila 15. května 2004. Do tohoto ročníku postoupily z druhé ligy týmy SFC Opava a FC Viktoria Plzeň. Po skončení ročníku do druhé ligy sestoupily týmy FC Viktoria Plzeň a FK Viktoria Žižkov.\n\nPoznámky:\n\n\n\nJan Laštůvka (30/0/11) –\nPavel Besta (28/0),\nRené Bolf (26/3),\nDavid Bystroň (25/0),\nMartin Čížek (30/1),\nPeter Drozd (26/5),\nJosef Dvorník (10/0),\nMarek Heinz (30/19),\nJosef Hoffmann (12/0),\nRostislav Kiša (5/0),\nPřemysl Krpec (3/0),\nRadoslav Látal (25/2),\nMario Lička (26/2),\nMartin Lukeš (29/4),\nLukáš Magera (14/1),\nMiroslav Matušovič (28/10),\nAleš Neuwirth (4/0),\nZdeněk Pospěch (26/9),\nMartin Prohászka (7/1),\nRadek Slončík (25/2),\nAdam Varadi (14/0),\nLibor Žůrek (14/3) –\ntrenér František Komňacký, asistenti Pavel Vrba a Pavol Michalík\n\nDavid Bičík (1/0/0),\nJaromír Blažek (27/0/12),\nPetr Kouba (3/0/1) –\nPatrice Abanda (1/0),\nMiroslav Baranek (7/0),\nJan Flachbart (4/0),\nIgor Gluščević (18/3),\nVladimir Gluščević (4/0),\nJiří Homola (7/1),\nTomáš Hübschman (25/0),\nPatrik Ježek (11/2),\nPetr Johana (27/1),\nTomáš Jun (26/7),\nMarek Kincl (16/4),\nRadoslav Kováč (29/3),\nPavel Krmaš (3/0),\nVladimír Labant (17/2),\nRastislav Michalík (25/1),\nJiří Němec (12/0),\nPavel Pergl (22/1),\nMartin Petráš (12/0),\nKarel Poborský (28/11),\nMirko Poledica (4/0),\nJan Rezek (10/1),\nLibor Sionko (15/4),\nTomáš Sivok (10/0),\nJiří Štajner (14/3),\nPetr Voříšek (12/0),\nMartin Zbončák (7/0),\nLukáš Zelenka (20/2) –\ntrenér Jiří Kotrba (1.–23. kolo) a František Straka (24.–30. kolo), asistenti Jaroslav Šilhavý, Jan Stejskal a Miroslav Jirkal (17.–30. kolo)\n\nMartin Vaniak (30/0/15) –\nPeter Babnič (29/5),\nTomáš Bouška (2/0),\nRobert Caha (29/0),\nJaroslav Černý (5/0),\nTomáš Glos (13/1),\nMichal Hubník (16/1),\nRoman Hubník (19/1),\nMartin Hudec (30/5),\nPetr Kobylík (1/0),\nIvo Krajčovič (15/0),\nRadim Kučera (30/4),\nJaroslav Prekop (1/0),\nTomáš Randa (26/0),\nĽubomír Reiter (26/15),\nDavid Rojka (4/0),\nVojtěch Schulmeister (5/0),\nPatrik Siegl (11/2),\nMichal Ševela (9/0),\nRadek Špiláček (27/0),\nVítězslav Tuma (2/0),\nAleš Urbánek (12/3),\nStanislav Vlček (14/2),\nMartin Vyskočil (28/2),\nPavel Zbožínek (28/1) –\ntrenér Petr Uličný, asistenti Karel Trnečka a Augustin Chromý\n\nRadek Černý (22/0/12),\nMatúš Kozáčik (9/0/3) –\nAdauto (15/4),\nRadek Bejbl (30/1),\nRichard Dostálek (12/1),\nLukáš Došek (25/0),\nTomáš Došek (22/7),\nPavel Fořt (16/3),\nPatrik Gedeon (6/0),\nTomáš Hašler (11/1),\nTomáš Hrdlička (10/0),\nJefferson Luis (3/0),\nGyörgy Józsi (12/0),\nDavid Kalivoda (18/1),\nVáclav Koloušek (12/5),\nMatej Krajčík (1/0),\nKarel Kratochvíl (16/0),\nPavel Kuka (27/4),\nMartin Latka (24/1),\nMartin Lukeš (20/1),\nMartin Müller (24/1),\nLukáš Nachtman (1/0),\nMichal Otočka (2/0),\nAdam Petrouš (12/0),\nKarel Piták (28/8),\nRudolf Skácel (5/2),\nMichal Švec (6/0),\nMilan Zachariáš (19/1) –\ntrenér Miroslav Beránek (1.–16. kolo) a Josef Csaplár (17.–30. kolo), asistenti Pavel Trávník, Miroslav Jirkal a Jan Netscher (všichni 1.–16. kolo) a Luděk Klusáček, Martin Hřídel a Milan Veselý (všichni 17.–30. kolo)\n\nPetr Drobisz (25/0/8),\nPavel Kováč (5/0/3),\nLukáš Macháček (1/0/0) –\nMartin Abraham (27/5),\nJakub Bureš (11/1),\nVáclav Činčala (24/5),\nPetr Čoupek (24/1),\nIvan Dvořák (5/0),\nCsaba Horváth (2/0),\nMilan Ivana (13/3),\nMichal Kadlec (15/1),\nRastislav Kostka (24/2),\nJiří Kowalík (3/1),\nPetr Laga (1/0),\nJosef Lukaštík (5/0),\nVladimír Malár (23/3),\nMichal Meduna (29/7),\nTomáš Mica (2/0),\nJan Nezmar (19/8),\nPavel Němčický (16/0),\nJan Palinek (29/1),\nPetr Pavlík (11/0),\nMilan Petržela (20/1),\nTomáš Polách (25/2),\nJan Rajnoch (14/0),\nMarek Seman (9/0),\nPetr Slončík (8/0),\nDuško Stajić (8/2),\nDavid Šmahaj (1/0),\nVeliče Šumulikoski (13/0),\nIvo Zbožínek (4/0) –\ntrenér Radek Rabušic (1.–4. kolo), František Ondrůšek (5. kolo) a Karel Jarolím (6.–30. kolo), asistenti Vladimír Michal (1.–4. kolo) a František Ondrůšek (1.–4. kolo), Miloslav Machálek (5. kolo) a Petr Vrabec (6.–30. kolo)\n\nZbyněk Hauzr (15/0/6),\nAntonín Kinský (14/0/6),\nMartin Lejsal (2/0/0) –\nJuraj Ančic (25/0),\nMiloš Brezinský (1/0),\nJan Broschinský (2/0),\nLibor Došek (12/3),\nBaffour Gyan (8/1),\nJosef Hamouz (6/0),\nIvan Hodúr (18/3),\nMiroslav Holeňák (26/0),\nFilip Hološko (18/5),\nTomáš Janů (23/0),\nKarol Kisel (26/4),\nVáclav Koloušek (16/2),\nPavel Košťál (3/0),\nDavid Langer (27/1),\nPetr Lukáš (24/0),\nJan Nezmar (5/0),\nPetr Papoušek (15/3),\nBohuslav Pilný (16/1),\nJan Polák (21/2),\nMichal Pospíšil (26/6),\nMiroslav Slepička (24/4),\nJozef Valachovič (14/1),\nTomáš Zápotočný (18/0) –\ntrenéři Ladislav Škorpil a Josef Csaplár (1.–16. kolo) a Stanislav Griga a Vítězslav Lavička (17.–30. kolo), asistenti Martin Hřídel (1.–16. kolo) a Josef Petřík\n\nVít Baránek (16/0/5),\nOtakar Novák (16/0/6) –\nMartin Bača (4/0),\nMartin Bielik (2/0),\nBronislav Červenka (28/2),\nRoman Dobeš (29/1),\nTomáš Dujka (5/0),\nLuis Fabio Gomes (18/3),\nDavid Hubáček (29/1),\nVladimír Chalupa (12/1),\nTomáš Janíček (23/2),\nRichard Kalod (4/0),\nPetr Klhůfek (2/0),\nJiří Koubský (28/2),\nZdeněk Kroča (28/2),\nEdvard Lasota (29/7),\nMarcel Lička (17/0),\nJan Mokrejš (1/0),\nJosef Mucha (24/4),\nMichal Nehoda (18/1),\nPetr Novosad (22/1),\nJaroslav Švach (24/2),\nVlastimil Vidlička (26/2),\nVít Vrtělka (5/0),\nVáclav Zapletal (1/0),\nPetr Zemánek (1/0) –\ntrenér Vlastislav Mareček, asistenti Jiří Bartl a Pavel Hoftych\n\nJakub Kafka (22/0/8),\nMiroslav Seman (9/0/0) –\nLukáš Adam (20/0),\nPetr Bouchal (6/0),\nVladimír Čáp (7/0),\nIvan Dvořák (12/0),\nJan Gruber (24/2),\nPavel Grznár (3/0),\nDavid Homoláč (24/0),\nDavid Horejš (26/0),\nJaroslav Chlebek (25/1),\nJiří Kladrubský (1/0),\nPavel Knietel (1/0),\nMarek Kulič (24/8),\nDavid Lafata (29/14),\nMartin Leština (24/0),\nAleš Matoušek (28/1),\nMiloslav Penner (18/0),\nJaromír Plocek (24/3),\nVladimír Pončák (26/1),\nStanislav Rožboud (3/0),\nJaroslav Schindler (4/0),\nTomáš Sivok (13/0),\nMartin Smíšek (10/2),\nIvo Svoboda (7/0),\nMartin Vozábal (29/3) –\ntrenér Pavel Tobiáš, asistenti Daniel Drahokoupil a Pavol Švantner\n\nPatrik Kolář (6/0/1),\nTomáš Poštulka (24/0/6),\nRadim Vlasák (2/0/0) –\nPetr Benát (12/0),\nHenrich Benčík (13/3),\nVítězslav Brožík (1/0),\nRadek Divecký (15/3),\nMichal Doležal (28/0),\nPetr Dragoun (1/0),\nMartin Fenin (5/1),\nPavel Horváth (22/3),\nTomáš Hunal (20/1),\nMartin Klein (10/0),\nMichal Kolomazník (8/1),\nJiří Kowalík (5/0),\nPavel Krmaš (9/0),\nTomáš Kuchař (10/1),\nVladimír Leitner (26/0),\nRoman Lengyel (16/1),\nLibor Maličák (1/0),\nJiří Mašek (13/1),\nKarel Rada (27/1),\nJan Rezek (13/1),\nEmil Rilke (5/0),\nVlastimil Ryška (12/0),\nJiří Skála (12/0),\nDušan Tesařík (27/2),\nPavel Veleba (12/4),\nPavel Verbíř (30/7),\nPetr Voříšek (16/1),\nLuděk Zelenka (2/0) –\ntrenér František Straka (1.–23. kolo) a Jiří Nevrlý (24.–30. kolo), asistenti Svatopluk Habanec a Jan Poštulka\n\nTomáš Lovásik (17/0/5),\nMichal Špit (13/0/6) –\nTomáš Čáp (10/0),\nRadek Čížek (15/0),\nJan Flachbart (12/0),\nAdrián Guľa (11/0),\nOndřej Herzán (29/2),\nRadek Hochmeister (30/0),\nRichard Hrotek (28/4),\nLuboš Hušek (3/0),\nJosef Jindřišek (6/0),\nAndrej Jožef (2/0),\nMichal Kordula (23/0),\nRadim König (15/0),\nMichal Křemen (1/0),\nJosef Laštovka (21/0),\nVladimír Majsniar (2/0),\nJiří Mašek (16/3),\nTomáš Michálek (26/8),\nJaroslav Nesvadba (6/0),\nVladimír Pokorný (5/0),\nJiří Rosický (3/0),\nPetr Smíšek (8/1),\nJiří Svojtka (25/0),\nZdeněk Šenkeřík (26/5),\nJiří Vít (4/0),\nMiroslav Vodehnal (29/2),\nJozef Weber (24/1) –\ntrenér Vlastimil Palička (1.–11. kolo) a Petr Rada (12.–30. kolo), asistenti Jan Fiala (1.–11. kolo), Radim Straka a Zdeněk Klucký (12.–30. kolo)\n\nLukáš Paleček (6/0/2),\nOldřich Pařízek (4/0/2),\nJindřich Skácel (2/0/0),\nRadek Sňozík (9/0/3),\nMichal Václavík (10/0/3) –\nJiří Adamec (8/0),\nJan Berger (2/0),\nJiří Birhanzl (19/0),\nJosef Brodský (5/0),\nDanijel Cesarec (23/3),\nTomáš Fenyk (4/0),\nRené Formánek (24/0),\nVáclav Janů (18/0),\nPetr Jendruščák (14/2),\nVáclav Jordák (1/0),\nMarek Kulič (4/0),\nJean Arnaud Loseille (17/1),\nMarcel Mácha (19/0),\nIvan Martinčík (2/0),\nAlexandre Mendy (19/0),\nJakub Navrátil (7/0),\nRóbert Novák (25/3),\nRudolf Otepka (30/8),\nJan Riegel (23/0),\nJiří Rychlík (29/2),\nHorst Siegl (13/2),\nVlastimil Svoboda (7/0),\nVít Turtenwald (26/0),\nPavel Zavadil (15/0),\nJan Žemlík (29/6) –\ntrenér Jozef Chovanec (1.–14. kolo) a František Kopač (15.–30. kolo), asistenti František Kopač (1.–14. kolo), Robert Žák a František Barát (15.–30. kolo)\n\nJiří Bobok (2/0/1),\nPetr Vašek (29/0/9) –\nRicardo Alves Andrade (1/0),\nVladimír Bálek (5/0),\nJan Baránek (29/5),\nOleksandr Bessarab (2/0),\nLukáš Černín (4/0),\nJakub Dohnálek (1/0),\nFilip Dort (28/11),\nRosemir Pires dos Santos (5/1),\nPetr Faldyna (24/1),\nPavel Harazim (4/0),\nZdeněk Holý (9/0),\nMichal Horňák (16/0),\nMichal Chlebek (14/0),\nRadek Jašek (18/1),\nLukáš Jiříkovský (4/0),\nJiří Krohmer (6/0),\nPavel Kulig (12/0),\nDaniel Kutty (1/0),\nJaroslav Laciga (5/0),\nMichel Dennis Lima da Silva (3/0),\nLuboš Loučka (25/2),\nFrantišek Metelka (29/0),\nZoran Pavlović (1/0),\nZbyněk Pospěch (24/6),\nSerhij Pšenyčnych (23/2),\nDušan Půda (8/0),\nPavel Putík (8/1),\nEmil Rilke (11/0),\nAleš Rozsypal (23/3),\nMiroslav Sečen (1/0),\nMartin Sviták (21/1),\nKarel Tichota (29/3),\nRóbert Zeher (13/0) –\ntrenér Tomáš Matějček (1.–11. kolo), Svatopluk Schäfer (12.–16. kolo) a Pavel Hapal (17.–30. kolo), asistenti Svatopluk Schäfer (12.–16. kolo trenér), Jiří Berousek (1.–16. kolo), Pavel Hapal (1.–16. kolo) a Jiří Neček (17. až 30. kolo)\n\nAleš Chvalovský (30/0/3) –\nJiří Bílek (23/0),\nJakub Bureš (5/0),\nPavel Devátý (25/3),\nPavel Hašek (15/1),\nMartin Horáček (28/3),\nLukáš Hrabák (6/0),\nVlastimil Kožíšek (12/0),\nSlavomír Lukáč (27/1),\nLukáš Michal (15/1),\nLubomír Myšák (5/1),\nTomáš Pešír (25/2),\nLukáš Pleško (29/1),\nMichal Polodna (22/6),\nDaniel Pudil (11/2),\nRadek Sláma (8/0),\nDavid Sourada (4/0),\nFilip Stibůrek (7/0),\nJiří Sýkora (25/0),\nRadek Šelicha (22/4),\nRadek Šourek (26/1),\nJan Vorel (29/0),\nLuděk Zelenka (13/8) –\ntrenér Günter Bittengel (1.–10. kolo) a Michal Bílek (11.–30. kolo), asistent Jiří Sedláček a Petr Rada (11.–30. kolo)\n\nTomáš Belic (28/0/8),\nPeter Brezovan (2/0/0) –\nMartin Abraham (30/0),\nMichal Belej (23/2),\nLibor Došek (15/7),\nRoman Drga (4/0),\nMartin Dupal (1/0),\nLukáš Hlavatý (13/0),\nZdeněk Houšť (5/0),\nMartin Kotůlek (25/0),\nKarel Kroupa (22/3),\nMiloš Krško (9/0),\nPatrik Křap (14/0),\nPetr Křivánek (25/2),\nTomáš Máša (9/1),\nPavel Mezlík (8/1),\nPetr Musil (16/1),\nJan Nečas (1/0),\nMilan Pacanda (27/12),\nAleš Schuster (24/1),\nPetr Schwarz (6/0),\nPavel Simr (1/0),\nMilan Svoboda (23/0),\nPavel Šustr (14/0),\nPetr Švancara (24/3),\nMarek Zúbek (26/0),\nMartin Živný (20/0) –\ntrenér Karel Večeřa (1.–15. kolo) a Stanislav Schwarz a Karel Jarůšek (16.–30. kolo), asistenti Bohumil Smrček, Rostislav Horáček a Petr Maléř (1.–15. kolo) a Josef Hron (16.–30. kolo)\n\nPetr Pižanowski (30/0/11) –\nJan Buryán (26/0),\nMarián Dirnbach (27/0),\nRadek Görner (4/0),\nJakub Hottek (24/1),\nKennedy Chihuri (28/1),\nRoman Janoušek (4/0),\nMaroš Klimpl (30/1),\nPetr Mikolanda (13/0),\nMiroslav Mikulík (18/0),\nAntonín Mlejnský (24/0),\nJiří Němec (12/0),\nJan Novotný (1/0),\nTomáš Oravec (30/5),\nAleš Pikl (27/4),\nOndřej Prášil (22/0),\nMartin Prohászka (13/1),\nJiří Sabou (27/4),\nMichal Starec (4/0),\nLuděk Stracený (9/0),\nMichal Ščasný (29/1),\nMiroslav Šebesta (1/0),\nJosef Šimek (1/0),\nMarcel Šťastný (3/0) –\ntrenér Vítězslav Lavička (1.–6. kolo), Václav Hradecký (7.–16. kolo) a Günter Bittengel (17.–30. kolo), asistenti Václav Hradecký (7.–16. kolo trenér), Milan Sova a Petr Holota (7.–16. kolo)\n\nSorin Colceag (17/0/4),\nMichal Čaloun (8/0/0),\nMartin Ticháček (5/0/0) –\nMilan Barteska (27/5),\nLubomír Blaha (27/1),\nEdno Roberto Cunha (8/1),\nMartin Fillo (8/2),\nPatrik Gross (10/0),\nRóbert Jež (25/1),\nMichal Káník (3/0),\nPetr Kašťák (11/0),\nPetr Knakal (23/2),\nLubor Knapp (10/0),\nLuboš Kozel (9/1),\nTomáš Kučera (10/0),\nTomáš Kukol (12/1),\nDavid Limberský (12/0),\nRobert Marušič (2/0),\nJosef Němec (16/0),\nMichal Petrouš (15/0),\nRadek Pilař (8/0),\nPetr Podzemský (13/0),\nVáclav Procházka (23/1),\nHorst Siegl (13/5),\nRoman Skuhravý (16/0),\nPetr Smíšek (12/1),\nMarek Smola (9/0),\nPetr Šíma (4/0),\nMartin Švejnoha (29/0),\nDavid Vaněček (2/0),\nJan Zakopal (20/0) –\ntrenér František Cipro, asistenti Jiří Fryš, Boris Kočí (1.–16. kolo) a Stanislav Purkart (17.–30. kolo)\n\n"}
{"id": "48534", "url": "https://cs.wikipedia.org/wiki?curid=48534", "title": "Československá hymna", "text": "Československá hymna\n\nČeskoslovenská hymna se skládala ze dvou částí. První tvořila jedna sloka české písně \"Kde domov můj\" a druhou první sloka slovenské písně \"Nad Tatrou sa blýska\".\n\nV druhé větě slovenské části československé hymny byla až do roku 1990 slova: „Zastavme sa…“ používaná od vzniku Československa v roce 1918, místo původního „Zastavme ich…“. Od roku 1990 se na žádost slovenských poslanců Federálního shromáždění slovenská hymna vrátila k původnímu znění textu z roku 1844.\n\nV letech 1918–1938 pro silnou německou menšinu (1/4 až 1/3 obyvatel) v Československu existovala také oficiální německá verze hymny.\n\nBásník Jan Skácel považoval pomlku mezi českou a slovenskou částí za moravskou hymnu.\n\n"}
{"id": "48537", "url": "https://cs.wikipedia.org/wiki?curid=48537", "title": "Bloková šifra", "text": "Bloková šifra\n\nBloková šifra je v kryptografii typ symetrické šifry, kde se pracuje s bloky pevně stanovené délky, například 128 bitů (na rozdíl od proudových šifer). Pokud je dat více, rozdělí se na více bloků, přičemž do zbylého místa v posledním je umístěna výplň. Při šifrování je každý blok zakódován (transformován) pomocí šifrovacího algoritmu řízeného utajeným šifrovacím klíčem. Dešifrování probíhá stejným postupem – zašifrované bloky stejné délky jsou postupně rozšifrovány stejným šifrovacím algoritmem pomocí stejného utajeného šifrovacího klíče. Slabinou, pomocí které může kryptoanalýza šifru prolomit, je opakované použití stejné transformace (stejného klíče) na všechny bloky. Proto je nutné použít nějaký druh provozního režimu blokové šifry, který vnese do šifrování další vstup, který způsobí, že zašifrovaná data vypadají jako náhodná sekvence. Tento doplňující náhodný vstup, který je někdy označován za inicializační vektor, může způsobit, že bloková šifra se chová jako proudová (rozdíl mezi těmito druhy šifer není vždy evidentní).\n\nJednou z prvních blokových šifer s širokým vlivem na ostatní byla DES ( ) vyvinutá v IBM a standardizována v roce 1977. Její nástupce AES ( ) byl přijat v roce 2001.\n"}
{"id": "48554", "url": "https://cs.wikipedia.org/wiki?curid=48554", "title": "Borovice (rozcestník)", "text": "Borovice (rozcestník)\n\nSlovo borovice může mít několik významů:\n\nnázev Borovice mají tato místa:\n\n\n"}
{"id": "48555", "url": "https://cs.wikipedia.org/wiki?curid=48555", "title": "Třída Deutschland", "text": "Třída Deutschland\n\nTřída Deutschland (kapesní bitevní loď, resp. pancéřová loď, něm. \"Panzerschiff\") byla unikátní třída a konstrukce válečných lodí vyvinutá v Německu. Kapesní bitevní loď byl původně posměšný název ražený Brity, kteří s oblibou srovnávali lodě třídy \"Deutschland\" se svými bitevními loděmi, název se pak v české populárně naučné literatuře (a koneckonců i dalších) vžil a ztratil svůj pejorativní nádech.\n\nKapesní bitevní loď představovala výsledek německé snahy postavit válečné lodě silnější než běžné křižníky navzdory omezením daným Versailleskou smlouvou, dle kterých nesmělo stavět lodě o výtlaku větším než 10 000 tun. Nutno podotknout, že tyto lodě smlouvu i tak porušovaly, protože jejich skutečný výtlak byl 10 600-12 100 tun.\n\nStavba těchto lodí probíhala v první polovině 30. let 20. století, celkem byly spuštěny tři lodě:\n\nLodě této třídy - konstruované podle filosofie „silnější než rychlejší, rychlejší než silnější“ - překonávaly pancéřováním i palebnou silou všechny tehdejší těžké křižníky, některé z nich pak předstihly i v rychlosti. Bitevním lodím a bitevním křižníkům se sice nevyrovnaly, mohly jim ale bez větších potíží uniknout. V době jejich vzniku disponoval předpokládaný protivník (Royal Navy) pouze třemi jednotkami, které měly nejenom větší palebnou sílu, ale i větší rychlost a setkání s nimi by proto pro \"kapesní bitevní loď\" pravděpodobně bylo fatální. Byly to bitevní křižníky HMS Hood, HMS Renown a HMS Repulse.\n\n\"Kapesní bitevní lodě\" však byly pomalejší než moderní lehké křižníky, které ale překonávaly svou palebnou silou a pancéřováním. Konkrétně lze poukázat na v mnoha ohledech poučnou bitvu u ústí řeky La Plata, kde se střetla britská flotila tvořená jedním těžkým (HMS Exeter) a dvěma lehkými (HMS Ajax a HMS Achilles) křižníky s kapesní bitevní lodí \"Admiral Graf Spee\". Ukázalo se, že ani tyto tři lodě dohromady nejsou nepříteli odpovídajícím protivníkem, ovšem vyšší rychlost britských lehkých křižníků jim umožňovala posléze nepřítele sledovat a navádět k němu další, těžší jednotky.\n\n\n"}
{"id": "48557", "url": "https://cs.wikipedia.org/wiki?curid=48557", "title": "Volition", "text": "Volition\n\nVolition (též Deep Silver Volition, dohromady s typem společnosti pak Volition Inc. a Deep Silver Volition, LLC) je americká společnost s ručením omezeným zabývající se vývojem počítačových her. Společnost vznikla v listopadu 1996 poté, co se studio Parallax rozdělilo na Volition a Outrage Entertainment. Zakladateli Volition jsou Mike Kulas a Matt Toschlog.\n\n"}
{"id": "48558", "url": "https://cs.wikipedia.org/wiki?curid=48558", "title": "Gambrinus liga 2002/03", "text": "Gambrinus liga 2002/03\n\nSezóna 2002/03 Gambrinus ligy byla 10. sezónou v samostatné české lize. Začala 24. července 2002 a skončila 31. května 2003.\n\nPoznámky:\n\n\nJaromír Blažek (25/0/14),\nMichal Špit (5/0/3) –\nPeter Babnič (3/0),\nMiroslav Baranek (11/3),\nDanijel Cesarec (3/0),\nTomáš Čížek (6/0),\nJan Flachbart (14/0),\nZdeněk Grygera (29/1),\nRadim Holub (4/0),\nJiří Homola (13/1),\nMartin Horák (2/0),\nTomáš Hübschman (29/0),\nJiří Jarošík (15/3),\nTomáš Jun (19/5),\nMarek Kincl (20/3),\nVladimír Labant (5/0),\nPavel Mareš (10/2),\nRastislav Michalík (26/0),\nJiří Novotný (15/0),\nJosef Obajdin (7/2),\nPavel Pergl (7/1),\nMartin Petráš (21/1),\nKarel Poborský (29/8),\nMichal Pospíšil (23/7),\nLibor Sionko (17/5),\nTomáš Sivok (15/1),\nPavel Zavadil (1/0),\nMartin Zbončák (14/2),\nLukáš Zelenka (26/5) –\ntrenér Jozef Jarabinský (1.–15. kolo) a Jiří Kotrba (16.–30. kolo), asistenti Josef Pešice a Zdeněk Procházka (1.–15. kolo), Jan Stejskal a Jaroslav Šilhavý (16.–30. kolo)\n\nRadek Černý (25/0/13),\nMichal Václavík (5/0/0) –\nAdauto (22/7),\nRadek Bejbl (26/1),\nRichard Dostálek (29/7),\nLukáš Došek (28/0),\nTomáš Došek (29/10),\nPatrik Gedeon (30/3),\nTomáš Hašler (1/0),\nJakub Hottek (3/0),\nTomáš Hrdlička (23/2),\nTomáš Jirásek (1/0),\nDavid Kalivoda (5/0),\nMatej Krajčík (2/0),\nTomáš Kučera (4/0),\nTomáš Kuchař (10/0),\nPavel Kuka (25/7),\nMartin Müller (24/0),\nPavel Novotný (2/0),\nAdam Petrouš (28/4),\nKarel Piták (27/6),\nRudolf Skácel (28/8),\nRadek Sláma (3/0),\nJan Suchopárek (3/0),\nTomáš Šilhavý (2/0),\nŠtěpán Vachoušek (28/8) –\ntrenér Miroslav Beránek, asistenti Pavel Trávník, Miroslav Jirkal a Jan Netscher\n\nPavel Kučera (13/0/5),\nPetr Pižanowski (18/0/8) –\nJan Buryán (29/1),\nMarián Dirnbach (28/2),\nKennedy Chihuri (26/2),\nRoman Janoušek (26/3),\nMaroš Klimpl (24/2),\nPeter Krutý (12/0),\nMarcel Lička (24/3),\nMiroslav Mikulík (19/0),\nAntonín Mlejnský (27/0),\nJan Novotný (10/0),\nTomáš Oravec (13/8),\nAleš Pikl (28/11),\nOndřej Prášil (1/0),\nJiří Sabou (29/1),\nRadek Sionko (2/0),\nMichal Starec (4/0),\nLuděk Stracený (17/2),\nMichal Ščasný (28/1),\nMiroslav Šebesta (14/2),\nMichal Šmarda (15/0),\nJiří Vávra (3/0) –\ntrenér Vítězslav Lavička, asistenti Jaroslav Šilhavý (1.–15. kolo) a Václav Hradecký (16.–30. kolo)\n\nZbyněk Hauzr (6/0/4),\nAntonín Kinský (25/0/8) –\nJuraj Ančic (19/0),\nLubomír Blaha (11/3),\nJan Broschinský (3/0),\nPavel Čapek (18/0),\nBaffour Gyan (26/4),\nIvan Hodúr (18/3),\nMiroslav Holeňák (28/0),\nFilip Hološko (12/2),\nTomáš Janů (28/0),\nPetr Johana (21/2),\nAleš Kočí (1/0),\nVáclav Koloušek (15/2),\nDavid Langer (25/2),\nPetr Lukáš (22/2),\nJan Nezmar (25/7),\nPetr Papoušek (22/2),\nBohuslav Pilný (14/1),\nJan Polák (17/2),\nMiroslav Slepička (23/1),\nSamuel Slovák (6/3),\nJozef Valachovič (2/0),\nTomáš Zápotočný (4/0),\nMartin Zbončák (15/4) –\ntrenéři Ladislav Škorpil a Josef Csaplár, asistenti Martin Hřídel a Josef Petřík\n\nJan Laštůvka (25/0/7),\nMartin Raška (7/0/1) –\nAleš Besta (8/0),\nPavel Besta (22/0),\nRené Bolf (29/0),\nDavid Bystroň (25/1),\nMartin Čížek (25/2),\nPeter Drozd (28/0),\nJosef Dvorník (23/0),\nJosef Hoffmann (8/0),\nRostislav Kiša (3/0),\nRadoslav Látal (25/2),\nMario Lička (25/7),\nMartin Lukeš (22/4),\nMiroslav Matušovič (26/1),\nMichal Papadopulos (12/1),\nZdeněk Pospěch (29/4),\nMartin Prohászka (13/2),\nVáclav Svěrkoš (26/14),\nMartin Sviták (10/0),\nAdam Varadi (1/0),\nLibor Žůrek (20/3) –\ntrenér Erich Cviertna (1.–25. kolo) a Pavel Vrba (26.–30. kolo), asistenti Pavol Michalík a Pavel Vrba\n\nTomáš Poštulka (28/0/10),\nRadim Vlasák (2/0/1) –\nRadek Divecký (15/1),\nMichal Doležal (15/0),\nZdenko Frťala (2/0),\nPetr Gabriel (10/0),\nDamir Grlić (2/0),\nPatrik Gross (15/0),\nPavel Holomek (9/0),\nPavel Horváth (25/2),\nTomáš Hunal (23/1),\nMichal Kolomazník (23/5),\nTomáš Kukol (2/0),\nVladimír Leitner (24/0),\nRoman Lengyel (30/0),\nKarel Rada (26/2),\nMiroslav Rada (1/0),\nJan Rezek (23/2),\nEmil Rilke (8/1),\nMartin Sigmund (2/0),\nJiří Skála (24/1),\nDušan Tesařík (26/4),\nPavel Verbíř (28/3),\nPetr Voříšek (28/2),\nLuděk Zelenka (26/8) –\ntrenér František Cipro (1.–5. kolo) a František Straka (6.–30. kolo), asistenti František Straka (1.–6. kolo), Jan Poštulka a Svatopluk Habanec a (16.–30. kolo)\n\nOtakar Novák (3/0/1),\nBranislav Rzeszoto (27/0/5) –\nPeter Babnič (14/5),\nMartin Bača (1/0),\nLubomír Blaha (12/1),\nBronislav Červenka (20/1),\nRoman Dobeš (22/2),\nTomáš Dujka (4/0),\nMichal Hlavňovský (12/1),\nDavid Hubáček (23/0),\nVladimír Chalupa (11/0),\nTomáš Janda (15/2),\nTomáš Janíček (6/0),\nPetr Klhůfek (17/2),\nFrantišek Koubek (7/0),\nJiří Koubský (26/1),\nZdeněk Kroča (18/1),\nRadim Krupník (12/1),\nEdvard Lasota (29/4),\nJosef Lukaštík (23/0),\nJosef Mucha (27/2),\nMichal Nehoda (5/1),\nPetr Novosad (23/3),\nJaroslav Švach (26/4),\nTomáš Ulman (1/0),\nVlastimil Vidlička (26/1),\nPetr Zemánek (21/2) –\ntrenér Vlastislav Mareček, asistenti Jiří Bartl a Pavel Hoftych\n\nPetr Drobisz (28/0/7),\nMiroslav Ondrůšek (2/0/0) –\nMartin Abraham (29/1),\nVáclav Činčala (28/4),\nTomáš Gerich (6/0),\nCsaba Horváth (5/0),\nMichal Kadlec (3/0),\nRastislav Kostka (20/1),\nJiří Kowalík (28/16),\nRadim Krupník (5/0),\nPetr Lysáček (1/0),\nVladimír Malár (24/2),\nMichal Meduna (28/3),\nTomáš Mica (13/0),\nPavel Němčický (27/0),\nRudolf Obal (1/0),\nJan Palinek (24/1),\nTomáš Polách (30/3),\nLukáš Rohovský (1/0),\nMarek Seman (18/0),\nDalibor Slezák (11/0),\nPetr Slončík (24/3),\nDavid Šmahaj (1/0),\nVeliče Šumulikoski (29/2),\nTomáš Vajda (15/1),\nRoman Veselý (1/0),\nOndřej Voříšek (12/0) –\ntrenér Milan Bokša (1.–9. kolo) a Radek Rabušic (10.–30. kolo), asistenti Radek Rabušic (1.–9. kolo), Vladimír Michal (10.–30. kolo) a František Ondrůšek (16.–30. kolo)\n\nTomáš Belic (14/0/6),\nPeter Brezovan (10/0/4),\nLuboš Přibyl (7/0/1) –\nMartin Abraham (29/2),\nMarcel Cupák (2/0),\nLibor Došek (25/10),\nRoman Drga (23/0),\nLukáš Jiříkovský (2/0),\nMartin Kotůlek (29/0),\nMiloš Krško (15/0),\nPatrik Křap (9/0),\nPetr Křivánek (21/0),\nPavel Mezlík (7/0),\nPetr Musil (28/3),\nTomáš Návrat (16/1),\nMilan Pacanda (23/7),\nJan Polák (3/0),\nAleš Schuster (27/0),\nPavel Simr (2/0),\nMilan Svoboda (23/1),\nPavel Šustr (25/5),\nZdeněk Valnoha (8/1),\nPavel Vojtíšek (9/0),\nMarek Zúbek (23/1),\nMartin Živný (25/3) –\ntrenér Karel Večeřa, asistenti Bohumil Smrček, Rostislav Horáček a Petr Maléř\n\nJakub Kafka (3/0/0),\nRadek Sňozík (27/0/10) –\nJiří Adamec (18/1),\nJiří Birhanzl (8/0),\nVladimír Čáp (12/0),\nRadek Čížek (1/0),\nRené Formánek (21/2),\nLuis Fabio Gomes (25/3),\nVáclav Janů (11/0),\nLukáš Jarolím (14/4),\nPetr Jendruščák (2/0),\nRadek Krejčík (2/0),\nMarek Kulič (28/5),\nMichal Macek (6/0),\nMarcel Mácha (17/0),\nRóbert Novák (22/2),\nRudolf Otepka (28/5),\nPavel Pergl (14/2),\nTomáš Peteřík (1/0),\nTomáš Randa (12/0),\nJan Riegel (17/0),\nJiří Rychlík (24/1),\nJaroslav Schindler (18/1),\nHorst Siegl (28/6),\nVlastimil Svoboda (14/0),\nJiří Šíma (1/0),\nVítězslav Tuma (13/0),\nVít Turtenwald (15/1),\nPavel Zavadil (14/1) –\ntrenér Jiří Kotrba (1.–2. kolo) a Jozef Chovanec (3.–30. kolo), asistenti Robert Žák a František Kopač\n\nMartin Vaniak (30/0/11) –\nRobert Caha (22/0),\nJaroslav Černý (22/1),\nMartins Ekwueme (8/0),\nPaschal Ekwueme (8/2),\nRoman Hubník (16/0),\nMartin Hudec (4/0),\nRadoslav Kováč (28/2),\nRadim Kučera (30/3),\nVadimas Petrenko (10/0),\nPavel Putík (16/0),\nTomáš Randa (11/0),\nĽubomír Reiter (28/5),\nDavid Rojka (12/2),\nDavid Rozehnal (27/0),\nPatrik Siegl (28/4),\nMichal Ševela (8/0),\nRadek Špiláček (22/0),\nVítězslav Tuma (6/2),\nAleš Urbánek (25/5),\nStanislav Vlček (27/2),\nMartin Vyskočil (6/1),\nPavel Zbožínek (21/0) –\ntrenér Bohumil Páník (1.–11. kolo), Jiří Kotrba (12.–15. kolo) a Petr Uličný (16.–30. kolo), asistenti Karel Trnečka a Augustin Chromý (1.–15. kolo)\n\nTomáš Lovásik (28/0/7),\nGejza Pulen (2/0/0) –\nTomáš Čáp (20/0),\nAdrián Guľa (20/0),\nOndřej Herzán (27/4),\nRadek Hochmeister (14/1),\nJiří Homola (14/1),\nRichard Hrotek (17/1),\nPetr Jiroušek (2/1),\nMichal Kordula (20/0),\nRadim König (23/2),\nJosef Laštovka (22/0),\nVladimír Majsniar (25/4),\nJiří Mašek (26/2),\nMarek Matějovský (1/0),\nTomáš Michálek (21/3),\nJiří Novák (27/1),\nVladimír Pokorný (7/0),\nDavid Střihavka (1/0),\nJiří Svojtka (22/0),\nZdeněk Šenkeřík (11/0),\nJiří Vít (20/1),\nMiroslav Vodehnal (23/5),\nJozef Weber (26/3) –\ntrenér Vlastimil Palička, asistenti Jiří Fiala a Radim Straka\n\nPatrik Kolář (8/0/1),\nMiroslav Seman (22/0/2) –\nPetr Bouchal (8/1),\nKarel Doležal (8/0),\nDavid Horejš (17/0),\nJaroslav Chlebek (28/6),\nPavel Jirousek (24/1),\nRoman Jůn (29/1),\nTomáš Klinka (6/0),\nMartin Konečný (28/0),\nDavid Lafata (26/8),\nMartin Latka (23/3),\nMartin Leština (3/0),\nStanislav Marek (2/0),\nAleš Matoušek (17/1),\nMiloslav Penner (28/0),\nJaromír Plocek (20/1),\nVladimír Pončák (14/0),\nJiří Povišer (12/0),\nStanislav Rožboud (6/0),\nLumír Sedláček (28/6),\nIvo Svoboda (24/2),\nKarel Vácha (8/0),\nMartin Vozábal (28/5) –\ntrenér Pavel Tobiáš, asistent Daniel Drahokoupil\n\nAleš Chvalovský (30/0/6),\nTomáš Obermajer (1/0/0) –\nJakub Bureš (30/4),\nRadek Čížek (23/2),\nPavel Hašek (3/0),\nRoman Hogen (10/0),\nMartin Horáček (27/0),\nFrantišek Koubek (1/0),\nLukáš Michal (6/0),\nJiří Němec (27/0),\nJosef Němec (27/2),\nMartin Pazdera (5/0),\nTomáš Pešír (14/5),\nLukáš Pleško (30/1),\nDavid Sourada (20/2),\nJiří Sýkora (21/1),\nRadek Šelicha (20/2),\nKarel Tichota (29/0),\nMiroslav Tóth (4/0),\nJan Velkoborský (12/1),\nJan Vorel (28/0),\nJan Žemlík (24/8) –\ntrenér Günter Bittengel, asistent Jiří Sedláček\n\nKamil Čontofalský (10/0/1),\nPeter Holec (19/0/2),\nDavid Šimon (2/0/1) –\nLibor Baláž (21/3),\nAleš Bednář (14/4),\nKarel Doležal (11/2),\nIvan Dvořák (22/0),\nLukáš Hartig (14/2),\nAleš Hošťálek (1/0),\nLibor Janáček (26/0),\nKarol Kisel (26/7),\nTomáš Klinka (3/1),\nDavid Kotrys (1/0),\nZdeněk Koukal (14/0),\nLuboš Kozel (10/0),\nPavel Kulig (7/1),\nMichal Lesák (14/1),\nKamil Matuszny (3/0),\nMarcel Melecký (21/1),\nJosef Obajdin (10/0),\nMiroslav Obermajer (26/2),\nMichal Petrouš (12/0),\nMichal Polodna (15/3),\nJan Rajnoch (14/2),\nTomáš Strnad (4/0),\nOndřej Szabo (17/1),\nZdeněk Šenkeřík (14/1),\nRadek Šírl (11/1),\nOndřej Švejdík (4/0),\nMartin Třasák (21/0),\nMichal Valenta (2/0),\nDavid Zoubek (14/1) –\ntrenér Vladimír Borovička (1.–4. kolo) a Dušan Uhrin ml. (5.–30. kolo), asistenti Dušan Uhrin ml. (1.–4. kolo), Antonín Panenka, Petr Kostelník (5.–30. kolo) a Daniel Korda (9.–30. kolo)\n\nMichal Čaloun (4/0/0),\nKarel Podhajský (22/0/4),\nMartin Svoboda (4/0/0) –\nTomáš Bouška (28/2),\nDavid Breda (21/3),\nPavel Dapecí (1/0),\nDavid Homoláč (2/0),\nRoman Juračka (3/0),\nDavid Kalousek (60/0),\nDaniel Kaplan (3/0),\nFilip Klapka (30/2),\nJan Kraus (14/3),\nPavel Krmaš (28/5),\nDavid Kříž (16/0),\nPavel Kubeš (25/0),\nTomáš Kučera (13/0),\nMichal Lesák (12/0),\nPavel Lukáš (22/1),\nFotis Maniatis (2/0),\nMartin Merganc (2/0),\nJaroslav Moník (3/0),\nVítězslav Mooc (15/0),\nBohuslav Pilný (11/0),\nMiroslav Poliaček (2/0),\nAdrian Rolko (14/1),\nLadislav Šebek (9/0),\nMichal Šmarda (15/0),\nMichal Vaniš (22/2),\nMiroslav Zemánek (30/2),\nDavid Zoubek (14/1) –\ntrenér Petr Uličný (1.–15. kolo) a Leoš Kalvoda (16.–30. kolo), asistenti Martin Černík (1.–15. kolo) a Miloš Beznoska (16.–30. kolo)\n\n"}
{"id": "48565", "url": "https://cs.wikipedia.org/wiki?curid=48565", "title": "Gambrinus liga 2001/02", "text": "Gambrinus liga 2001/02\n\nSezóna 2001/02 Gambrinus ligy byla 9. sezónou v samostatné české lize. Začala 28. července 2001 a skončila 10. května 2002.\n\nZdroj:\n\nPoznámky:\n\n\nAntonín Kinský (30/0/13) –\nPavel Čapek (25/0),\nBaffour Gyan (20/4),\nIvan Hodúr (20/0),\nMiroslav Holeňák (25/1),\nTomáš Janů (28/1),\nPetr Johana (30/5),\nRoman Jůn (23/1),\nLukáš Killar (5/0),\nVáclav Koloušek (26/6),\nVladimír Kožuch (11/1),\nTomáš Kučera (2/0),\nDavid Langer (29/0),\nPetr Lukáš (19/3),\nMartin Morávek (2/0),\nRobert Neumann (11/0),\nJan Nezmar (30/14),\nPetr Papoušek (6/0),\nBohuslav Pilný (20/1),\nMiroslav Slepička (2/0),\nJiří Štajner (29/15),\nJozef Valachovič (2/0),\nMartin Zbončák (14/1) –\ntrenér Ladislav Škorpil, asistenti Josef Petřík (1.–9. kolo), Josef Csaplár (10.–30. kolo) a Martin Hřídel\n\nJaromír Blažek (3/0/1),\nPetr Čech (27/0/17),\nMichal Špit (1/0/0) –\nPeter Babnič (4/0),\nLubomír Blaha (7/0),\nTomáš Čížek (11/2),\nJan Flachbart (17/0),\nZdeněk Grygera (21/1),\nLukáš Hartig (11/3),\nMartin Hašek (14/0),\nRadim Holub (17/9),\nMartin Horák (8/0),\nTomáš Hübschman (27/0),\nJiří Jarošík (27/6),\nTomáš Jun (9/3),\nMarek Kincl (20/7),\nMartin Klein (3/0),\nVladimír Labant (16/2),\nLazzaro Liuni (1/1),\nRoman Lengyel (3/0),\nVladimír Malár (7/0),\nPavel Mareš (10/1),\nRastislav Michalík (26/0),\nRadek Mynář (3/0),\nJiří Novotný (26/3),\nJosef Obajdin (7/1),\nPetr Papoušek (10/3),\nLibor Sionko (28/8),\nRadek Slončík (6/0),\nRadek Šírl (1/0),\nVítězslav Tuma (6/1),\nPavel Zavadil (9/0),\nLukáš Zelenka (26/1) –\ntrenér Jaroslav Hřebík (1.–24. kolo) a Vítězslav Lavička (25.–30. kolo), asistenti Vítězslav Lavička, Jan Stejskal a Ivan Šlehobr (17.–30. kolo)\n\nPetr Pižanowski (30/0/14) –\nJan Buryán (22/1),\nRichard Frank (2/0),\nTomáš Hunal (28/2),\nKennedy Chihuri (29/3),\nRoman Janoušek (24/2),\nMaroš Klimpl (12/0),\nJaroslav Lindenthal (2/0),\nMiroslav Mikulík (28/0),\nAntonín Mlejnský (29/1),\nJan Novotný (3/0),\nTomáš Oravec (10/3),\nAleš Pikl (27/7),\nMichal Pospíšil (29/5),\nJiří Sabou (29/6),\nLuděk Stracený (24/3),\nMichal Ščasný (21/1),\nMiroslav Šebesta (28/3),\nMichal Šmarda (26/4),\nJiří Vávra (10/0) –\ntrenér Zdeněk Ščasný, asistenti Jaroslav Šilhavý a Milan Sova\n\nKamil Čontofalský (30/0/11) –\nLibor Baláž (25/5),\nDavid Čep (6/0),\nVáclav Činčala (12/1),\nKarel Doležal (1/0),\nIvan Dvořák (23/2),\nVlastimil Grombíř (4/0),\nLukáš Hartig (6/2),\nMartin Horák (19/5),\nLibor Janáček (29/0),\nKarol Kisel (26/2),\nMartin Kolář (11/1),\nDavid Kotrys (5/0),\nDavid Kříž (12/3),\nPavel Kulig (26/2),\nPavel Mareš (16/1),\nKamil Matuszny (7/0),\nMarcel Melecký (28/3),\nMiroslav Obermajer (19/0),\nMartin Opic (4/0),\nMichal Petrouš (22/3),\nDaniel Rygel (4/0),\nOndřej Szabo (2/0),\nZdeněk Šenkeřík (24/6),\nRadek Šírl (18/1),\nBohuslav Šnajdr (17/1),\nMichal Valenta (15/0),\nOndřej Zapoměl (2/0) –\ntrenér Vlastimil Petržela (1.–27. kolo) a Vladimír Borovička (28.–30. kolo), asistenti Vladimír Borovička, Antonín Panenka a Ladislav Bilák\n\nRadek Černý (16/0/7),\nMichal Václavík (14/0/2) –\nRichard Dostálek (27/5),\nLukáš Došek (21/0),\nTomáš Došek (29/9),\nPatrik Gedeon (27/1),\nFilip Herda (4/0),\nTomáš Hrdlička (17/0),\nMartin Hyský (5/0),\nDavid Kalivoda (1/0),\nJán Kozák (10/0),\nLuboš Kozel (8/0),\nTomáš Kuchař (25/1),\nPavel Kuka (10/6),\nMarcel Lička (6/0),\nMartin Müller (19/1),\nPavel Novotný (5/0),\nAdam Petrouš (26/4),\nKarel Piták (14/1),\nGoran Sankovič (16/0),\nLumír Sedláček (15/2),\nRudolf Skácel (12/3),\nFilip Stibůrek (6/1),\nJan Suchopárek (8/0),\nIvo Svoboda (11/1),\nTomáš Šilhavý (7/0),\nDarko Šuškavčević (12/1),\nPetr Švancara (18/0),\nIvo Táborský (1/0),\nŠtěpán Vachoušek (9/2),\nLuděk Zelenka (17/6) –\ntrenér Josef Pešice (1.–16. kolo) a Miroslav Beránek (17.–30. kolo), asistenti Dušan Uhrin ml. a Miroslav Šafařík (1.–16. kolo), Pavel Trávník a Jan Netscher (17.–30. kolo)\n\nJan Laštůvka (24/0/7),\nMartin Raška (4/0/0),\nKamil Susko (4/0/1) –\nMilan Baroš (15/11),\nAleš Besta (1/0),\nPavel Besta (29/0),\nPetr Bílek (9/0),\nRené Bolf (30/6),\nDavid Bystroň (23/0),\nBronislav Červenka (20/2),\nPeter Drozd (16/2),\nJosef Dvorník (12/0),\nRostislav Kiša (8/0),\nLubomír Kubica (7/0),\nRadoslav Látal (10/1),\nMartin Lukeš (27/3),\nMiroslav Matušovič (28/2),\nMichal Papadopulos (1/0),\nPetr Papoušek (5/0),\nZdeněk Pospěch (29/1),\nMartin Prohászka (27/7),\nVáclav Svěrkoš (22/0),\nMartin Sviták (8/1),\nMarek Špilár (7/0),\nPetr Veselý (14/0),\nLibor Žůrek (27/5) –\ntrenér Jozef Jarabinský, asistenti Erich Cviertna a Pavol Michalík\n\nRadomír Havel (7/0/2),\nTomáš Poštulka (23/0/7) –\nRadek Divecký (25/10),\nKarel Doležal (5/0),\nMichal Doležal (18/1),\nZdenko Frťala (29/0),\nMartin Frýdek (4/0),\nDamir Grlić (9/0),\nSvatopluk Habanec (1/0),\nRoman Harvatovič (5/0),\nPavel Horváth (13/1),\nMiroslav Jirka (15/0),\nMartin Klein (1/0),\nMichal Kolomazník (19/1),\nTomáš Kukol (29/1),\nVladimír Leitner (19/1),\nRoman Lengyel (10/0),\nMichal Obrtlík (1/0),\nPavol Piatka (3/0),\nMiroslav Rada (14/0),\nZbyněk Rampáček (27/3),\nRóbert Semeník (5/0),\nMartin Sigmund (4/1),\nJiří Skála (17/1),\nMarek Smola (1/0),\nPetr Strouhal (5/0),\nDušan Tesařík (25/2),\nŠtěpán Vachoušek (20/2),\nPavel Verbíř (21/7),\nPetr Voříšek (29/3),\nLuděk Zelenka (11/3) –\ntrenér Dušan Uhrin (1.–13. kolo) a František Cipro (14.–30. kolo), asistenti Jan Poštulka, Svatopluk Habanec a František Straka (25.–30. kolo)\n\nLuboš Přibyl (21/0/6),\nRadim Vlasák (9/0/0) –\nPetr Baštař (16/0),\nMichal Belej (2/0),\nMarcel Cupák (17/1),\nLibor Došek (24/6),\nRoman Drga (13/0),\nLukáš Jiříkovský (14/1),\nMiroslav Kadlec (24/2),\nMartin Kotůlek (21/3),\nMiloš Krško (9/0),\nPatrik Křap (3/0),\nPetr Křivánek (29/0),\nMilan Macík (6/0),\nPetr Musil (28/0),\nTomáš Návrat (9/0),\nMilan Pacanda (29/13),\nJaromír Paciorek (5/0),\nJan Palinek (4/0),\nJan Polák (14/0),\nAleš Schuster (7/0),\nPavel Šustr (20/3),\nZdeněk Valnoha (29/3),\nMartin Zbončák (15/0),\nMarek Zúbek (27/0),\nMartin Živný (24/1) –\ntrenér Karel Večeřa, asistenti Bohumil Smrček, Rostislav Horáček a Petr Maléř\n\nPetr Kouba (19/0/7),\nTomáš Lovásik (11/0/4) –\nMilan Barteska (15/1),\nTomáš Čáp (11/0),\nTomáš Čížek (14/2),\nOndřej Herzán (26/2),\nJiří Homola (23/2),\nRichard Hrotek (21/2),\nPavel Jirousek (22/0),\nTomáš Jun (7/1),\nMichal Kordula (8/0),\nRadim König (24/0),\nTomáš Kučera (2/0),\nJosef Laštovka (18/2),\nJiří Mašek (27/9),\nMarek Matějovský (4/0),\nTomáš Michálek (30/3),\nJiří Novák (21/0),\nMartin Petráš (29/3),\nMichal Seman (11/3),\nDavid Střihavka (4/0),\nJiří Svojtka (16/0),\nMiroslav Vodehnal (22/3),\nJozef Weber (27/2),\nJan Zelenka (6/0) –\ntrenér Vlastimil Palička, asistenti Jiří Fiala a Radim Straka\n\nMartin Vaniak (30/0/11) –\nDavid Čep (3/0),\nJiří Gába (6/0),\nTomáš Glos (1/0),\nPavel Hapal (9/1),\nAleš Chmelíček (1/0),\nDavid Kobylík (28/0),\nDavid Kotrys (13/0),\nRadoslav Kováč (23/0),\nIvo Krajčovič (16/0),\nJiří Krohmer (3/0),\nRadim Kučera (20/1),\nMiroslav Laštůvka (1/0),\nRadoslav Látal (15/1),\nJosef Mucha (23/2),\nPetr Novosad (6/0),\nĽubomír Reiter (20/8),\nDavid Rojka (16/0),\nDavid Rozehnal (28/1),\nPatrik Siegl (27/5),\nMichal Spáčil (5/1),\nRadek Špiláček (25/0),\nMarek Špilár (8/0),\nLubomír Štrbík (5/0),\nAleš Urbánek (20/1),\nStanislav Vlček (30/7),\nMartin Vyskočil (4/0),\nPavel Zbožínek (14/0),\nLuděk Zdráhal (9/0) –\ntrenér Leoš Kalvoda (1.–11. kolo), Jiří Vaďura (12.–22. kolo) a Bohumil Páník (23.–30. kolo), asistenti Jiří Vaďura, Jiří Vít a Oldřich Machala (12.–22. kolo)\n\nPetr Drobisz (25/0/6),\nMiroslav Ondrůšek (6/0/1) –\nMartin Abraham (17/0),\nLubomír Blaha (14/6),\nLibor Bosák (1/0),\nRadek Buchta (5/0),\nVáclav Činčala (18/2),\nRoman Dobeš (9/0),\nMiroslav Hlahůlek (11/0),\nAlexander Homér (26/0),\nMichal Kadlec (1/0),\nPavol Kopačka (5/1),\nJiří Kowalík (23/5),\nRadim Krupník (11/1),\nPetr Lysáček (1/0),\nVladimír Malár (15/3),\nMichal Meduna (26/3),\nTomáš Mica (11/1),\nJan Míl (2/0),\nPavel Němčický (30/1),\nJan Palinek (11/0),\nTomáš Polách (25/3),\nLubomír Průdek (6/0),\nLukáš Rohovský (1/0),\nDalibor Slezák (12/0),\nPetr Slončík (5/1),\nLibor Soldán (14/1),\nVeliče Šumulikoski (13/0),\nJan Trousil (11/1),\nTomáš Vajda (26/2),\nRoman Veselý (26/0),\nLibor Zapletal (5/0) –\ntrenér František Komňacký (1.–16. kolo) a Dušan Radolský (17.–30. kolo), asistent František Mikulička (1.–16. kolo) a Radek Rabušic (17.–30. kolo)\n\nKarel Novotný (6/0/2),\nKarel Podhajský (23/0/11),\nMartin Svoboda (1/0/0) –\nMartin Barbarič (3/0),\nVladimír Blüml (1/0),\nTomáš Bouška (18/1),\nPavel Černý (23/1),\nPavel Černý (1/0),\nPavel Dapecí (10/0),\nJaroslav Dvořák (6/1),\nDavid Homoláč (23/0),\nRoman Juračka (22/0),\nDavid Kalousek (20/0),\nFilip Klapka (22/3),\nMiloslav Kordule (8/0),\nPavel Košťál (2/0),\nJan Kraus (14/1),\nDavid Kříž (13/2),\nPavel Kubeš (25/0),\nMichal Lesák (25/1),\nPavel Lukáš (10/0),\nMartin Merganc (1/0),\nJaroslav Moník (2/0),\nVítězslav Mooc (8/0),\nKarel Piták (14/2),\nAdrian Rolko (9/0),\nAleš Ryška (2/0),\nLumír Sedláček (10/0),\nRudolf Skácel (18/6),\nOndřej Szabo (6/0),\nMartin Vozábal (12/4),\nMiroslav Zemánek (26/1),\nDavid Zoubek (30/4) –\ntrenér Petr Uličný, asistenti Martin Černík a Luděk Jelínek\n\nJaromír Blažek (22/0/8),\nMichal Čaloun (8/0/1),\nRadek Sňozík (1/0/0) –\nRadek Čížek (21/2),\nTomáš Fenyk (1/0),\nRené Formánek (1/0),\nLuis Fabio Gomes (6/0),\nVáclav Janů (6/0),\nLukáš Jarolím (28/2),\nAleš Kočí (1/0),\nRadek Krejčík (26/0),\nTomáš Kučera (26/0),\nMarek Kulič (24/2),\nMichal Macek (6/0),\nMarcel Mácha (28/1),\nMarek Mucha (2/0),\nJosef Němec (11/0),\nRóbert Novák (23/0),\nRudolf Otepka (26/3),\nPavel Pergl (6/1),\nPetr Podzemský (10/1),\nJan Riegel (19/0),\nJiří Rychlík (28/1),\nHorst Siegl (30/11),\nMiroslav Slepička (19/0),\nDaniel Šmejkal (24/0),\nMichal Štefančík (2/0),\nTomáš Zápotočný (4/0),\nJan Zušťák (4/1) –\ntrenér Jiří Kotrba, asistenti Robert Žák, František Kopač a Josef Csaplár (1. až 9. kolo)\n\nAleš Chvalovský (21/0/5),\nMichal Maršálek (2/0/0),\nTomáš Obermajer (7/0/0) –\nPavel Bartoš (2/0),\nJakub Bureš (13/0),\nPavel Devátý (18/1),\nVáclav Drobný (21/0),\nRoman Hogen (17/8),\nTomáš Janda (6/1),\nJindřich Jirásek (7/0),\nDavid Kalivoda (14/0),\nFrantišek Koubek (12/2),\nRadim Laibl (1/0),\nMarcel Lička (9/1),\nDavid Müller (6/1),\nMartin Pazdera (20/0),\nTomáš Pešír (25/0),\nLukáš Pleško (12/1),\nTomáš Rambous (1/0),\nDavid Sourada (27/6),\nJiří Sýkora (15/0),\nRadek Šelicha (28/4),\nKarel Tichota (25/0),\nMiroslav Tóth (6/1),\nJan Velkoborský (29/1),\nPetr Vladyka (7/1),\nJan Vorel (26/0),\nLuboš Zákostelský (17/2),\nIvo Zbožínek (14/1),\nJan Žemlík (6/4) –\ntrenér Miroslav Beránek (1.–13.kolo) a Günter Bittengel (14.–30. kolo), asistenti Günter Bittengel a Jiří Sedláček\n\nLadislav Kollár (3/0/0),\nMartin Pařízek (11/0/3),\nJindřich Skácel (16/0/3) –\nJiří Adamec (12/1),\nJiří Birhanzl (4/0),\nErich Brabec (16/0),\nVladimír Čáp (20/0),\nRené Formánek (20/0),\nJiří Gába (9/0),\nRoman Gibala (20/0),\nLuis Fabio Gomes (23/9),\nDavid Hodinář (8/0),\nPavel Holub (5/0),\nVlastimil Chytrý (1/0),\nGökmen Kore (3/0),\nStanislav Kučera (5/0),\nEdvard Lasota (23/5),\nMichal Macek (6/0),\nFotis Maniatis (5/0),\nJosef Měřínský (1/0),\nJosef Němec (14/0),\nPavel Pergl (14/2),\nTomáš Randa (24/0),\nJan Riegel (4/1),\nRóbert Semeník (3/0),\nJaroslav Schindler (28/0),\nDušan Sninský (12/0),\nJiří Šíma (16/0),\nMartin Švestka (2/0),\nVítězslav Tuma (19/9),\nMartin Vavřík (6/0),\nRadomír Víšek (10/0),\nJiří Vorlický (2/0),\nTomáš Zápotočný (4/0),\nPavel Zavadil (12/1),\nPetr Zemánek (18/2) –\ntrenér Karel Jarůšek (1.–24. kolo) a Josef Mazura (25.–30. kolo), asistenti Josef Mazura a Josef Hron\n\nVít Baránek (23/0/1),\nIvo Schmucker (6/0/1),\nPetr Vašek (1/0/0) –\nJan Baránek (19/3),\nZdeněk Bečka (11/0),\nAleš Broulík (5/1),\nLukáš Černín (15/1),\nJaroslav Černý (28/2),\nJaroslav Diepold (20/1),\nDavid Gill (8/0),\nAdrián Guľa (24/1),\nMichal Hampel (18/2),\nPavel Harazim (19/0),\nJakub Hlaváč (1/0),\nMarek Hošťálek (4/0),\nRadek Jašek (9/0),\nJaroslav Kolínek (9/1),\nDaniel Kutty (25/1),\nFrantišek Metelka (21/1),\nDavid Mikula (15/0),\nRadek Onderka (15/1),\nZdeněk Pospěch (11/0),\nZdeněk Raida (2/0),\nAleš Rozsypal (26/3),\nMichal Schreier (1/0),\nLadislav Suchánek (30/4),\nMichal Šlachta (16/1),\nOndřej Švejdík (20/0),\nTomáš Vychodil (11/0) –\ntrenér Bohuš Keler (1.–9. kolo) a Miroslav Mentel (10.–30. kolo), asistenti Miroslav Mentel a Jiří Berousek (10.–30. kolo)\n\n"}
{"id": "48585", "url": "https://cs.wikipedia.org/wiki?curid=48585", "title": "Freespace", "text": "Freespace\n\nFreeSpace je název série vesmírných simulátorů od firmy Volition Inc., odnoží autorů původního Descentu - Parallaxu. Ze smluvních důvodů se první díl v Evropě prodával pod jménem Conflict: Freespace a v USA jako Descent: Freespace. Druhý díl již nesl jednotné jméno Freespace 2.\n\nPrvní díl vyšel s přídomkem \"The Great War\" (\"Velká válka\"). Později byl k němu vydán datadisk \"Silent Threat\" (\"Skrytá hrozba\"). The Great War později vyšel v ČR jako bundle k počítačovému časopisu Level. Druhý díl vychází roku 1999, odlišuje se novou plně akcelerovanou grafikou, propracovanějšími modely, texturami a novým příběhem.\n\nV roce 2002 došlo ke zveřejnění zdrojového kódu druhého dílu, což umožnilo portaci hry do operačního systému Linux, tak i zformování fanouškovského projektu FS2Open, která, i přes svou částečnou nestabilitu, přinesla do hry nové prvky.\n\nOba díly obsahovaly vlastní editor misí – \"FRED\" (FReespace EDitor), v němž mohli fanoušci vytvářet celé nové kampaně s vlastním dějem a za pomoci softwaru třetích stran i upravovat a vytvářet nové zbraně, lodě a jiné.\n\nPrvní díl začíná roku 2335, zuří válka mezi lidskou aliancí GTA a PVE, \"loďstvem\" rasy humanoidních Vasudanů. Po mnoha letech nerozhodných výsledků se do hry z ničehonic dostává třetí rasa, která mezi oběma znesvářenými stranami nerozlišuje. Navíc jsou jejich lodě díky záhadným energetickým štítům na první pohled nezničitelné. Byli nazváni Shivané.\n\nObě původně znepřátelené strany se tak musí chtě-nechtě spřátelit a společně postupovat proti novému nepříteli. Závěrem je grandiózní bitva, kdy poslední zbytky spojených armád po zničení Vasudanské domoviny brání Luciferu, vlajkové lodi Shivanů, ve zničení Země. Lucifer míří subprostorovým tunelem k Zemi, jeho zničení způsobí obrovský výbuch, který přeruší nadsvětelné spojení Země s ostatními částmi vesmíru.\n\nDatadisk obsahuje vlastní příběh, podle něhož GTI, výzkumná odnož GTA, vytváří vlastní projekty a nakonec se dostane do křížku s celou GTA. Kampaň obsahuje necelých deset singleplayerových misí a desítky multiplayerových a také menší počet jiných novinek. Celkově byl přijat poněkud rozporuplně.\n\nDruhý díl začíná 32 let po konci prvního. Nově vzniklá Lidsko-Vasudanská aliance GTVA existuje i nadále, kontakt se Zemí stále není, navíc zuří občanské spory aliance s NTF (\"Neo-Terran Front\"), kteří žádají očištění od Vasudanů. V této nemilé situaci se opět objevují Shivané a válka začíná nanovo. Závěr způsobuje i dodnes nespavost mnoha skalním hráčům, protože není zcela jasné, co jím chtěli autoři říci. V poslední bitvě desítky silných Shivanských lodí způsobí, že hvězda Capella exploduje jako supernova. Nebylo jasné, proč by si Shivané sami způsobili takovou ztrátu, a celá záležitost poskytla motivaci autorům misí, kteří mohli vytvářet spoustu nových alternativ děje.\n\n"}
{"id": "48602", "url": "https://cs.wikipedia.org/wiki?curid=48602", "title": "Vietnamská hymna", "text": "Vietnamská hymna\n\nHymna Vietnamu je píseň Tiến Quân Ca (). Text i hudbu složil v roce 1944 Nguyen Van Cao (1923–1995). V roce 1945 byla píseň přijata za hymnu Vietnamské demokratické republiky (Severního Vietnamu) a po sjednoceni v roce 1976 se stala hymnou celé země.\n\n"}
{"id": "48605", "url": "https://cs.wikipedia.org/wiki?curid=48605", "title": "Újezd (Praha)", "text": "Újezd (Praha)\n\nNázev Újezd má v Praze více míst:\n\n\n"}
{"id": "48608", "url": "https://cs.wikipedia.org/wiki?curid=48608", "title": "Gambrinus liga 2000/01", "text": "Gambrinus liga 2000/01\n\nSezóna 2000/01 Gambrinus ligy byla 8. sezónou v samostatné české lize. Začala 28. července 2000 a skončila 25. května 2001. Titul vyhrál klub AC Sparta Praha, do druhé ligy sestoupily týmy SK České Budějovice a FC Viktoria Plzeň. Nejlepším střelcem ligy se stal s 15 góly Vítězslav Tuma z Drnovic.\n\nPoznámky:\n\n\nJaromír Blažek (16/0/5),\nTomáš Poštulka (14/0/5) –\nPatrice Abanda (10/0),\nRené Bolf (10/2),\nJan Flachbart (3/0),\nMilan Fukal (5/0),\nZdeněk Grygera (15/0),\nMartin Hašek (22/1),\nRadim Holub (13/8),\nMichal Horňák (16/0),\nJiří Jarošík (28/8),\nTomáš Jun (10/5),\nMarek Kincl (24/9),\nMartin Klein (1/0),\nVáclav Koloušek (19/3),\nIvica Križanac (1/0),\nVladimír Labant (24/1),\nRoman Lengyel (10/1),\nLazzaro Liuni (12/3),\nRadek Mynář (18/2),\nJiří Novotný (28/5),\nPavel Novotný (8/1),\nJosef Obajdin (24/11),\nPetr Papoušek (20/2),\nMartin Prohászka (4/0),\nTomáš Rosický (14/3),\nHorst Siegl (11/1),\nLibor Sionko (11/3),\nRadek Slončík (7/0),\nZdeněk Svoboda (16/1) –\ntrenér Ivan Hašek, asistenti Vítězslav Lavička a Jan Stejskal\n\nRadek Černý (30/0/11) –\nRichard Dostálek (28/3),\nLukáš Došek (27/3),\nTomáš Došek (28/3),\nMartin Hyský (12/0),\nDavid Kalivoda (1/0)\nLibor Koller (3/0),\nJán Kozák (3/0),\nLuboš Kozel (10/0),\nTomáš Kuchař (5/4),\nPavel Kuka (25/14),\nJiří Lerch (9/0),\nMarcel Lička (8/0),\nMartin Müller (14/0),\nRadim Nečas (10/0),\nAdam Petrouš (24/0),\nKarel Rada (14/0),\nGoran Sankovič (5/0),\nLumír Sedláček (18/3),\nJiří Skála (15/1),\nJan Suchopárek (6/0),\nDarko Šuškavčević (12/1),\nPetr Švancara (26/3),\nDaniel Tchuř (1/0),\nIvo Ulich (25/5),\nRobert Vágner (2/0),\nPetr Vladyka (3/0),\nLuděk Zelenka (29/5) –\ntrenér František Cipro (1.–13. kolo) a Karel Jarolím (14.–30. kolo), asistenti Karel Jarolím, Pavel Řehák (14.–30. kolo) a Dušan Uhrin ml. (16.–30. kolo)\n\nTomáš Bureš (7/0/3),\nPavel Kamesch (23/0/9) –\nJiří Barbořík (5/0),\nPavel Hapal (28/13),\nVáclav Jordánek (1/0),\nDaniel Kaspřík (2/0),\nDavid Kobylík (29/7),\nDavid Kotrys (23/0),\nRadoslav Kováč (28/0),\nMichal Kovář (29/3),\nRadim König (7/1),\nJiří Krohmer (3/0),\nRadim Kučera (29/4),\nOldřich Machala (9/0),\nJosef Mucha (28/3),\nDavid Rojka (8/0),\nDavid Rozehnal (13/1),\nPatrik Siegl (15/2),\nRadek Špiláček (17/0),\nTomáš Ujfaluši (14/0),\nAleš Urbánek (29/2),\nTomáš Večeřa (1/0),\nStanislav Vlček (26//9),\nPavel Zbožínek (15/0),\nLuděk Zdráhal (25/2) –\ntrenér Leoš Kalvoda, asistent Jiří Vaďura\n\nMichal Špit (30/0/12) –\nRadek Čížek (15/1),\nDamir Grlić (15/0),\nLukáš Jarolím (29/2),\nRadek Krejčík (2/0),\nTomáš Kučera (27/5),\nMarek Kulič (28/8),\nMichal Macek (1/0),\nMarcel Mácha (19/1),\nMarek Mucha (11/0),\nRadek Mynář (5/0),\nDavid Nehoda (23/0),\nRóbert Novák (29/6),\nRudolf Otepka (28/4),\nPetr Podzemský (25/0),\nJan Riegel (10/1),\nJiří Rychlík (24/1),\nVlastimil Ryšavý (5/0),\nMichal Seman (10/1),\nJaroslav Schindler (5/0),\nHorst Siegl (14/6),\nDaniel Šmejkal (26/0),\nJiří Vávra (5/0),\nTomáš Zápotočný (18/2),\nJan Zušťák (11/2) –\ntrenér Jiří Kotrba, asistenti Robert Žák, František Kopač a Josef Csaplár\n\nJiří Kobr (1/0/0),\nPavel Kučera (1/0/0),\nPetr Pižanowski (28/0/6) –\nJan Buryán (11/0),\nRichard Frank (1/0),\nRoman Gibala (1/0),\nPetr Holota (17/2),\nTomáš Hunal (25/0),\nKennedy Chihuri (28/10),\nRoman Janoušek (23/4),\nMiroslav Kozák (5/0),\nMiroslav Mikulík (29/1),\nAntonín Mlejnský (28/0),\nAleš Pikl (27/6),\nJaromír Plocek (7/0),\nMichal Pospíšil (28/6),\nOndřej Prášil (5/1),\nJiří Sabou (27/4),\nKarel Sechovec (1/0),\nMiroslav Sovič (11/0),\nLuděk Stracený (29/4),\nMichal Ščasný (11/1),\nMiroslav Šebesta (27/4),\nMichal Šmarda (29/1),\nKarel Valkoun (2/0),\nPavel Veleba (2/0),\nJan Zakopal (10/0) –\ntrenér Zdeněk Ščasný, asistent Jaroslav Šilhavý\n\nTomáš Bárta (3/0/1),\nZbyněk Hauzr (14/0/5),\nAntonín Kinský (13/0/6) –\nMilan Bakeš (5/0),\nDavid Breda (9/0),\nPavel Čapek (17/0),\nRadek Divecký (10/1),\nPetr Dvořák (5/0),\nBaffour Gyan (8/2),\nIvan Hodúr (3/0),\nMiroslav Holeňák (15/1),\nTomáš Janů (24/0),\nMartin Jiránek (9/0),\nPetr Johana (26/1),\nRoman Jůn (26/2),\nLukáš Killar (1/0),\nVladimír Kožuch (23/3),\nDavid Langer (12/0),\nJosef Lexa (19/0),\nLazzaro Liuni (11/7),\nPetr Lukáš (6/0),\nRastislav Michalík (27/4),\nMartin Morávek (2/0),\nRobert Neumann (26/1),\nJan Nezmar (30/7),\nBohuslav Pilný (28/1),\nPetr Silný (3/0),\nJiří Štajner (26/9),\nJozef Valachovič (11/0),\nVlastimil Vidlička (5/0),\nPetr Zábojník (1/0) –\ntrenér Ladislav Škorpil, asistenti Josef Petřík a Martin Hřídel\n\nMartin Vaniak (30/0/9) –\nJiří Adamec (1/0),\nErich Brabec (17/0),\nMarcel Cupák (26/5),\nVladimír Čáp (11/0),\nBronislav Červenka (15/2),\nRené Formánek (22/1),\nRoman Gibala (16/1),\nLuis Fabio Gomes (15/0),\nMiroslav Holeňák (13/2),\nTomáš Janoviak (1/0),\nMiroslav Kadlec (19/0),\nVladimír Kinder (7/0),\nLubomír Kubica (11/0),\nMartin Müller (12/0),\nPavel Pergl (14/0),\nTomáš Randa (14/1),\nJaroslav Schindler (16/0),\nDušan Sninský (18/3),\nIgor Szkukalek (8/0),\nMartin Švestka (12/0),\nVítězslav Tuma (29/14),\nMarek Ujlaky (15/1),\nZdeněk Valnoha (26/0),\nRadomír Víšek (3/0),\nPavel Zavadil (22/0),\nPetr Zemánek (14/3) –\ntrenér Karel Večeřa, asistenti Josef Mazura a Rostislav Horáček (17.–30. kolo)\n\nRadomír Havel (7/0/2),\nLibor Macháček (23/0/7) –\nMichal Doležal (11/2),\nPetr Fousek (27/5),\nZdenko Frťala (17/0),\nMartin Frýdek (22/2),\nDamir Grlić (3/0),\nPavel Holomek (13/1),\nMichal Kolomazník (29/10),\nTomáš Kukol (22/1),\nVladimír Leitner (22/0),\nPavol Piatka (6/0),\nPetr Pokorný (21/0),\nMiroslav Rada (27/2),\nZbyněk Rampáček (25/0),\nRóbert Semeník (28/9),\nMarek Smola (5/0),\nDavid Sourada (5/0),\nDušan Tesařík (9/1),\nVít Turtenwald (2/0),\nRobert Vágner (20/2),\nŠtěpán Vachoušek (14/2),\nPavel Verbíř (28/6),\nPetr Voříšek (21/1) –\ntrenér Petr Rada (1.–19. kolo) a Michal Bílek (20.–30. kolo), asistent Zdeněk Klucký a Petr Němec (1.–19. kolo) a Jan Fiala a Jan Poštulka (20.–30. kolo)\n\nKamil Čontofalský (23/0/7),\nPeter Holec (7/0/3) –\nLibor Baláž (24/2),\nVáclav Činčala (21/3),\nKarel Doležal (22/1),\nIvan Dvořák (21/2),\nTomáš Freisler (4/0),\nLukáš Hartig (28/5),\nMichal Hrbek (3/0),\nLibor Janáček (26/4),\nKarol Kisel (22/1),\nDavid Kříž (3/0),\nPavel Kulig (20/2),\nTomáš Kulvajt (4/0),\nPavel Mareš (29/2),\nKamil Matuszny (23/3),\nMarcel Melecký (18/2),\nJan Milota (1/0),\nTomáš Návrat (6/1),\nMiroslav Obermajer (9/0),\nMarián Palát (8/0),\nMichal Petrouš (25/2),\nRuslan Roztorgujev (2/0),\nDaniel Rygel (8/0),\nZdeněk Šenkeřík (3/0),\nJan Šimr (1/0),\nRadek Šírl (19/1),\nMichal Valenta (11/0),\nBenjamin Vomáčka (11/0) –\ntrenér Vlastimil Petržela, asistent Vladimír Borovička a Antonín Panenka\n\nPetr Čech (26/0/7),\nAleš Chvalovský (1/0/0),\nTomáš Obermajer (4/0/1) –\nGünter Bittengel (2/0),\nMartin Boček (7/0),\nJakub Bureš (27/0),\nDavid Čáp (3/0),\nPavel Devátý (28/4),\nVáclav Drobný (28/1),\nPatrik Gedeon (28/7),\nRoman Hogen (9/2),\nJindřich Jirásek (16/0),\nRadim König (3/0),\nMiloslav Kufa (4/0),\nLukáš Michal (2/0),\nMartin Pazdera (17/1),\nJan Potůček (4/0),\nDavid Sourada (14/7),\nSvatopluk Spáčil (1/0),\nJiří Sýkora (26/1),\nRadek Šelicha (22/2),\nKarel Tichota (28/0),\nŠtěpán Vachoušek (6/3),\nJan Velkoborský (29/3),\nJan Vorel (27/0),\nLuboš Zákostelský (19/3),\nIvo Zbožínek (20/0),\nJan Zušťák (5/0) –\ntrenér Miroslav Beránek, asistent Jan Říčka (1.–16.kolo), Jiří Sedláček a Günter Bittengel (17.–30. kolo)\n\nPetr Drobisz (23/0/7),\nMiroslav Ondrůšek (8/0/1) –\nMartin Abraham (10/0),\nJiří Birhanzl (1/0),\nLubomír Blaha (25/3),\nLibor Bosák (8/0),\nMiroslav Hlahůlek (28/0),\nAlexander Homér (11/0),\nPavol Kopačka (28/1),\nJiří Kowalík (29/12),\nRadim Krupník (7/0),\nPetr Lysáček (17/1),\nJakub Macek (1/0),\nVladimír Malár (29/7),\nJan Míl (20/1),\nPavel Němčický (29/2),\nTomáš Polách (26/2),\nLibor Soldán (24/5),\nJan Trousil (9/0),\nTomáš Vajda (27/0),\nRoman Veselý (27/1),\nJiří Vojtěšek (11/0),\nLibor Zapletal (14/1) –\ntrenér František Komňacký, asistent František Mikulička\n\nTomáš Lovásik (18/0/7),\nKarel Podhajský (12/0/0) –\nMilan Barteska (24/3),\nVáclav Budka (7/0),\nTomáš Čížek (30/3),\nJan Flachbart (18/0),\nRadim Holub (14/4),\nJiří Homola (18/2),\nTomáš Hübschman (29/0),\nVladimír Chaloupka (9/1),\nPavel Jirousek (23/1),\nMiloslav Kordule (25/0),\nIvica Križanac (2/0),\nJosef Laštovka (25/0),\nPetr Lukáš (9/1),\nJiří Mašek (22/4),\nMarek Matějovský (1/0),\nPetr Pavlík (2/0),\nMartin Petráš (27/0),\nTomáš Požár (3/0),\nVlastimil Ryšavý (1/0),\nMichal Seman (9/2),\nRoman Skuhravý (5/0),\nDalibor Slezák (16/0),\nJiří Vávra (12/0),\nMiroslav Vodehnal (25/3),\nJozef Weber (21/1),\nJan Zelenka (1/0) –\ntrenér Jaroslav Hřebík, asistenti Václav Kotal a Radim Straka\n\nLuboš Přibyl (30/0/11) –\nTomáš Abrahám (1/0),\nPetr Baštař (24/0),\nDaniel Břežný (5/0),\nZdeněk Cihlář (3/0),\nLibor Došek (27/3),\nAleš Hošťálek (9/0),\nZdeněk Houšť (3/0),\nLukáš Jiříkovský (9/1),\nMarián Klago (10/0),\nMartin Kotůlek (3/0),\nKarel Kroupa (5/0),\nMiloš Krško (13/2),\nPatrik Křap (20/2),\nPetr Křivánek (18/1),\nJan Maroši (5/0),\nPetr Musil (10/0),\nTomáš Návrat (21/0),\nMilan Pacanda (20/4),\nJan Palinek (23/1),\nMartin Pěnička (19/2),\nJan Polák (26/3),\nPatrik Siegl (15/2),\nMichal Šlachta (6/0),\nPavel Šustr (14/1),\nPavel Vojtíšek (1/0),\nMartin Zbončák (27/2),\nMarek Zúbek (29/0),\nMartin Živný (7/0) –\ntrenér Karel Jarůšek (1.–5. kolo) a Pavel Tobiáš (6.–30. kolo), asistenti Josef Hron, Jiří Hamřík (1.–5. kolo) a Miroslav Jirkal (6.–30. kolo)\n\nVít Baránek (10/0/4),\nKamil Susko (20/0/3) –\nMilan Baroš (26/5),\nPavel Besta (5/0),\nPetr Bílek (7/0),\nRené Bolf (11/3),\nRobert Caha (9/1),\nVladimír Čáp (9/0),\nBronislav Červenka (13/1),\nPeter Drozd (13/0),\nJosef Dvorník (17/1),\nJosef Hoffmann (3/0),\nRostislav Kiša (24/1),\nLubor Knapp (3/0),\nLubomír Kubica (11/0),\nMarcel Lička (16/2),\nMartin Lukeš (21/3),\nMiroslav Matušovič (1/0),\nPeter Németh (26/4),\nMilan Páleník (20/2),\nMartin Prohászka (13/1),\nPetr Samec (10/1),\nRoman Skuhravý (7/0),\nMichal Šlachta (12/1),\nMarek Špilár (23/0),\nTomáš Šťástka (18/0),\nPetr Veselý (22/1),\nRadim Wozniak (9/0),\nLibor Žůrek (26/0) –\ntrenér Milan Bokša (1.–14. kolo) a Jaroslav Gürtler (15.–30. kolo), asistent Pavol Michalík, Jaroslav Gürtler (13. kolo) a Pavel Hadamczik (17.–30. kolo)\n\nJaroslav Drobný (18/0/3),\nZbyněk Hauzr (3/0/0),\nPeter Jakubech (6/0/0),\nMiroslav Seman (3/0/0) –\nMichal Brozman (5/0),\nLadislav Fujdiar (10/1),\nDavid Horejš (6/0),\nTomáš Janda (15/6),\nRichard Jukl (16/3),\nMichal Káník (3/0),\nTomáš Klinka (27/7),\nLibor Koller (2/0),\nMarek Kopecký (10/0),\nTomáš Krejča (4/0),\nDavid Lafata (12/0),\nMartin Leština (16/0),\nStanislav Marek (27/0),\nTomáš Maruška (1/0),\nLeoš Mitas (8/0),\nMartin Obšitník (7/1),\nZdeněk Opravil (12/0),\nLuboš Pecka (9/0),\nJan Pejša (26/1),\nMiloslav Penner (21/0),\nPavel Pěnička (9/0),\nJaromír Plocek (12/0),\nJiří Pospíšil (20/1),\nKarol Praženica (7/0),\nRichard Slezák (5/0),\nTomáš Sivok (11/0),\nIvo Svoboda (12/3),\nKarel Vácha (28/8),\nMartin Vozábal (27/1),\nPetr Vybíral (7/0),\nJan Zakopal (3/0) –\ntrenér Jindřich Dejmal (1.–20. kolo) a Milan Bokša (21.–30. kolo), asistenti Miroslav Krieg a Pavol Švantner (17.–30. kolo)\n\nJurij Chrijenko (1/0/0),\nMichal Šilhavý (15/0/2),\nJiří Vosyka (16/0/1) –\nJiří Antoš (1/0),\nPavel Bartoš (10/0),\nZdeněk Bečka (22/0),\nJiří Birhanzl (4/0),\nLibor Čihák (13/0),\nFábio César Montezine (4/1),\nDavid Filinger (8/0),\nPavel Fořt (5/0),\nMartin Horák (14/2),\nVladimír Chaloupka (5/0),\nAleš Jindra (9/0),\nPetr Kašťák (19/2),\nVlastimil Kožíšek (6/1),\nOndřej Král (5/1),\nJan Kraus (17/4),\nTomáš Marek (7/0),\nPeter Mráz (7/1),\nJan Nečas (12/0),\nDavid Novák (20/1),\nJiří Novák (20/0),\nTomáš Peteřík (4/0),\nVáclav Pěchouček (18/1),\nLukáš Pleško (27/2),\nPetr Smíšek (18/3),\nIvo Svoboda (9/1),\nJaroslav Šedivec (26/3),\nMarcel Švejdík (11/1),\nMartin Švejnoha (25/1),\nBenjamin Vomáčka (13/0),\nOndřej Zapoměl (18/3) –\ntrenér Luboš Urban (1.–11. kolo) a Miroslav Koubek (12.–30. kolo), asistent Jan Fiala (1.–11. kolo) a František Plass a Ivan Kovács (12.–30. kolo)\n\n"}
{"id": "48609", "url": "https://cs.wikipedia.org/wiki?curid=48609", "title": "Újezd (rozcestník)", "text": "Újezd (rozcestník)\n\nNázev Újezd má více míst:\n\n\n\n\n\n\n\n\n"}
{"id": "48615", "url": "https://cs.wikipedia.org/wiki?curid=48615", "title": "Gambrinus liga 1999/00", "text": "Gambrinus liga 1999/00\n\nSezóna 1999/00 Gambrinus ligy byla 7. sezónou v samostatné české lize. Začala 30. července 1999 a skončila 17. května 2000.\n\nPoznámky:\n\n\nJaromír Blažek (13/0/7),\nTomáš Poštulka (17/0/6) –\nMiroslav Baranek (27/10),\nRené Bolf (16/1),\nJan Flachbart (11/0),\nMilan Fukal (26/7),\nPetr Gabriel (25/2),\nPavel Hapal (6/2),\nMartin Hašek (18/0),\nMichal Horňák (20/0),\nJiří Jarošík (21/3),\nTomáš Jun (1/0),\nVladimír Labant (12/4),\nRoman Lengyel (5/0),\nVratislav Lokvenc (24/20),\nJiří Novotný (27/1),\nPavel Novotný (12/1),\nJosef Obajdin (22/5),\nMartin Prohászka (7/1),\nTomáš Rosický (24/5),\nHorst Siegl (25/10),\nLibor Sionko (25/5),\nMiroslav Sovič (10/2),\nLuděk Stracený (13/0),\nVlastimil Svoboda (6/0),\nZdeněk Svoboda (23/3) –\ntrenér Ivan Hašek, asistenti Vítězslav Lavička a Ivo Viktor\n\nRadek Černý (30/1/14) –\nRichard Dostálek (30/4),\nLukáš Došek (29/1),\nTomáš Došek (28/9),\nPavel Horváth (26/10),\nMartin Hyský (4/0),\nLibor Koller (14/1),\nLuboš Kozel (4/0),\nRadek Krejčík (7/0),\nTomáš Kučera (7/0),\nTomáš Kuchař (29/3),\nJiří Lerch (19/0),\nAdam Petrouš (25/0),\nKarel Rada (28/0),\nJiří Skála (18/2),\nIvo Svoboda (2/1),\nAnton Šoltis (4/0),\nIvo Ulich (28/6),\nRobert Vágner (27/3),\nPetr Vlček (24/1),\nMartin Vozábal (3/0),\nLuděk Zelenka (29/9) –\ntrenér František Cipro, asistenti Karel Jarolím a Jan Stejskal\n\nMartin Pařízek (1/0/0),\nMartin Vaniak (29/0/12) –\nErich Brabec (24/1),\nMarcel Cupák (30/7),\nBronislav Červenka (25/2),\nRené Formánek (22/1),\nZdeněk Grygera (29/3),\nMiroslav Holeňák (29/1),\nVlastimil Chytrý (2/0),\nMiroslav Kadlec (28/0),\nJiří Kaufman (26/3),\nVladimír Kinder (12/0),\nIvan Kopecký (5/1),\nMiloslav Kufa (26/1),\nFotis Maniatis (11/0),\nMartin Müller (18/1),\nRudolf Otepka (13/0),\nPavel Pergl (9/1),\nJiří Pospíšil (12/1),\nVítězslav Tuma (22/11),\nZdeněk Valnoha (26/2),\nPavel Zavadil (9/0) –\ntrenér Karel Večeřa, asistenti Josef Mazura a Rostislav Horáček\n\nLuboš Přibyl (30/0/10) –\nTomáš Abrahám (5/0),\nPetr Baštař (22/0),\nDaniel Břežný (4/0),\nZdeněk Cihlář (27/0),\nLibor Došek (11/3),\nPatrik Holomek (16/2),\nPavel Holomek (10/1),\nPetr Kocman (22/2),\nJiří Kopunec (5/0),\nGökmen Kore (9/0),\nMartin Kotůlek (3/0),\nPetr Křivánek (28/5),\nJan Maroši (29/4),\nJan Palinek (18/1),\nJan Polák (29/1),\nPatrik Siegl (30/9),\nPavel Šustr (23/0),\nPetr Švancara (29/4),\nMartin Zbončák (25/2),\nMarek Zúbek (28/0) –\ntrenér Karel Jarůšek (1.–10. kolo a 12.–30. kolo) a Jiří Hamřík a Josef Hron (11. kolo), asistenti Jiří Hamřík a Josef Hron\n\nPavel Kučera (1/0/0),\nLibor Macháček (30/0/10) –\nMichal Bílek (24/5),\nPetr Brabec (29/1),\nRadek Divecký (27/7),\nPetr Fousek (24/1),\nZdenko Frťala (24/0),\nMartin Frýdek (25/0),\nMichal Hájek (1/0),\nPavel Holomek (15/4),\nJaromír Jindráček (26/1),\nMichal Kolomazník (29/5),\nTomáš Kukol (23/0),\nAleš Pikl (4/0),\nPetr Pokorný (16/0),\nMiroslav Rada (15/0),\nZbyněk Rampáček (14/0),\nMarián Řízek (14/1),\nDavid Sourada (7/0),\nPetr Strouhal (3/0),\nDušan Tesařík (29/3),\nŠtěpán Vachoušek (5/0),\nPavel Verbíř (29/10) –\ntrenér Josef Pešice, asistent Miroslav Šafařík a Petr Němec\n\nMichal Čaloun (12/0/5),\nPeter Jakubech (9/0/2),\nZdeněk Jánoš (6/0/2),\nJan Klíma (1/0/0),\nMichal Špit (2/0/2) –\nTonči Bašić (6/0),\nJiří Birhanzl (3/0),\nRadek Čížek (26/4),\nAleš Hynek (12/0),\nLukáš Jarolím (29/2),\nPetr Jendruščák (1/0),\nMarek Kulič (25/7),\nTomáš Kučera (7/0),\nMarcel Mácha (27/0),\nJaroslav Mašek (16/2),\nRadek Mynář (29/5),\nDavid Nehoda (4/0),\nRóbert Novák (14/0),\nRudolf Otepka (14/3),\nPetr Podzemský (29/1),\nJiří Rychlík (16/1),\nVlastimil Ryšavý (22/1),\nMichal Seman (26/5),\nJaroslav Schindler (14/1),\nDaniel Šmejkal (20/0),\nMartin Špinar (15/0),\nHynek Talpa (2/0),\nIvan Valachovič (5/0),\nLuděk Vyskočil (6/0),\nJan Zušťák (15/1) –\ntrenér Jiří Kotrba, asistenti Robert Žák a František Kopač\n\nJaromír Blažek (16/0/7),\nKamil Čontofalský (14/0/5) –\nRichard Culek (25/1),\nMartin Daňhel (1/0),\nKarel Doležal (26/0),\nJan Flachbart (5/1),\nTomáš Freisler (16/0),\nPetr Gottwald (7/0),\nMichal Hrbek (12/0),\nLibor Janáček (14/1),\nJosef Jinoch (15/0),\nMartin Jiránek (16/0),\nRoman Jůn (12/4),\nJaroslav Kamenický (6/0),\nKarol Kisel (8/0),\nMarián Klago (14/2),\nLuděk Klusáček (2/0),\nPavel Kulig (29/3),\nTomáš Kulvajt (9/0),\nPavel Mareš (13/0),\nKamil Matuszny (13/1),\nMarcel Melecký (17/0),\nTomáš Návrat (19/0),\nJiří Novák (12/1),\nMiroslav Obermajer (5/0),\nMichal Petrouš (24/1),\nBohuslav Šnajdr (21/1),\nPavel Vašíček (10/2),\nPavel Veleba (2/0),\nBenjamin Vomáčka (12/1),\nLuděk Zdráhal (16/5) –\ntrenér Vlastimil Petržela, asistent Vladimír Borovička\n\nZbyněk Hauzr (25/0/12),\nAntonín Kinský (5/0/3) –\nMilan Bakeš (5/0),\nMartin Barbarič (11/3),\nDavid Breda (24/0),\nPavel Čapek (25/0),\nMartin Čupr (14/1),\nPetr Dvořák (11/0),\nMichal Hrbek (10/1),\nLibor Janáček (16/0),\nTomáš Janů (14/0),\nMartin Jiránek (13/0),\nPetr Johana (11/1),\nRoman Jůn (13/0),\nMarek Kincl (6/1),\nMarián Klago (12/1),\nVladimír Kožuch (13/3),\nJosef Lexa (26/1),\nLazzaro Liuni (27/8),\nStanislav Marek (20/0),\nKamil Matuszny (7/0),\nRastislav Michalík (24/2),\nJan Nečas (18/0),\nPavel Negru (2/0),\nRobert Neumann (28/0),\nLukáš Novotný (3/0),\nBohuslav Pilný (17/0),\nPetr Silný (3/0),\nJiří Štajner (8/1) –\ntrenér Ladislav Škorpil, asistenti Josef Petřík a Martin Hřídel\n\nJiří Kobr (16/0/0),\nPetr Pižanowski (14/0/9) –\nTomáš Burger (1/0),\nJan Buryán (24/1),\nMartin Čupr (13/0),\nRoman Gibala (22/3),\nRostislav Hertl (13/0),\nPetr Holota (16/0),\nRadovan Hromádko (19/3),\nTomáš Hunal (22/0),\nKennedy Chihuri (26/2),\nMarek Kincl (22/15),\nTomáš Klinka (5/0),\nMiroslav Mikulík (21/0),\nAntonín Mlejnský (15/0),\nJaromír Navrátil (9/2),\nPavol Pavlús (1/0),\nAleš Pikl (23/5),\nJaromír Plocek (24/2),\nJiří Sabou (13/1),\nMiroslav Sovič (7/0),\nMichal Starec (7/0),\nLuděk Stracený (21/3),\nMiroslav Šebesta (13/0),\nKarel Valkoun (8/0),\nPavel Veleba (2/0),\nJan Zakopal (23/0),\nPavel Zbožínek (11/0) –\ntrenér Petr Uličný (1.–8. kolo) a Zdeněk Ščasný (9.–30. kolo), asistent Miroslav Polášek (1.–16. kolo), Jaroslav Šilhavý a Milan Sova (17.–30. kolo)\n\nPetr Čech (1/0/0),\nAleš Chvalovský (29/0/10) –\nGünter Bittengel (19/0),\nJakub Bureš (11/0),\nPavel Devátý (7/0),\nLibor Došek (17/3),\nVáclav Drobný (20/0),\nPatrik Gedeon (29/3),\nPetr Grund (5/0),\nMichal Hoffmann (1/0),\nRoman Hogen (21/3),\nOndřej Houda (3/0),\nFrantišek Koubek (22/3),\nStanislav Krejčík (12/0),\nJan Kyklhorn (6/0),\nMartin Pazdera (19/0),\nPavel Pergl (6/0),\nMichal Pospíšil (26/3),\nJiří Sýkora (26/2),\nJan Šimák (28/5),\nKarel Tichota (29/2),\nJan Velkoborský (29/2),\nJan Vorel (11/0),\nPetr Vrabec (9/0),\nIvo Zbožínek (11/0) –\ntrenér Miroslav Beránek, asistent Jan Říčka a Jiří Sedláček\n\nVít Baránek (25/0/4),\nMartin Raška (5/0/1) –\nJan Baránek (26/1),\nMilan Baroš (29/6),\nRobert Caha (22/0),\nVladimír Čáp (21/3),\nJosef Dvorník (17/0),\nJosef Hoffmann (1/1),\nMarek Jankulovski (27/8),\nRostislav Kiša (10/0),\nLubomír Kubica (7/0),\nMarcel Lička (27/2),\nMartin Lukeš (19/3),\nMilan Páleník (6/0),\nMarek Poštulka (19/2),\nPetr Samec (20/5),\nRadek Slončík (11/0),\nMichal Šlachta (28/2),\nTomáš Šťástka (25/0),\nPetr Veselý (14/0),\nRadim Wozniak (25/4),\nTibor Zátek (11/0),\nLibor Žůrek (13/3) –\ntrenér Verner Lička (1.–21. kolo) a Rostislav Vojáček (22.–30. kolo), asistent Bohumil Páník a Rostislav Vojáček\n\nTomáš Bureš (21/0/6),\nRadomír Havel (6/0/1),\nJindřich Skácel (4/0/1) –\nJiří Barbořík (12/1),\nMartin Fabuš (15/1),\nMarek Heinz (15/4),\nRoman Hendrych (13/0),\nDavid Kobylík (16/0),\nDavid Kotrys (8/0),\nMartin Kotůlek (15/1),\nRadoslav Kováč (28/0),\nMichal Kovář (16/3),\nRadim König (11/1),\nJiří Krohmer (15/0),\nRadim Kučera (26/2),\nOldřich Machala (30/0),\nJosef Mucha (24/4),\nEmil Nečas (26/0),\nZdeněk Opravil (20/0),\nMichal Spáčil (4/0),\nTomáš Ujfaluši (29/0),\nAleš Urbánek (27/1),\nStanislav Vlček (29/13),\nPavel Zbožínek (14/0),\nLuděk Zdráhal (4/0) –\ntrenér Dan Matuška (1.–9. kolo), Petr Žemlík (10.–28. kolo) a Leoš Kalvoda (29.–30. kolo), asistenti Leoš Kalvoda a Jiří Vít\n\nPetr Pižanowski (16/0/4),\nKarel Podhajský (14/0/8) –\nJozef Antalovič (6/0),\nMilan Barteska (29/2),\nVáclav Budka (9/0),\nTomáš Čížek (24/0),\nDejan Drenovac (3/0),\nMilan Fukal (1/2),\nKarel Havlíček (18/0),\nRadim Holub (28/7),\nJiří Homola (7/1),\nPetr Hruška (6/0),\nVladimír Chaloupka (11/1),\nPavel Jirousek (24/1),\nMiloslav Kordule (24/1),\nJosef Laštovka (4/0),\nĽubomír Mati (6/0),\nJiří Mašek (9/0),\nRadim Nečas (27/2),\nPetr Papoušek (23/2),\nTomáš Požár (4/0),\nMartin Procházka (5/0),\nRoman Skuhravý (29/3),\nDalibor Slezák (19/1),\nKarel Urbánek (4/0),\nJiří Vávra (20/0),\nMartin Vejprava (11/1),\nLuděk Vyskočil (4/0),\nJozef Weber (27/0) –\ntrenér Július Bielik (1.–8. kolo), Zdeněk Klucký (9.–19. kolo) a Jindřich Dejmal (20.–30. kolo), asistenti Zdeněk Klucký (1.–8. kolo), Radim Straka a Zdeněk Schovánek\n\nJaroslav Drobný (28/0/7),\nPavol Švantner (2/0/0) –\nPavel Babka (1/0),\nViktor Dolista (1/0),\nMichal Drahorád (27/1),\nLadislav Fujdiar (26/4),\nDavid Horejš (6/0),\nTomáš Janda (29/11),\nRichard Jukl (24/4),\nMichal Káník (24/0),\nMarek Kopecký (23/0),\nTomáš Krejča (2/0),\nKarel Krejčí (1/0),\nDavid Lafata (17/0),\nRoman Lengyel (15/1),\nMartin Leština (2/0),\nAleš Matoušek (2/0),\nMichal Nehoda (6/1),\nMartin Obšitník (25/4),\nJan Pejša (29/1),\nMiloslav Penner (27/1),\nPavel Pěnička (30/2),\nLibor Polomský (8/1),\nJiří Pospíšil (14/0),\nStanislav Rožboud (17/0),\nMartin Silmbrod (3/0),\nKarel Vácha (13/2),\nMartin Vozábal (14/1) –\ntrenér Pavel Tobiáš, asistenti Miroslav Jirkal a Martin Wohlgemuth\n\nIvo Schmucker (26/0/7),\nMichal Vorel (4/0/0) –\nJiří Fencl (16/0),\nAlois Grussmann (19/1),\nMichal Hampel (3/0),\nPavel Harazim (14/0),\nRoman Hendrych (9/1),\nRoman Janoušek (19/2),\nMiroslav Kamas (27/0),\nJaroslav Kolínek (27/1),\nEdvard Lasota (13/1),\nFrantišek Metelka (3/0),\nRadomír Müller (1/0),\nJan Nezmar (24/8),\nRoman Nohavica (21/1),\nRadek Onderka (24/10),\nZdeněk Pospěch (7/0),\nRadomír Prasek (6/0),\nĽubomír Puhák (17/1),\nLumír Sedláček (25/2),\nIgor Szkukalek (29/0),\nRadek Špiláček (26/1),\nMichal Štefka (28/1),\nOndřej Švejdík (1/0),\nTomáš Vychodil (24/0) –\ntrenér Jiří Bartl (1.–20. kolo) a Petr Uličný (21.–30. kolo), asisteni Libor Pala a Zdeněk Knapp\n\nKarel Novotný (14/0/5),\nKarel Podhajský (16/0/3) –\nAleš Bednář (8/0),\nPetr Bílek (6/0),\nVladimír Blüml (14/0),\nTomáš Bouška (21/2),\nPavel Černý (29/4),\nMichal Doležal (16/0),\nJaroslav Dvořák (12/0),\nPatrik Holomek (6/0),\nRadek Homoláč (26/3),\nJosef Chaloupka (1/0),\nRoman Juračka (17/0),\nDavid Kalousek (18/1),\nDaniel Kaplan (7/0),\nJan Kraus (27/3),\nPavel Kubeš (7/0),\nMichal Lesák (24/1),\nRadek Opršal (8/0),\nKarel Piták (25/3),\nJaroslav Plašil (3/0),\nPetr Pokorný (7/0),\nAdrian Rolko (14/0),\nPetr Samek (4/0),\nRudolf Skácel (3/0),\nOndřej Szabo (25/1),\nZdeněk Ševčík (1/0),\nJiří Weisser (2/0),\nMiroslav Zemánek (25/0),\nDavid Zoubek (29/0) –\ntrenér Stanislav Kocourek (1.–6. kolo) a Milan Petřík (7.–30. kolo), asistenti Milan Petřík, Luděk Jelínek a Martin Černík\n\n"}
{"id": "48620", "url": "https://cs.wikipedia.org/wiki?curid=48620", "title": "Gambrinus liga 1998/99", "text": "Gambrinus liga 1998/99\n\nSezóna 1998/99 Gambrinus ligy byla 6. sezónou v samostatné české lize. Začala 2. srpna 1998 a skončila 30. května 1999.\n\nPoznámky:\n\n\nMichal Čaloun (18/0/8),\nTomáš Poštulka (12/0/7) –\nMiroslav Baranek (27/8),\nMartin Čížek (13/0),\nPetr Gabriel (23/3),\nMartin Hašek (29/2),\nMichal Horňák (24/1),\nVratislav Lokvenc (29/11),\nAntonín Mlejnský (18/1),\nJiří Novotný (17/1),\nPavel Novotný (27/1),\nJosef Obajdin (27/6),\nPetr Papoušek (10/0),\nMartin Prohászka (12/4),\nTomáš Rosický (3/0),\nHorst Siegl (30/18),\nMiroslav Sovič (10/2),\nLuděk Stracený (13/0),\nVlastimil Svoboda (13/0),\nZdeněk Svoboda (4/1),\nMichal Šmarda (13/3),\nTomáš Votava (22/0) –\ntrenér Zdeněk Ščasný, asistenti František Kopač a Vítězslav Lavička\n\nLibor Macháček (30/0/14) –\nMichal Bílek (25/3),\nPetr Brabec (28/3),\nRadek Divecký (27/8),\nMichal Doležal (14/0),\nPetr Fousek (30/7),\nZdenko Frťala (26/0),\nTomáš Heřman (16/1),\nPetr Hruška (9/0),\nJaromír Jindráček (24/8),\nDavid Köstl (2/0),\nAleš Pikl (22/0),\nMiroslav Rada (27/0),\nZbyněk Rampáček (27/2),\nMarián Řízek (27/4),\nPetr Strouhal (1/0),\nDušan Tesařík (29/5),\nVít Turtenwald (3/0),\nŠtěpán Vachoušek (10/1),\nPavel Verbíř (28/13),\nPetr Voříšek (5/0) –\ntrenér Josef Pešice, asistent Miroslav Šafařík a Petr Němec\n\nRadek Černý (25/0/12),\nJan Stejskal (4/0/1),\nMichal Václavík (1/0/0) –\nKarim Adippe (11/1),\nTomáš Dixa (1/0),\nRichard Dostálek (27/5),\nPavel Horváth (29/7),\nPeter Hrubina (11/0),\nMarek Isteník (3/0),\nLuboš Kozel (5/1),\nRadek Krejčík (3/0),\nTomáš Kučera (16/3),\nTomáš Kuchař (21/1),\nVladimír Labant (26/1),\nJiří Lerch (26/0),\nVladimír Malár (11/4),\nAdam Petrouš (29/1),\nSamir Pinjo (1/0),\nTomáš Poláček (2/0),\nKarel Rada (14/1),\nJiří Skála (28/7),\nIvo Ulich (25/5),\nKarel Vácha (2/0),\nRobert Vágner (27/12),\nJaroslav Veltruský (3/0),\nPetr Vlček (16/1),\nLuděk Zelenka (10/1) –\ntrenér Jaroslav Hřebík, asistent Petr Rada\n\nPetr Pižanowski (16/0/3),\nJindřich Skácel (16/0/4) –\nJiří Balcárek (22/3),\nJiří Barbořík (20/1),\nMarcel Cupák (2/0),\nRadek Drulák (2/0),\nPavel Hapal (12/8),\nMarek Heinz (28/9),\nAleš Chmelíček (1/0),\nRadim König (8/0),\nMartin Kotůlek (29/2),\nRadoslav Kováč (21/0),\nMichal Kovář (27/1),\nJiří Krohmer (25/2),\nRadim Kučera (27/3),\nOldřich Machala (30/0),\nJosef Mucha (29/4),\nAleš Ryška (8/0),\nMichal Štefka (22/1),\nTomáš Ujfaluši (28/1),\nAleš Urbánek (11/1),\nStanislav Vlček (25/4),\nPavel Zavadil (2/0) –\ntrenér Milan Bokša (1.–22. kolo), Leoš Kalvoda (23. kolo) a Dan Matuška (24.–30. kolo), asistenti Vlastimil Palička, Leoš Kalvoda a Jiří Vít\n\nVít Baránek (23/0/10),\nIvo Schmucker (2/0/0),\nPavel Srniček (6/0/2) –\nJan Baránek (13/0),\nMilan Baroš (7/0),\nRené Bolf (28/3),\nRobert Caha (15/0),\nVladimír Čáp (20/0),\nPavel Harazim (11/0),\nMarek Jankulovski (26/2),\nMarcel Lička (28/6),\nMartin Lukeš (18/7),\nMilan Páleník (2/0),\nMichal Pančík (15/0),\nMilan Poštulka (29/3),\nPetr Ruman (26/4),\nPetr Samec (12/2),\nLibor Sionko (27/8),\nRadek Slončík (23/1),\nTomáš Šťástka (24/0),\nPetr Veselý (14/0),\nRadim Wozniak (2/0),\nTibor Zátek (12/0),\nLibor Žůrek (4/0) –\ntrenér Verner Lička, asistent Bohumil Páník\n\nAleš Chvalovský (15/0/2),\nJiří Němeček (3/0/0),\nMichal Vorel (13/0/3) –\nSergio José Bastida (1/0),\nGünter Bittengel (29/4),\nTomáš Buldra (1/0),\nLibor Čihák (25/1),\nJaroslav Diepold (8/1),\nLibor Došek (15/2),\nVáclav Drobný (9/0),\nPavel Drsek (28/6),\nPatrik Gedeon (28/2),\nRoman Hogen (27/9),\nOndřej Houda (1/0),\nAleš Jindra (21/2),\nJindřich Jirásek (7/0),\nJan Kyklhorn (3/0),\nPavel Pergl (21/1),\nMichal Pospíšil (24/3),\nPetr Průcha (23/2),\nJiří Sýkora (10/0),\nJan Šimák (30/8),\nKarel Tichota (28/0),\nJan Vorel (20/1),\nPetr Vrabec (27/3) –\ntrenér Miroslav Beránek, asistent Jan Říčka a Jiří Sedláček\n\nLuboš Přibyl (28/0/8),\nRadim Vlasák (4/0/1) –\nTomáš Abrahám (5/0),\nPetr Baštař (15/0),\nZdeněk Cihlář (23/1),\nLibor Došek (2/0),\nRichard Dostálek (22/8),\nPavel Holomek (27/6),\nMartin Hyský (3/0),\nLukáš Jiříkovský (1/0),\nPetr Kocman (13/0),\nMichal Kolomazník (25/6),\nPřemysl Kovář (1/0),\nPetr Křivánek (26/3),\nJan Maroši (26/1),\nPavel Mezlík (1/0),\nMilan Pacanda (23/9),\nJan Palinek (25/2),\nJan Polák (20/0),\nPatrik Siegl (29/2),\nPetr Švancara (26/6),\nZdeněk Valnoha (11/1),\nKarel Večeřa (1/0),\nMartin Zbončák (28/0),\nMarek Zúbek (27/0) –\ntrenér Karel Večeřa (1.–2. kolo) a Karel Jarůšek (3.–30. kolo), asistenti Jiří Hamřík a Josef Hron\n\nKarel Novotný (1/0/0),\nKarel Podhajský (30/0/10),\nMartin Svoboda (1/0/0) –\nTomáš Bouška (15/1),\nPavel Černý (23/1),\nJaroslav Dvořák (26/8),\nWalter Rodrigo Fleita (4/0),\nKarel Havlíček (16/0),\nDavid Homoláč (19/0),\nRichard Jukl (28/6),\nDavid Kalousek (28/1),\nPeter Kavka (4/0),\nFrantišek Koubek (26/11),\nMichal Lesák (10/0),\nJaroslav Michalička (22/1),\nBohuslav Pilný (11/0),\nJaroslav Plašil (1/0),\nPetr Pokorný (26/3),\nMilan Ptáček (2/0),\nVlastimil Ryšavý (13/0),\nJuan Manuel Sara (7/0),\nOndřej Szabo (7/0),\nMichal Šmíd (5/0),\nJiří Záleský (27/1),\nMiroslav Zemánek (29/0),\nDavid Zoubek (25/0) –\ntrenér Ladislav Škorpil (1.–9. kolo) a Stanislav Kocourek (10.–30. kolo), asistenti Stanislav Kocourek, Milan Petřík a Luděk Jelínek\n\nTomáš Bárta (1/0/0),\nZbyněk Hauzr (1/0/0),\nAntonín Kinský (28/0/8) –\nMartin Barbarič (11/3),\nZdeněk Beňo (6/0),\nDavid Breda (26/2),\nRichard Culek (16/1),\nPavel Čapek (28/2),\nMartin Čupr (16/0),\nPablo Goberville (1/0),\nMichal Hrbek (19/2),\nLibor Janáček (26/0),\nTomáš Janů (20/1),\nJiří Jarošík (21/2),\nMarek Kincl (27/5),\nLuděk Klusáček (15/2),\nJosef Lexa (24/1),\nLazzaro Liuni (22/9),\nStanislav Marek (24/0),\nRastislav Michalík (25/0),\nPavel Negru (3/1),\nPavel Němčický (4/0),\nJiří Novotný (9/0),\nLukáš Novotný (4/0),\nBohuslav Pilný (11/0),\nPetr Silný (2/0),\nLuboš Zákostelský (21/2) –\ntrenér Josef Petřík (1.–15. kolo) a Ladislav Škorpil (16.–30. kolo), asistenti Josef Petřík, Zdeněk Hruška a Martin Hřídel\n\nJiří Kobr (4/0/0),\nPetr Kouba (23/0/8),\nJan Stejskal (4/0/0) –\nKarim Adippe (5/0),\nMiroslav Baček (1/0),\nZdeněk Bečka (12/1),\nJan Buryán (27/0),\nRoman Gibala (28/6),\nRostislav Hertl (23/0),\nPetr Holota (24/0),\nTomáš Hunal (27/0),\nKennedy Chihuri (23/3),\nTomáš Klinka (6/0),\nMiloslav Kordule (13/2),\nTomáš Kučera (4/1),\nJaroslav Lindenthal (1/0),\nMilan Lindenthal (6/0),\nJaromír Navrátil (10/0),\nPavol Pavlús (11/0),\nJaromír Plocek (26/0),\nJiří Sabou (5/0),\nMarek Stratil (4/0),\nMiroslav Šebesta (18/3),\nJaroslav Šilhavý (20/1),\nTomáš Urban (7/2),\nKarel Valkoun (9/2),\nJan Zakopal (25/0),\nPavel Zbožínek (23/1),\nLuděk Zelenka (20/9) –\ntrenér Július Bielik (1.–15. kolo), Jiří Štol (16.–19. kolo) a Petr Uličný (20.–30. kolo), asistent Jiří Štol a Juraj Šimurka\n\nMartin Pařízek (3/0/1),\nMartin Vaniak (28/0/8) –\nErich Brabec (11/1),\nBronislav Červenka (24/6),\nRené Formánek (4/0),\nZdeněk Grygera (25/0),\nMiroslav Holeňák (24/3),\nVlastimil Chytrý (1/0),\nMiroslav Kadlec (26/2),\nJiří Kaufman (5/1),\nIvan Kopecký (11/0),\nMiloslav Kufa (8/0),\nMarek Kulič (12/1),\nPetr Maléř (2/0),\nZdeněk Mikoláš (5/0),\nMartin Müller (28/0),\nEmil Nečas (13/0),\nMichal Nehoda (24/1),\nRudolf Otepka (27/3),\nJiří Pospíšil (24/1),\nVítězslav Tuma (26/11),\nKarel Urbánek (5/0),\nIvan Valachovič (25/0),\nPetr Veselý (15/1),\nJozef Weber (27/4) -\ntrenér Jindřich Dejmal (1.–20. kolo), Ivan Kopecký (21.–26. kolo) a Karel Večeřa (27.–30. kolo), asistenti Miroslav Krieg a Jiří Doležílek\n\nPetr Drobisz (3/0/0),\nZdeněk Jánoš (27/0/5) –\nMilan Barteska (26/2),\nTomáš Čížek (18/0),\nMilan Fukal (24/3),\nMartin Hapiák (9/1),\nRadim Holub (29/9),\nVladimír Chaloupka (19/0),\nPavel Jirousek (19/0),\nJosef Just (13/0),\nAleš Kohout (6/0),\nMiloslav Kordule (13/1),\nJiří Mašek (7/0),\nJaromír Navrátil (10/0),\nRadim Nečas (26/5),\nRobert Neumann (18/1),\nPavel Pěnička (23/1),\nTomáš Požár (19/0),\nMartin Procházka (22/7),\nRichard Sitarčík (1/0),\nRoman Skuhravý (23/2),\nDalibor Slezák (12/3),\nJan Sopko (8/0),\nJiří Vávra (22/1),\nMartin Vejprava (12/1) –\ntrenér Jiří Kotrba (1.–6. kolo), Jaroslav Dočkal (7.–15. kolo) a Július Bielik (16.–30. kolo), asistenti Zdeněk Klucký a Radim Straka\n\nJan Klíma (13/0/4),\nFrantišek Ondrůšek (17/0/3) –\nJiří Antoš (5/0),\nVáclav Černý (1/0),\nRadek Čížek (25/1),\nMichal Hoffmann (16/0),\nAleš Hynek (22/0),\nLukáš Jarolím (14/3),\nJosef Jinoch (5/0),\nMichal Káník (6/0),\nMartin Kokšál (1/0),\nRadek Krejčík (13/0),\nTomáš Kukol (14/0)),\nMichal Macek (2/0),\nMarcel Mácha (26/0),\nJaroslav Mašek (21/1),\nLumír Mistr (8/0),\nRadek Mynář (29/1),\nDavid Nehoda (22/2),\nMarcel Pacovský (6/0),\nPetr Podzemský (15/0),\nJan Riegel (1/0),\nJiří Rychlík (7/0),\nJan Saidl (18/2),\nMichal Seman (29/9),\nMartin Špinar (27/0),\nHynek Talpa (11/0),\nZdeněk Valnoha (15/1),\nMiroslav Vápeník (8/1),\nLuděk Vyskočil (15/7) –\ntrenér Josef Csaplár (1.–12. kolo) a Jiří Kotrba (13.–30. kolo), asistenti Robert Žák a Ladislav Macho\n\nRené Twardzik (28/0/4),\nMichal Vorel (3/0/0) –\nJan Baránek (15/6),\nJiří Barbořík (5/0),\nLukáš Černín (21/0),\nJiří Fencl (22/1),\nAlois Grussmann (26/6),\nPavel Harazim (14/0),\nAleš Hellebrand (5/0),\nRoman Hendrych (29/3),\nRoman Janoušek (7/0),\nMiroslav Kamas (27/0),\nJaroslav Kolínek (29/1),\nFrantišek Metelka (5/0),\nRoman Nohavica (14/2),\nJan Pejša (21/2),\nZdeněk Pospěch (3/0),\nRadomír Prasek (23/9),\nĽubomír Puhák (17/0),\nUladzimir Putraš (9/0),\nLumír Sedláček (25/5),\nJiří Studeník (11/0),\nRadek Špiláček (11/0),\nTomáš Vychodil (30/2) –\ntrenér Jiří Bartl, asistent Jiří Berousek\n\nRadomír Havel (30/0/6) –\nZdeněk Bečka (14/0),\nJaroslav Diepold (14/2),\nPavel Dobrý (9/1),\nLukáš Došek (29/0),\nTomáš Došek (29/9),\nDejan Drenovac (17/3),\nPetr Hlavsa (6/1),\nMiroslav Janota (13/1),\nPavel Mejdr (11/0),\nMiroslav Mika (23/1),\nDavid Novák (18/0),\nLukáš Pleško (26/0),\nStanislav Purkart (29/2),\nMiloš Slabý (26/1),\nLibor Smetana (19/0),\nPetr Smíšek (4/0),\nJiří Studeník (15/0),\nJaroslav Šedivec (14/0),\nMarcel Švejdík (23/0),\nMartin Švejnoha (1/0),\nJan Velkoborský (27/4),\nDejan Vrajić (6/0),\nOndřej Zapoměl (1/0) –\ntrenér Petr Uličný (1.–17. kolo) a Milan Šíp (18.–30. kolo), asistent Milan Šíp\n\nPavel Barcuch (22/0/4),\nMilan Miklas (8/0/2) –\nRené Benefi (23/0),\nPavel Bernatík (1/0),\nMarek Bielan (2/0),\nVáclav Činčala (24/3),\nMilan Duhan (23/3),\nRóbert Kafka (14/1),\nDavid Kotrys (8/0),\nRadim Krupník (12/1),\nPavel Kubeš (27/1),\nPetr Maléř (13/1),\nPetr Mašlej (22/6),\nMartin Plachta (21/0),\nMarek Poštulka (5/3),\nRoman Přibyl (13/0),\nMartin Rozhon (25/3),\nAleš Ryška (9/0),\nDavid Sourada (24/0),\nMichal Šlachta (26/4),\nMartin Špička (2/0),\nKamil Štěpaník (8/0),\nLadislav Šulák (28/0),\nRadomír Šulák (20/0),\nMarián Tibenský (12/0),\nGoča Trapaidze (5/0),\nRoman Zelenay (16/2) –\ntrenér Jaroslav Netolička (1.–6. kolo) a Igor Štefanko (7.–30. kolo), asistenti Miloš Lintner a Václav Daněk\n\n"}
{"id": "48635", "url": "https://cs.wikipedia.org/wiki?curid=48635", "title": "Gambrinus liga 1997/98", "text": "Gambrinus liga 1997/98\n\nSezóna 1997/98 Gambrinus ligy byla 5. sezónou v samostatné české lize. Začala 1. srpna 1997 a skončila 3. června 1998. Titul získala Sparta Praha, která si zajistila titul už několik kol před koncem. Tuto sezónu prohrála jen 3 zápasy a to s Boby Brno, Baníkem Ostrava a Sigmou Olomouc.\n\nOd této sezony nesla nejvyšší soutěž sponzorský název Gambrinus.\n\nPoznámky:\n\nNa českou fotbalovou ligu zamířilo v sezóně 1997/98 v průměru 6167 diváků. Nejvíc diváků přišlo 27.10.1997 na zápas mezi FC Boby Brno – AC Sparta Praha 2:1, tento zápas sledovalo 31730 diváků. Naopak nejmíň diváků zamířilo 4.4.1998 na zápas mezi AFK Atlantic Lázně Bohdaneč – Viktoria Plzeň 2:2, jen 735 diváků.\n\n\nMichal Čaloun (2/0/1),\nTomáš Poštulka (28/0/15) –\nMiroslav Baranek (25/7),\nMichal Bílek (2/0),\nVladimír Cifranič (1/0),\nMartin Čížek (26/5),\nPetr Gabriel (23/0),\nIvan Hašek (4/2),\nMartin Hašek (28/1),\nMichal Horňák (26/2),\nMarián Ľalík (1/0),\nVratislav Lokvenc (29/12),\nPetr Lukáš (3/0),\nLumír Mistr (9/0),\nSzilárd Németh (8/0),\nVáclav Němeček (13/2),\nJiří Novotný (27/1),\nJosef Obajdin (28/2),\nPetr Papoušek (16/0),\nRadek Petrák (1/0),\nTomáš Řepka (28/2),\nHorst Siegl (26/12),\nLuděk Stracený (10/2),\nMarek Stratil (1/0),\nVlastimil Svoboda (2/0),\nZdeněk Svoboda (15/3),\nTomáš Votava (15/0) –\ntrenér Jozef Chovanec (1.–15. kolo) a Zdeněk Ščasný (16.–30. kolo), asistenti Zdeněk Ščasný (1.–15. kolo), Jan Poštulka, Vítězslav Lavička (16.–30. kolo) a Karol Dobiaš (16.–30. kolo)\n\nRadek Černý (6/0/3),\nJan Stejskal (24/0/12) –\nSlađan Ašanin (24/3),\nPavel David (1/0)\nPavel Horváth (25/4),\nMartin Hyský (6/0),\nLukáš Jarolím (1/0),\nJaromír Jindráček (2/0),\nLibor Koller (11/1),\nLuboš Kozel (27/1),\nRadek Krejčík (18/0),\nTomáš Kučera (17/2),\nVladimír Labant (23/0),\nEdvard Lasota (24/4),\nJiří Lerch (23/0),\nAdam Petrouš (8/1),\nSamir Pinjo (17/3),\nMartin Pohořelý (1/0),\nPavel Řehák (10/0),\nIvo Ulich (30/5),\nRobert Vágner (27/6),\nKarel Vácha (26/6),\nJiří Vávra (3/0),\nJaroslav Veltruský (4/0),\nPetr Vlček (27/2) –\ntrenér František Cipro (1.–7. kolo), Pavel Tobiáš (8.–24. kolo) a Petr Rada (25.–30. kolo), asistenti Petr Rada a Daniel Drahokoupil\n\nPetr Pižanowski (15/0/6),\nJindřich Skácel (15/0/8) –\nJiří Balcárek (28/6),\nMarcel Cupák (21/1),\nRadek Drulák (23/10),\nMilan Duhan (3/0),\nMarek Heinz (23/4),\nMarek Hollý (5/0),\nMartin Kotůlek (26/1),\nRadoslav Kováč (1/0),\nMichal Kovář (27/0),\nRadim König (13/0),\nJiří Krohmer (16/1),\nOldřich Machala (30/0),\nPetr Mašlej (7/0),\nJosef Mucha (30/3),\nAleš Ryška (21/0),\nMichal Šmarda (28/2),\nMichal Štefka (18/0),\nMartin Šustáček (8/1),\nMartin Švestka (5/1),\nTomáš Ujfaluši (11/2),\nStanislav Vlček (30/5) –\ntrenér Milan Bokša, asistenti Vlastimil Palička a Leoš Kalvoda\n\nVít Baránek (11/0/6),\nIvo Schmucker (20/0/7) –\nJiří Barbořík (22/1),\nLubomír Blaha (2/0),\nRené Bolf (22/1),\nVladimír Čáp (14/0),\nPavel Harazim (16/0),\nMarek Jankulovski (26/3),\nMiroslav Kaloč (2/0),\nKarel Kula (10/0),\nMarcel Lička (15/3),\nMartin Lukeš (24/7),\nMiroslav Mikulík (9/0),\nMichal Pančík (24/4),\nAleš Pikl (12/3),\nMarek Poštulka (6/1),\nMilan Poštulka (24/2),\nPetr Ruman (8/3),\nPetr Samec (23/11),\nPetr Sedlák (1/0),\nLibor Sionko (18/3),\nVladimír Skalba (3/0),\nRadek Slončík (23/6),\nKamil Šebesta (3/0),\nTomáš Šťástka (10/0),\nMilan Timko (28/2),\nDušan Vrťo (18/0),\nTibor Zátek (15/1) –\ntrenér Petr Uličný (1.–6. kolo) a Verner Lička (7.–30. kolo), asistenti Petr Nesrsta a Bohumil Páník\n\nTomáš Bárta (2/0/0),\nLadislav Maier (29/0/10) –\nMartin Barbarič (27/8),\nZdeněk Beňo (8/0),\nDavid Breda (24/4),\nPavel Čapek (21/1),\nMartin Čupr (22/3),\nMichal Hrbek (25/0),\nLibor Janáček (29/0),\nJiří Jarošík (18/0),\nJosef Jinoch (10/0),\nMarián Klago (18/2),\nLuděk Klusáček (25/3),\nJosef Lexa (25/1),\nLazzaro Liuni (10/7),\nOleh Lyzohub (9/0),\nStanislav Marek (25/1),\nRastislav Michalík (9/1),\nPavel Němčický (12/1),\nLukáš Novotný (1/0),\nDavid Sládeček (8/0),\nPetr Silný (1/0),\nRoman Týce (23/3),\nLuboš Zákostelský (28/6) –\ntrenér Jiří Štol (1.–9. kolo) a Josef Petřík (10.–30. kolo), asistenti Josef Petřík a Zdeněk Hruška\n\nPetr Drobisz (3/0/2),\nZdeněk Jánoš (27/0/9) –\nMilan Barteska (11/1),\nDavid Breda (1/0),\nTomáš Čížek (2/0),\nMilan Fukal (26/2),\nRadim Holub (27/2),\nRadovan Hromádko (26/7),\nJaromír Jindráček (12/1),\nPavel Jirousek (23/2),\nJosef Just (12/0),\nAleš Kohout (9/2),\nPavel Medynský (6/0),\nJaromír Navrátil (25/3),\nRadim Nečas (27/7),\nRobert Neumann (28/0),\nPavel Pěnička (29/11),\nTomáš Požár (10/0),\nMartin Procházka (19/1),\nRichard Sitarčík (1/0),\nRoman Skuhravý (24/1),\nJan Sopko (17/1),\nMiroslav Šebesta (18/1),\nMartin Vejprava (28/4) –\ntrenér Jiří Kotrba, asistenti Zdeněk Klucký a Radim Straka\n\nMarek Láska (1/0/0),\nLibor Macháček (30/0/10) –\nJean-Bertin Akue (12/1),\nSergio José Bastida (7/0),\nMichal Bílek (27/3),\nPetr Brabec (26/0),\nPetr Bystroň (1/0),\nRadek Divecký (27/7),\nMichal Doležal (26/1),\nPetr Fousek (27/4),\nZdenko Frťala (23/1),\nTomáš Janda (25/1),\nJaromír Jindráček (10/4),\nVladislav Mikiska (6/0),\nRadek Miřatský (4/0),\nFrantišek Mysliveček (2/0),\nRadek Petrák (11/0),\nAleš Pikl (8/0),\nMiroslav Rada (29/1),\nZbyněk Rampáček (29/1),\nMarián Řízek (23/6),\nPetr Strouhal (1/0),\nDušan Tesařík (30/1),\nŠtěpán Vachoušek (2/0),\nPavel Verbíř (23/4),\nPetr Voříšek (2/0),\nRadek Zlatník (5/0) –\ntrenér Josef Pešice, asistent Miroslav Šafařík a Petr Němec\n\nJiří Kobr (4/0/2),\nOldřich Pařízek (15/0/5),\nJuraj Šimurka (10/0/6),\nMichal Václavík (1/0/0) –\nMiroslav Baček (4/0),\nZdeněk Bečka (27/2),\nJan Buryán (21/0),\nMilan Duhan (11/1),\nPetr Holota (22/1),\nZdeněk Houštecký (12/1),\nTomáš Hunal (24/0),\nKennedy Chihuri (24/3),\nTomáš Klinka (23/1),\nMiloslav Kordule (25/2),\nFrantišek Koubek (4/0),\nMilan Lindenthal (5/0),\nJaroslav Ložek (17/0),\nAntonín Mlejnský (29/0),\nJosef Němec (25/3),\nMarek Poštulka (3/1),\nKarel Socha (2/0),\nPetr Strnadel (20/1),\nJaroslav Šilhavý (8/0),\nKarel Valkoun (2/0),\nMiroslav Vápeník (2/0),\nPavel Zbožínek (21/1),\nLuděk Zelenka (28/5) –\ntrenér Július Bielik, asistent Václav Hradecký\n\nFrantišek Ondrůšek (6/0/2),\nMartin Vaniak (24/0/7) –\nBronislav Červenka (19/2),\nMiroslav Holeňák (26/4),\nAleš Hynek (21/1),\nRoman Janoušek (10/1),\nRóbert Kafka (18/1),\nIvan Kopecký (9/0),\nMiloslav Kufa (17/2),\nJozef Majoroš (28/4),\nPetr Maléř (26/2),\nMartin Müller (24/1),\nMichal Nehoda (27/4),\nJiří Pospíšil (9/0),\nRoman Přibyl (2/1),\nMartin Rozhon (23/7),\nPavel Řehák (11/0),\nPetr Slončík (1/0),\nMichal Šlachta (1/0),\nKarel Urbánek (7/0),\nJiří Vaďura (12/0),\nIvan Valachovič (27/2),\nPetr Veselý (25/1),\nJozef Weber (29/1) –\ntrenér Ján Kocian, asistenti Josef Kolečko a Jiří Doležílek\n\nLuboš Přibyl (27/0/6),\nRadim Vlasák (4/0/1) –\nPetr Bartes (8/0),\nPetr Baštař (3/0),\nZdeněk Cihlář (26/0),\nRichard Dostálek (22/8),\nPavel Holomek (27/10),\nMartin Hyský (14/0),\nVladimír Chaloupka (22/1),\nPetr Kocman (21/0),\nMichal Kolomazník (30/8),\nPřemysl Kovář (5/0),\nPetr Křivánek (27/1),\nJan Maroši (27/1),\nMilan Pacanda (28/4),\nJan Palinek (26/0),\nJan Polák (5/0),\nPatrik Siegl (26/3),\nPavel Šustr (5/0),\nZdeněk Valnoha (27/5),\nMartin Zbončák (11/0),\nMarek Zúbek (22/0) –\ntrenér Karel Večeřa, asistenti Radek Bělák a Josef Hron\n\nMichal Kosmál (2/0/1),\nRené Twardzik (29/0/8) –\nJan Baránek (29/2),\nLukáš Černín (5/0),\nPeter Duchyňa (2/0),\nAlois Grussmann (29/8),\nMichal Hampel (7/0),\nAleš Hellebrand (21/0),\nRoman Hendrych (26/2),\nRoman Janoušek (15/2),\nMiroslav Kamas (24/0),\nMarián Klago (9/1),\nJaroslav Kolínek (28/1),\nRadim Kučera (29/2),\nKarel Orel (3/0),\nJan Pejša (28/3),\nMartin Prohászka (29/9),\nPetr Prokop (3/0),\nĽubomír Puhák (9/0),\nUladzimir Putraš (1/0),\nAleš Rozsypal (4/0),\nLumír Sedláček (27/2),\nRadek Špiláček (9/0),\nIvan Václavík (13/0),\nTomáš Vychodil (19/0) –\ntrenér Jiří Nevrlý (1.–26. kolo) a Petr Žemlík (27.–30. kolo), asistent Jiří Bartl\n\nKarel Podhajský (29/0/10),\nStanislav Vahala (2/0/0) –\nPavel Černý (25/4),\nJaroslav Dvořák (14/1),\nRoman Gibala (26/1),\nKarel Havlíček (6/0),\nDavid Homoláč (19/2),\nRichard Jukl (15/0),\nDaniel Kaplan (13/1),\nDavid Kalousek (19/1),\nPeter Kavka (8/1),\nFrantišek Koubek (22/5),\nJan Kraus (5/0),\nTomáš Kučera (3/0),\nMichal Lesák (10/1),\nJaroslav Michalička (22/2),\nBohuslav Pilný (23/1),\nPetr Pokorný (27/1),\nMilan Ptáček (11/0),\nPetr Samec (5/0),\nLadislav Šimčo (19/2),\nMichal Šmíd (21/1),\nKarel Urbánek (12/0),\nJozef Urblík (1/0),\nJiří Záleský (27/0),\nDavid Zoubek (15/1) –\ntrenér Jaroslav Hřebík, asistent Stanislav Kocourek\n\nAntonín Kinský (22/0/5),\nLadislav Macho (8/0/2) –\nJiří Antoš (15/0),\nManuel Avedikian (1/0),\nVáclav Černý (3/0),\nRadek Čížek (21/1),\nMichal Hoffmann (2/0),\nTomáš Janů (30/0),\nLukáš Jarolím (18/2),\nJosef Jinoch (15/0),\nMarek Kincl (27/8),\nIvo Knoflíček (16/1),\nKarel Krejčí (26/1),\nTomáš Kukol (24/5),\nPavel Kýček (11/1),\nMarcel Mácha (21/0),\nJaroslav Mašek (2/0),\nPetr Melcher (1/0),\nRastislav Michalík (15/0),\nLeoš Mitas (8/0),\nDavid Nehoda (12/0),\nRudolf Otepka (29/9),\nPetr Papoušek (9/5),\nIvan Pihávek (6/1),\nPetr Podzemský (25/0),\nLibor Polomský (4/0),\nRoman Pučelík (13/0),\nJiří Rychlík (1/0),\nLuděk Vyskočil (19/3),\nJan Zakopal (1/0) –\ntrenér Karel Jarolím, asistenti Jan Fiala, Václav Pavlis a Josef Csaplár\n\nRadomír Havel (19/0/5),\nJiří Vosyka (11/0/2) –\nLukáš Došek (15/0),\nTomáš Došek (15/5),\nMichal Drahorád (10/2),\nDejan Drenovac (12/0),\nTomáš Heřman (22/3),\nPetr Hlavsa (8/0),\nMartin Hřídel (14/0),\nMiroslav Janota (23/4),\nPatrik Ježek (14/1),\nPetr Kopp (1/0),\nPavel Mejdr (13/0),\nMiroslav Mika (23/2),\nDavid Novák (6/0),\nLukáš Pleško (16/0),\nStanislav Purkart (25/5),\nJiří Skála (28/4),\nMiloš Slabý (28/1),\nLibor Smetana (6/2),\nMartin Smíšek (3/1),\nPetr Smíšek (16/3),\nJiří Studeník (28/1),\nMarcel Švejdík (10/1),\nMartin Švejnoha (1/0),\nJan Velkoborský (24/1) –\ntrenér Antonín Dvořák (1.–8. kolo) a Petr Uličný (9.–30. kolo), asistent Milan Šíp\n\nPeter Holec (3/0/0),\nJaroslav Karel (8/0/3),\nPavol Švantner (19/0/7) –\nPavel Babka (27/0),\nMilan Barteska (14/0),\nVladimír Blüml (3/0),\nErich Brabec (4/0),\nLadislav Fujdiar (28/9),\nPetr Hruška (18/0),\nZoran Jovanoski (3/0),\nMichal Káník (19/1),\nLibor Koller (15/2),\nMarek Kopecký (6/0),\nJozef Kostelník (14/3),\nTomáš Krejča (2/0),\nRoman Lengyel (28/1),\nZdeněk Mikoláš (3/1),\nAleš Nešický (13/0),\nMichal Ondráček (4/1),\nLuboš Pecka (3/0),\nMiloslav Penner (26/1),\nJiří Povišer (29/1),\nVlastimil Ryšavý (24/3),\nTomáš Řehoř (2/0),\nJan Saidl (25/1),\nMilan Šedivý (16/0),\nMichal Šlachta (10/1),\nRadek Tejml (6/0),\nMarek Trval (10/0),\nMartin Vozábal (28/1),\nMartin Wohlgemuth (3/0) –\ntrenér Pavel Tobiáš (1.–7. kolo), Zdeněk Procházka (8.–30. kolo) a František Cerman (20.–30. kolo), asistenti Daniel Drahokoupil, Miroslav Jirkal a Petr Skála\n\nJan Klíma (9/0/0),\nPetr Kostelník (7/0/0),\nVítězslav Rejmon (1/0/0),\nMartin Tomek (12/0/1),\nVáclav Winter (6/0/1) –\nPetr Bílek (6/0),\nAleš Brychnáč (3/0),\nMartin Danihelka (8/0),\nLukáš Hodan (9/0),\nMartin Chorý (23/1),\nPavel Janeček (13/0),\nJiří Ješeta (27/3),\nTomáš Kalán (7/0),\nJiří Kaufman (6/0),\nStanislav Krejčík (12/1),\nTomáš Krejčík (7/0),\nPetr Krištůfek (4/0),\nLuboš Kubík (2/0),\nMarek Kulič (15/1),\nMilan Lednický (2/0),\nRostislav Macháček (3/0),\nRoman Nohavica (22/2),\nRoman Pavelka (23/2),\nJaromír Plocek (24/0),\nMichal Ráliš (1/0),\nJosef Ringel (13/0),\nJaroslav Schindler (23/2),\nAntonín Spěvák (15/0),\nMartin Svědík (2/0),\nMartin Špinar (23/0),\nRadek Tejml (19/1),\nMarek Trval (15/2),\nJiří Valta (29/1),\nAdrian Vizingr (22/0) –\ntrenér Luděk Zajíc (1.–5. kolo), Karel Krejčík (6.–10. kolo) a Petr Pálka (11.–30. kolo), asistenti Karel Krejčík a Milan Šmarda\n\n"}
{"id": "48636", "url": "https://cs.wikipedia.org/wiki?curid=48636", "title": "Kenneth Lee Boyd", "text": "Kenneth Lee Boyd\n\nKenneth Lee Boyd (19. ledna 1948 – 2. prosince 2005) byl za vraždu své ženy a jejího otce odsouzen k trestu smrti; 2. prosince 2005 byl ve věznici v Raleigh (Severní Karolína, USA) popraven - byla to 1000. poprava po zavedení trestu smrti v USA roku 1976.\n\nKenneth Boyd byl odsouzen za vraždu své manželky a jejího otce roku 1988, kterou spáchal ze žárlivosti a pod vlivem alkoholu. Jeho obhájci argumentovali dále i skutečností, že Boyd trpěl v důsledku svých zážitků jako voják ve Vietnamu labilní osobností. Boyd byl roku 1988 přesto odsouzen k trestu smrti, odvolací řízení tento rozsudek roku 1994 potvrdilo. Boyd byl popraven 2. prosince 2005 smrtící injekcí.\n\nJeho poprava opět rozproudila diskuse v USA o správnosti trestu smrti. I když zastánci tohoto trestu se nacházejí na nejnižším bodě posledních 27 let, činí jejich podíl stále ještě 64 procent.\n\n"}
{"id": "48638", "url": "https://cs.wikipedia.org/wiki?curid=48638", "title": "1. česká fotbalová liga 1996/97", "text": "1. česká fotbalová liga 1996/97\n\nSezóna 1996/97 1. ligy byla 4. sezónou v samostatné české lize. Začala 9. srpna 1996 a skončila 11. června 1997.\n\nPoznámky:\n\nNejvyšší návštěva: 8. kolo 2.10.1996, Boby Brno - Slavia Praha, 44 120 diváků\n\n\nMichal Čaloun (24/0/16),\nIvan Ondruška (5/0/0),\nTomáš Poštulka (1/0/1) –\nMichal Bílek (13/1),\nMartin Čížek (14/3),\nMartin Frýdek (27/2),\nPetr Gabriel (26/1),\nPeter Gunda (8/0),\nIvan Hašek (14/3),\nMichal Horňák (29/4),\nJiří Jarošík (10/0),\nVratislav Lokvenc (30/11),\nRuslan Ljubarskyj (7/0),\nLumír Mistr (13/4),\nJosef Němec (1/0),\nJiří Novotný (29/1),\nJosef Obajdin (25/3),\nAntonín Plachý (1/0),\nPetr Prokop (1/0),\nTomáš Řepka (25/1),\nHorst Siegl (29/19),\nVlastimil Svoboda (28/1),\nZdeněk Svoboda (25/4),\nMilan Šedivý (3/0),\nTomáš Votava (25/0),\nJan Zakopal (1/0) –\ntrenér Vlastimil Petržela (1.–5. kolo) a Jozef Chovanec (6.–30. kolo), asistenti Vladimír Borovička, Zdeněk Ščasný a Jan Poštulka\n\nRadek Černý (8/0/4),\nJan Stejskal (23/0/6) –\nSlađan Ašanin (27/2),\nFilip Herda (1/0),\nPavel Horváth (24/5),\nTomáš Hunal (2/0),\nMartin Hyský (20/0),\nKennedy Chihuri (4/0),\nLukáš Jarolím (1/0),\nJaromír Jindráček (19/4),\nLuboš Kozel (20/2),\nOndrej Krištofík (1/0),\nLuboš Kubík (14/1),\nEdvard Lasota (21/3),\nJiří Lerch (25/1),\nLeoš Mitas (1/0),\nPavel Novotný (25/3),\nMartin Pěnička (22/1),\nPavel Řehák (14/3),\nDaniel Šmejkal (17/2),\nIvo Ulich (28/4),\nRobert Vágner (25/7),\nKarel Vácha (29/14),\nJiří Vávra (28/4),\nPetr Vlček (15/2) –\ntrenér František Cipro, asistent Josef Pešice.\n\nZdeněk Jánoš (28/0/16),\nJiří Kobr (4/0/0) –\nLubomír Blažek (2/0),\nDavid Breda (25/3),\nMilan Fukal (25/2),\nPeter Gunda (2/0),\nRadim Holub (29/8),\nPavel Horváth (1/0),\nRadovan Hromádko (29/9),\nPavel Jirousek (21/0),\nJiří Mašek (3/0),\nPavel Medynský (25/0),\nJaromír Navrátil (28/5),\nRadim Nečas (15/2),\nRobert Neumann (30/3),\nPavel Pěnička (29/2),\nTomáš Požár (7/0),\nMartin Procházka (29/2),\nRoman Skuhravý (26/1),\nJan Sopko (15/0),\nMiroslav Šebesta (12/0),\nMartin Vejprava (28/2),\nLuděk Zelenka (8/0) –\ntrenér Jiří Kotrba, asistent Zdeněk Klucký\n\nLuboš Přibyl (29/0/8),\nRadim Vlasák (1/0/0) –\nPetr Baštař (2/0),\nDaniel Břežný (1/0),\nZdeněk Cihlář (11/0),\nMarcel Cupák (23/2),\nRichard Dostálek (30/9),\nPatrik Holomek (14/0),\nPavel Holomek (25/2),\nVladimír Chaloupka (17/3),\nKamil Janšta (5/0),\nPetr Kocman (19/0),\nMichal Kolomazník (24/4),\nPetr Křivánek (30/1),\nJan Maroši (27/4),\nJan Palinek (24/1),\nPatrik Siegl (28/3),\nRoman Široký (12/0),\nZdeněk Valnoha (27/8),\nViliam Vidumský (25/1),\nRené Wagner (1/0),\nMartin Zbončák (7/0),\nMarek Zúbek (26/4) –\ntrenér Karel Večeřa, asistenti Radek Bělák a Karel Jarůšek\n\nTomáš Bárta (1/0/0),\nLadislav Maier (30/0/10) –\nMartin Barbarič (28/10),\nPetr Bulíř (13/1),\nMartin Čupr (23/1),\nKarel Dobš (3/0),\nMartin Hašek (29/4),\nMichal Hrbek (27/0),\nLibor Janáček (24/1),\nJosef Jinoch (15/4),\nMarek Kincl (3/0),\nMarián Klago (28/3),\nLuděk Klusáček (30/4),\nRoman Leitner (1/0),\nJosef Lexa (18/0),\nOleh Lyzohub (8/0),\nJan Nečas (1/0),\nPavel Němčický (14/0),\nPavol Pavlús (12/0),\nMiroslav Šebesta (7/0),\nRadek Tejml (5/1),\nRoman Týce (25/0),\nPavol Vaškovič (1/0),\nJaroslav Vodička (21/1),\nBenjamin Vomáčka (10/0),\nLuboš Zákostelský (14/3) –\ntrenér Jiří Štol, asistent Josef Petřík\n\nPeter Holec (4/0/0)\nPavol Švantner (27/0/7) –\nPavel Babka (26/1),\nMilan Barteska (28/2),\nErich Brabec (18/1),\nLadislav Fujdiar (29/11),\nMartin Havel (13/1),\nPatrik Holomek (5/0),\nPetr Hruška (28/3),\nLukáš Jarolím (3/0),\nMichal Káník (11/0),\nLibor Koller (28/1),\nJozef Kostelník (6/1),\nRoman Lengyel (13/0),\nStanislav Marek (28/1),\nPavel Mejdr (26/0),\nAleš Nešický (24/0),\nJan Saidl (29/11),\nRadek Tejml (19/1),\nStanislav Vlček (29/2),\nMartin Vozábal (6/0),\nMartin Wohlgemuth (11/1) –\ntrenér Pavel Tobiáš, asistenti Daniel Drahokoupil a Miroslav Jirkal\n\nPavel Barcuch (3/0/1),\nTomáš Bernady (17/0/4),\nFrantišek Ondrůšek (10/0/2) –\nBronislav Červenka (24/3),\nRadek Drulák (13/13),\nMiroslav Holeňák (25/4),\nPavel Holub (1/0),\nAleš Hynek (18/1),\nTomáš Janda (6/0),\nRichard Jukl (3/0),\nRóbert Kafka (30/0),\nIvan Kopecký (10/0),\nMiloslav Kufa (21/3),\nJozef Majoroš (27/11),\nPetr Maléř (6/0),\nMartin Müller (24/0),\nMichal Nehoda (10/3),\nJiří Pospíšil (11/0),\nMilan Poštulka (11/0),\nRoman Přibyl (13/0),\nMartin Rozhon (13/5),\nJaroslav Šilhavý (11/5),\nMichal Šlachta (20/0),\nIvan Valachovič (25/1),\nPetr Veselý (25/0),\nJozef Weber (26/4) –\ntrenér Milan Bokša, asistent Josef Kolečko\n\nPetr Pižanowski (18/0/7),\nMartin Vaniak (12/0/2) –\nJiří Balcárek (20/2),\nMiroslav Baranek (25/6),\nJiří Barbořík (21/4),\nRoman Hanus (2/1),\nMarek Heinz (4/0),\nMarek Hollý (24/0),\nMilan Kerbr (21/4),\nMartin Kotůlek (23/1),\nMichal Kovář (21/0),\nRadim König (7/1),\nJiří Krohmer (8/1),\nOldřich Machala (30/0),\nJosef Mucha (28/4),\nRadek Onderka (10/2),\nĽuboš Pagor (8/1),\nJiří Povišer (29/2),\nKarel Rada (30/8),\nAleš Ryška (7/0),\nMichal Šmarda (28/0),\nLubomír Štrbík (11/0),\nTomáš Ujfaluši (18/1) –\ntrenér Karel Brückner, asistent Leoš Kalvoda\n\nVilém Axmann (2/0/0),\nRené Twardzik (29/0/9) –\nJan Baránek (27/1),\nJiří Bartl (10/1),\nIvo Farský (16/1),\nAlois Grussmann (29/13),\nAleš Hellebrand (17/0),\nRoman Hendrych (28/4),\nRoman Janoušek (29/2),\nMiroslav Kamas (28/0),\nJaroslav Kolínek (29/3),\nRadim Kučera (27/0),\nMartin Mikula (27/0),\nKarel Orel (30/2),\nJan Pejša (24/0),\nRadomír Prasek (9/0),\nMikuláš Radványi (8/0),\nMartin Rozhon (13/6),\nAleš Rozsypal (10/1),\nLumír Sedláček (1/0),\nIvan Václavík (11/0),\nTomáš Vychodil (9/0) –\ntrenér Petr Žemlík, asistenti Jiří Berousek a Jiří Bartl\n\nVít Baránek (24/0/7),\nIvo Schmucker (6/0/2) –\nRené Bolf (6/0),\nVladimír Čáp (2/0),\nMartin Čížek (13/7),\nMilan Duhan (5/0),\nPavel Harazim (25/2),\nRichard Hrotek (7/0),\nMarek Jankulovski (21/1),\nLuboš Knoflíček (9/1),\nKarel Kula (11/0),\nPetr Mašlej (24/1),\nMiroslav Mikulík (6/0),\nRoman Nohavica (13/0),\nMichal Pančík (28/3),\nAleš Pikl (22/0),\nRostislav Pikonský (7/0),\nMarek Poštulka (11/2),\nMilan Poštulka (12/0),\nPetr Ruman (6/0),\nRadim Sáblík (20/1),\nPetr Samec (28/8),\nVladimír Skalba (20/2),\nRadek Slončík (27/3),\nDavid Sourada (11/0),\nMilan Timko (14/1),\nDušan Vrťo (22/0),\nLuděk Zdráhal (13/1) –\ntrenér Petr Uličný, asistent Petr Nesrsta\n\nRadomír Havel (18/0/5),\nJiří Vosyka (12/0/3) –\nZdeněk Bečka (15/1),\nMichal Drahorád (21/2),\nTomáš Heřman (17/3),\nMartin Hřídel (26/3),\nMiroslav Janota (26/1),\nPatrik Ježek (28/6),\nMartin Kulhánek (10/0),\nMiroslav Mika (26/0),\nVladimír Myslík (1/0),\nLukáš Pleško (7/1),\nJaromír Plocek (7/0),\nStanislav Purkart (25/3),\nJiří Skála (29/5),\nMiloš Slabý (24/1),\nLibor Smetana (16/2),\nPetr Smíšek (18/3),\nPetr Stoilov (8/0),\nJiří Studeník (28/0),\nMarcel Švejdík (12/1),\nMartin Švejnoha (9/0),\nJan Velkoborský (14/1),\nPetr Vlček (15/0) –\ntrenér Antonín Dvořák, asistent Milan Šíp\n\nPetr Kostelník (10/0/2),\nOldřich Pařízek (7/0/2),\nJuraj Šimurka (13/0/6) –\nMiroslav Baček (5/0),\nZdeněk Bečka (11/2),\nMichal Bílek (4/1),\nJan Buryán (18/0),\nJiří Časko (15/3),\nPeter Gunda (4/0),\nPetr Holota (23/0),\nZdeněk Houštecký (3/0),\nTomáš Hunal (15/0),\nKennedy Chihuri (11/1),\nTomáš Klinka (15/0),\nMiloslav Kordule (26/1),\nFrantišek Koubek (23/1),\nJaroslav Ložek (29/1),\nDaniel Mašek (19/0),\nAntonín Mlejnský (28/1),\nMichal Nehoda (8/0),\nJosef Němec (25/2),\nTibor Notin (18/1),\nMichal Petrouš (15/1),\nPetr Strnadel (11/0),\nJaroslav Šilhavý (13/0),\nJosef Šimek (2/0),\nJosef Škop (1/0),\nMarek Trval (12/2),\nTomáš Urban (9/0),\nMiroslav Vápeník (15/0),\nLuděk Zelenka (14/2) –\ntrenér Jaroslav Hřebík (1.–15. kolo) a Július Bielik (16.–30. kolo), asistenti František Kopač a Václav Hradecký\n\nLuděk Jelínek (4/0/1),\nLibor Macháček (26/0/11) –\nJean-Bertin Akue (12/0),\nPetr Brabec (27/1),\nPetr Bystroň (8/1),\nRadek Divecký (23/3),\nMichal Doležal (9/0),\nPavel Fasner (9/0),\nPetr Fousek (28/3),\nZdenko Frťala (22/0),\nSvatopluk Habanec (25/2),\nRoman Harvatovič (5/0),\nMiroslav Chytra (23/1),\nTomáš Janda (8/2),\nPavel Janeček (14/0),\nJosef Just (25/1),\nRadek Kronďák (20/0),\nOleh Lyzohub (12/0),\nVladislav Mikiska (28/1),\nFrantišek Mysliveček (7/0),\nTomáš Požár (1/0),\nZbyněk Rampáček (29/1),\nZdeněk Rollinger (14/0),\nMarián Řízek (6/0),\nRadek Šelicha (1/0),\nPavel Verbíř (23/5) –\ntrenér František Cerman, asistent Přemysl Bičovský\n\nKarel Podhajský (13/0/6),\nTomáš Poštulka (15/0/3),\nStanislav Vahala (2/0/0) –\nJúlius Bielik (7/0),\nPavel Černý (21/3),\nLadislav Doseděl (2/0),\nPeter Drozd (12/1),\nRoman Gibala (25/4),\nKarel Havlíček (26/1),\nDavid Homoláč (17/1),\nAleš Hynek (5/0),\nRichard Jukl (19/1),\nDaniel Kaplan (22/2),\nTomáš Kučera (30/3),\nJaroslav Michalička (28/3),\nBohuslav Pilný (12/0),\nPetr Pokorný (27/0),\nLibor Polomský (7/0),\nMilan Ptáček (19/0),\nDalibor Slezák (12/0),\nPetr Strnadel (5/0),\nLadislav Šimčo (24/2),\nMichal Šmíd (6/0),\nKarel Urbánek (22/1),\nJozef Urblík (10/0),\nJaroslav Vrábel (13/0),\nJiří Weisser (4/0),\nJiří Záleský (7/0),\nRoman Zelenay (7/0) –\ntrenér Vladimír Táborský (1.–25. kolo), Stanislav Kocourek (26.–30. kolo),\nasistent Stanislav Kocourek\n\nTomáš Sedlák (1/0/0),\nMichal Václavík (30/0/5) –\nMarcel Benda (1/0),\nRené Benefi (26/1),\nPetr Bialek (16/0),\nMilan Cudrák (6/1),\nPetr Javorek (21/0),\nMiroslav Kaloč (24/1),\nArkadiusz Kostempski (2/0),\nPřemysl Kovář (21/2),\nPavel Kubeš (27/1),\nMarcel Kulinski (4/0),\nTomáš Martinek (9/0),\nJán Mäsiar (12/0),\nJuraj Mintál (23/0),\nMiroslav Onufer (13/0),\nMiloslav Penner (14/0),\nMartin Plachta (20/1),\nVlastimil Ryšavý (30/4),\nMarek Sokol (6/0),\nTomasz Sosna (12/3),\nKamil Štěpaník (8/0),\nLadislav Šulák (24/1),\nRadomír Šulák (28/0),\nVítězslav Tuma (21/10) –\ntrenér Lubomír Vašek (1.–15. kolo), Jaroslav Netolička (16.–30. kolo), asistenti Milan Albrecht a Miloš Lintner\n\nJaromír Blažek (16/0/3),\nJan Musil (8/0/2),\nRadim Straka (1/0/1),\nJan Vojnar (6/0/0) –\nMarcel Băban (4/0),\nOndřej Bárta (1/0),\nMarek Boskovič (7/0),\nJiří Cacák (7/1),\nPetr Čavoš (11/0),\nMiroslav Čtvrtníček (8/0),\nViktor Dvirnik (1/0),\nJan Flachbart (9/0),\nTomáš Freisler (6/0),\nTibor Fülöp (10/1),\nPetr Grund (17/0),\nRoman Hanus (19/2),\nVáclav Hrdlička (20/1),\nJosef Jindra (1/0),\nRoman Jůn (17/1),\nJaroslav Kamenický (8/0),\nJaroslav Kentoš (14/0),\nLubomír Knoflíček (13/1),\nRadek Krejčík (20/1),\nTomáš Kuchař (25/4),\nMiloš Moravec (6/0),\nJosef Nesvačil (17/1),\nMarek Nikl (22/2),\nJiří Novák (14/4),\nAdam Petrouš (9/0),\nPetr Rydval (2/0),\nVladimír Sadílek (11/0),\nJan Sanytrník (1/0),\nTomáš Semecký (3/0),\nDalibor Slezák (14/2),\nRadek Šindelář (4/0),\nMartin Šustáček (13/0),\nMarcel Švejdík (10/0),\nAlexander Végh (6/0),\nJaroslav Veltruský (7/0),\nJaroslav Vrábel (10/0),\nPetr Vybíral (1/0),\nProkop Výravský (11/0) –\ntrenéři Josef Hloušek (1.–8. kolo), Miloš Beznoska a Antonín Panenka (9. kolo), Vladimír Borovička (10.–11. kolo) a Vlastimil Petržela (12.–30. kolo), asistenti Miloš Beznoska a Vladimír Borovička\n\n"}
{"id": "48642", "url": "https://cs.wikipedia.org/wiki?curid=48642", "title": "1. česká fotbalová liga 1995/96", "text": "1. česká fotbalová liga 1995/96\n\nSezóna 1995/96 1. české fotbalové ligy byla 3. sezónou v samostatné české lize. Začala 28. července 1995 a skončila 18. května 1996.\n\nPoznámky:\n\n\nJaromír Blažek (7/0/3),\nJan Stejskal (23/0/9) –\nRadek Bejbl (28/9),\nRoman Hogen (5/0),\nTomáš Hunal (20/0),\nMartin Hyský (28/2),\nLukáš Jarolím (11/0),\nJindřich Jirásek (3/0),\nTomáš Klinka (2/0),\nLuboš Kozel (14/2),\nOndrej Krištofík (24/1),\nJiří Lerch (19/1),\nDick Lidman (3/1),\nLeoš Mitas (1/0),\nPavel Novotný (27/4),\nMartin Pěnička (24/2),\nBohuslav Pixa (2/0),\nKarel Poborský (26/10),\nJan Suchopárek (22/1),\nVáclav Spal (1/0),\nDaniel Šmejkal (24/3),\nVladimír Šmicer (28/9),\nJiří Štajner (3/0),\nRobert Vágner (28/11),\nJiří Vávra (26/3),\nFrantišek Veselý (1/0),\nLuděk Vyskočil (3/0) –\ntrenér František Cipro, asistent Josef Pešice.\n\nMartin Vaniak (30/0/11) –\nJiří Balcárek (25/5),\nMiroslav Baranek (25/13),\nJiří Barbořík (25/3),\nMarek Hollý (24/1),\nMilan Kerbr (28/6),\nPetr Kirschbaum (7/0),\nRadim König (15/0),\nMartin Kotůlek (20/1),\nMichal Kovář (23/0),\nOldřich Machala (30/1),\nJosef Mucha (27/6),\nRadek Onderka (28/10),\nJiří Povišer (28/1),\nKarel Rada (29/4),\nDalibor Slezák (5/0),\nMartin Šavrňák (1/0),\nLubomír Štrbík (1/0),\nJiří Vaďura (27/2),\nPetr Vybíral (8/0) –\ntrenér Karel Brückner, asistent Leoš Kalvoda.\n\nZdeněk Jánoš (29/2/12),\nJiří Kobr (2/0/0) –\nDavid Breda (25/2),\nPavel Horváth (20/3),\nRadovan Hromádko (24/4),\nPetr Jeník (1/0),\nPavel Jirousek (9/0),\nDavid Lupa (1/0),\nPavel Medynský (27/1),\nJaromír Navrátil (28/7),\nRobert Neumann (29/3),\nPavel Pěnička (28/3),\nMartin Procházka (28/5),\nRichard Sitarčík (3/0),\nRoman Skuhravý (25/3),\nRoman Sokol (21/2),\nJan Sopko (25/2),\nVlastimil Svoboda (28/0),\nAleš Vaněček (3/0),\nMartin Vejprava (25/0),\nProkop Výravský (1/0),\nLuděk Zelenka (29/7) –\ntrenér Jiří Kotrba, asistent Zdeněk Klucký\n\nPetr Kostelník (2/0/0)\nPetr Kouba (28/0/10) –\nVáclav Budka (18/2),\nMartin Frýdek (28/4),\nPeter Gunda (2/0),\nMichal Horňák (25/1),\nJan Koller (24/4),\nVratislav Lokvenc (29/9),\nLumír Mistr (26/7),\nPavel Nedvěd (27/14),\nJosef Němec (18/1),\nJiří Novotný (14/0),\nJosef Obajdin (13/1),\nAntonín Plachý (9/0),\nTomáš Požár (16/0),\nMiroslav Rada (8/0),\nTomáš Řepka (29/3),\nHorst Siegl (2/1),\nLuděk Stracený (3/0),\nZdeněk Svoboda (26/4),\nRoman Týce (18/0),\nRoman Vonášek (22/4),\nTomáš Votava (7/0),\nJan Zakopal (1/0) –\ntrenér Jozef Jarabinský (1.–15. kolo) a Vlastimil Petržela (16.–30. kolo), asistent Vladimír Borovička\n\nPavel Barcuch (10/0/2),\nTomáš Bernady (20/0/7) –\nJan Baránek (29/2),\nRadek Drulák (29/22),\nPavel Harazim (15/1),\nPetr Hruška (18/1),\nRichard Jukl (18/1),\nRóbert Kafka (28/1),\nLuboš Kubík (14/2),\nEdvard Lasota (29/7),\nAleš Nešický (20/0),\nRoman Pavelka (5/0),\nMilan Poštulka (14/0),\nDušan Rupec (9/0),\nAlbert Rusnák (22/1),\nJaroslav Schindler (8/0),\nJaroslav Šilhavý (18/2),\nMichal Šlachta (23/1),\nLubomír Šmerda (1/0),\nJaroslav Timko (27/9),\nPavol Vaškovič (1/0),\nPetr Veselý (15/2),\nJozef Weber (27/1) –\ntrenér Stanislav Jarábek, asistent Josef Kolečko\n\nVilém Axmann (8/0/2),\nMiroslav Mentel (23/0/6) –\nJiří Bartl (27/11),\nIvo Farský (14/0),\nAlois Grussmann (28/5),\nMichal Hampel (11/0),\nRoman Hendrych (26/2),\nRoman Janoušek (7/2),\nMiroslav Kamas (23/1),\nPavel Kobylka (5/0),\nJaroslav Kolínek (16/1),\nRadim Kučera (29/1),\nMartin Mikula (20/1),\nMiroslav Onufer (24/1),\nKarel Orel (29/1),\nJan Pejša (14/1),\nRadomír Prasek (15/4),\nMartin Rozhon (26/6),\nAleš Rozsypal (23/0),\nLumír Sedláček (6/0),\nIvan Václavík (20/0),\nDuško Vicković (4/0) –\ntrenér Petr Žemlík, asistent Jiří Berousek\n\nLadislav Maier (30/0/15) –\nPetr Bulíř (18/1),\nPavel Čapek (4/0),\nMartin Čupr (26/1),\nKarel Dobš (2/0),\nMartin Hašek (26/4),\nMartin Hřídel (27/2),\nLibor Janáček (29/4),\nPavel Janeček (18/2),\nJiří Ješeta (6/0),\nJosef Jinoch (26/3),\nLuděk Klusáček (25/1),\nBoris Kočí (7/0),\nRoman Leitner (1/0),\nJosef Lexa (24/1),\nOleh Lyzohub (21/0),\nMarcel Mácha (1/0),\nJosef Nesvačil (14/0),\nJosef Obajdin (14/5),\nZbyněk Rampáček (26/2),\nJiří Studeník (1/0),\nZdeněk Vacek (2/0),\nPavol Vaškovič (11/0),\nJaroslav Vodička (4/1),\nBenjamin Vomáčka (12/0),\nMatt Winecki (3/0),\nLuboš Zákostelský (25/4) –\ntrenér Vlastimil Petržela (1.-15. kolo) a Jiří Štol (16.-30. kolo), asistenti Jiří Štol a Josef Petřík\n\nLuboš Přibyl (27/0/8),\nRadim Vlasák (4/0/1) –\nPetr Baštař (5/0),\nMarcel Cupák (30/5),\nRichard Dostálek (25/7),\nPavel Holomek (30/5),\nVladimír Chaloupka (6/0),\nPetr Kocman (22/1),\nPřemysl Kovář (2/0),\nPetr Křivánek (29/0),\nRoman Kukleta (8/3),\nPetr Maléř (17/0),\nJan Maroši (27/2),\nMilan Pacanda (8/0),\nJan Palinek (28/1),\nPatrik Siegl (29/1),\nMartin Špinar (5/0),\nZdeněk Valnoha (29/2),\nViliam Vidumský (26/0),\nRené Wagner (26/11),\nMarek Zúbek (17/1) –\ntrenér Petr Uličný, asistent Karel Večeřa\n\nMichal Čaloun (29/0/9),\nRadomír Havel (1/0/0) –\nZdeněk Bečka (29/2),\nLibor Čihák (6/0),\nMichal Drahorád (5/0),\nTomáš Heřman (30/6),\nMiroslav Janota (28/0),\nRoman Janoušek (19/6),\nPatrik Ježek (21/0),\nPetr Královec (3/0),\nMartin Kulhánek (27/2),\nMiroslav Mika (27/2),\nVladimír Myslík (1/0),\nJaromír Plocek (28/0),\nStanislav Purkart (27/2),\nJiří Skála (28/2),\nMiloš Slabý (25/4),\nJiří Studeník (17/0),\nJiří Šanda (1/0),\nVáclav Ušák (5/0),\nPavel Vaigl (1/0),\nJan Velkoborský (2/0),\nPetr Vlček (29/6) –\ntrenér Jaroslav Hřebík, asistent Antonín Dvořák\n\nOldřich Pařízek (19/0/6),\nJuraj Šimurka (13/0/3) –\nMichal Bílek (29/6),\nJan Buryán (10/0),\nJiří Časko (29/0),\nPetr Gabriel (30/0),\nPetr Holota (27/2),\nMiloslav Kordule (24/8),\nFrantišek Koubek (12/0),\nJozef Kožlej (21/4),\nTomáš Krejčík (12/1),\nJaroslav Ložek (28/0),\nJozef Majoroš (28/3),\nDaniel Mašek (15/4),\nŠtefan Mihálik (1/0),\nAntonín Mlejnský (21/1),\nMichal Nehoda (16/2),\nTibor Notin (18/1),\nMichal Petrouš (15/1),\nIvan Pihávek (4/0),\nKarel Poborský (1/0),\nMarek Trval (18/3),\nTomáš Urban (10/1),\nKarel Valkoun (6/0) –\ntrenér František Kopač, asistent Václav Hradecký\n\nJosef Bejr (4/0/1),\nPeter Holec (28/0/9) –\nPavel Babka (28/2),\nMilan Barteska (26/3),\nVladimír Blüml (2/0),\nErich Brabec (12/0),\nMichal Brozman (4/0),\nLadislav Fujdiar (27/4),\nMartin Havel (2/0),\nZdeněk Hrdina (12/0),\nLibor Koller (29/1),\nJozef Kostelník (7/0),\nPetr Krištůfek (15/0),\nStanislav Marek (26/0),\nPavel Mejdr (15/0),\nJiří Novák (14/0),\nTomáš Řehoř (3/0),\nJan Saidl (30/11),\nPetr Strnadel (5/0),\nRadek Tejml (20/0),\nKarel Vácha (23/11),\nIvan Valachovič (25/1),\nJiří Vlček (1/0),\nStanislav Vlček (15/0),\nMartin Wohlgemuth (26/2) –\ntrenér Pavel Tobiáš, asistent Daniel Drahokoupil\n\nVít Baránek (11/0/1),\nNorbert Juračka (19/0/3),\nJakub Kafka (3/0/0) –\nRené Bolf (3/0),\nPeter Bugár (9/2),\nPetr Bystroň (6/1),\nVladimír Čáp (9/0),\nVáclav Činčala (20/3),\nMartin Čížek (27/9),\nMilan Duhan (20/2),\nTomáš Galásek (26/5),\nPavel Harazim (14/0),\nRichard Hrotek (6/0),\nMarek Jankulovski (9/1),\nRoman Klimeš (18/0),\nLuboš Knoflíček (14/3),\nPavel Kubánek (8/0),\nKarel Kulyk (8/0),\nPetr Mašlej (21/3),\nRoman Nohavica (25/1),\nMichal Ondráček (13/0),\nMichal Pančík (9/2),\nAleš Pikl (7/1),\nMarek Poštulka (7/0),\nPetr Ruman (24/3),\nRadek Slončík (23/0),\nDavid Sourada (13/0),\nVítězslav Tuma (5/1),\nPetr Veselý (14/1),\nLuděk Zdráhal (13/1) –\ntrenér Jaroslav Janoš (1.–4. kolo), Ján Zachar (5.–30. kolo), asistent Jaroslav Janoš a Rostislav Vojáček\n\nRadek Černý (12/0/3),\nJiří Krbeček (2/0/1),\nMichal Kýček (3/0/1),\nJan Vojnar (11/0/2),\nJiří Vosyka (4/0/1) –\nMiroslav Baček (19/1),\nJúlius Bielik (8/0),\nPavel Drsek (11/0),\nRoman Faic (23/0),\nMilan Forgáč (6/0),\nRoman Gibala (28/3),\nMichal Hrbek (21/2),\nLukáš Jarolím (5/0),\nJaromír Jindráček (29/9),\nPavel Jirousek (7/0),\nMarián Klago (26/4),\nRobert Matějíček (1/0),\nMartin Müller (28/2),\nViktor Naar (1/0),\nRadim Nečas (14/4),\nMichal Petrouš (10/0),\nJaroslav Sláma (29/1),\nFrantišek Šamberger (21/2),\nMiroslav Šebesta (9/1),\nMilan Šedivý (18/1),\nRadek Šindelář (23/2),\nMarcel Švejdík (15/2),\nKarel Tichota (11/0),\nPavel Veleman (1/0),\nFrantišek Veselý (9/1),\nProkop Výravský (7/0) –\ntrenér František Plass, asistent Július Bielik\n\nTomáš Poštulka (14/0/7),\nStanislav Vahala (17/0/1) –\nAleš Bednář (2/0),\nJúlius Bielik (11/0),\nPavel Černý (26/10),\nPeter Drozd (24/1),\nJozef Džubara (13/0),\nRadim Holub (22/0),\nAleš Hynek (25/0),\nMiroslav Jirka (3/0),\nDaniel Kaplan (13/2),\nMarek Kincl (5/0),\nMichal Lesák (5/0),\nDaniel Mašek (7/2),\nJaroslav Michalička (11/0),\nBohuslav Pilný (7/0),\nPetr Pokorný (6/0),\nMilan Ptáček (17/0),\nRudolf Rehák (13/0),\nPetr Samec (20/5),\nDalibor Slezák (14/3),\nJiří Studeník (7/0),\nDušan Suchý (3/0),\nMichal Šmarda (27/4),\nIvo Ulich (27/1),\nTomáš Urban (14/0),\nKarel Urbánek (20/0),\nJaroslav Vrábel (15/0),\nRoman Zelenay (13/0),\nDavid Zoubek (3/0) –\ntrenér Luděk Zajíc (1.–15. kolo), Dušan Radolský (16.–30. kolo), asistent Karel Krejčík\n\nRadovan Krása (1/0/0),\nFrantišek Ondrůšek (29/0/9) –\nPetr Brabec (8/0),\nMiroslav Březík (4/0),\nTomáš Čapka (8/2),\nPetr Červenka (6/0),\nKarel Dobš (11/0),\nStanislav Dostál (8/0),\nJosef Dvorník (1/0),\nMichal Gottwald (2/0),\nAndrij Hryščenko (15/0),\nMilan Hanko (4/0),\nMichal Hlavňovský (9/1),\nSlavomír Hodúl (18/1),\nPavel Hoftych (11/0),\nMiroslav Holeňák (29/1),\nMarián Chlad (8/0),\nTomáš Janda (14/3),\nPetr Klhůfek (29/2),\nMarcel Litoš (21/0),\nTibor Mičinec (16/0),\nMiroslav Mikulík (24/2),\nRóbert Novák (17/1),\nSerhij Osadčyj (8/0),\nRudolf Otepka (15/1),\nRoman Sedláček (5/0),\nDalibor Slezák (10/1)\nVladimír Sýkora (11/0)\nOndrej Šmelko (13/2),\nRoman Šťástka (7/0),\nJaroslav Švach (13/0),\nMarcel Švejdík (13/0),\nDušan Tesařík (24/0),\nVladimír Vítek (8/0),\nKarel Zámečník (1/0) –\ntrenér Verner Lička, asistent Igor Štefanko\n\nAndrej Ljubčenko (13/0/1),\nJosef Novák (10/0/0),\nJiří Vosyka (7/0/2) –\nLibor Bužek (24/0),\nZdeněk Cihlář (3/0),\nBronislav Červenka (22/0),\nVladimír Hekerle (15/0),\nMiroslav Hlahůlek (26/0),\nJiří Homola (14/0),\nVladimír Chaloupka (10/0),\nJaroslav Irovský (10/0),\nMichal Kolomazník (13/3),\nMiloslav Kufa (9/4),\nMilan Kulyk (1/0),\nMartin Maděra (1/0),\nStanislav Malůš (1/0),\nJaroslav Marx (23/0),\nIgor Matušek (27/2),\nVladimír Michal (6/0),\nPavel Němčický (11/0),\nSergej Nikitin (7/0),\nJiří Pecha (21/4),\nMiloslav Penner (26/1),\nPetr Podaný (6/0),\nKasper Såby (6/2),\nMichael Siegl (15/0),\nLibor Soldán (29/3),\nPavel Svoboda (1/0),\nOleksij Tereščenko (25/0),\nVáclav Uhlíř (11/0),\nPetr Vybíral (2/0) –\ntrenér Antonín Juran (1.–7. kolo), Jiří Nevrlý (8.–30. kolo), asistent Petr Vařecha\n\n"}
{"id": "48649", "url": "https://cs.wikipedia.org/wiki?curid=48649", "title": "Národní park Šumava", "text": "Národní park Šumava\n\nNárodní park Šumava je lesnaté území v České republice, na kterém je ustanoven zvláštní režim ochrany životního prostředí. Status parku upravuje zákon č. 114/1992 Sb. o ochraně přírody a krajiny. NP Šumava je největší ze čtyř národních parků (68 064 ha) České republiky. Hlavním předmětem ochrany jsou jedinečná nerušeně se vyvíjející biologická společenstva. Mimo horských smrčin a pralesních porostů jsou nejvýznamnější slatě, rašeliniště a karová jezera. Šumavský národní park je součástí Chráněné krajinné oblasti Šumava.\nNa území NP bylo vyhlášeno 24 státních přírodních rezervací a jiných maloplošných chráněných území.\n\nZnak Národního parku Šumava v současnosti ukazuje dva živé šumavské stromy, jeden suchý mezi nimi, a za nimi je vidět vrchovina.\n\nNárodní park Šumava se nachází na jihozápadě ČR. Lze jej od severovýchodu po jihovýchod geomorfologicky rozdělit na – Šumavské pláně, Železnorudskou hornatinu, Boubínskou hornatinu, Želnavskou hornatinu a Trojmezenskou hornatinu s Vltavskou brázdou. NP Šumava se rozkládá v nadmořské výšce mezi 600 m (údolí Otavy u Rejštejna) a 1378 m (vrchol Plechého – nejvyšší hory české části Šumavy). Nejvyšší horou na české straně Šumavy je Plechý, nejvyšší horou Bavorského lesa je Velký Javor – 1456 m n. m. Chráněná krajinná oblasti Šumava, která tvoří ochranné pásmo NP, má rozlohu 99 624 ha.\n\nNárodní park vznikl v roce 1991 z části území původní Chráněné krajinné oblasti Šumava. Účelem jeho vzniku bylo ochránit pestrou mozaiku unikátních rozsáhlých rašelinišť, smrkových i bukových pralesů, horských luk, nespoutaných řek a ledovcových jezer. Jako jeden z největších souvislých komplexů lesa ve střední Evropě je nazýván Zeleným srdcem Evropy, Šumava bývá často označována i jako \"zelená střecha Evropy\". Domov zde mají desítky ohrožených druhů rostlin a živočichů, jako jsou rys, los či tetřev hlušec. Některé druhy hmyzu se nevyskytují nikde jinde na světě než právě v šumavských rašeliništích – ty ale byly v minulosti odvodňovány, což se na parku negativně projevilo, proto v letech 2018-2024 budou odvodněné plochy v rámci programu Life for MIRES revitalizovány.\n\nPrvní snahy o vyhlášení přírodního parku Šumava se datují do roku 1911. V roce 1963 byla zřízena výnosem ministerstva kultury Československé republiky dle zákona č. 40/1956 Sb. Chráněná krajinná oblast Šumava o rozloze 163 000 ha, což byla v té době největší chráněná krajinná oblast na území České republiky. V roce 1990 byla v Paříži vyhlášena biosférická rezervace Šumava pod patronací UNESCO. Od roku 1990 Ramsarská konvence o ochraně mokřadů mezinárodního významu registruje území \"Šumavská rašeliniště\".\n\"Šumava\" byla IUCN, Mezinárodní unií pro ochranu přírody, zařazena do \"Červené knihy ekosystémů\" (IUCN - o Ecosystems Red List). Dlouhá léta usiloval o založení NP pan Václav Vodák ze Sušice, jehož zásluhou byla v r. 1991 zřízena v Sušici pobočka WWF. NP Šumava byl vyhlášen 20. 3. 1991 nařízením vlády České republiky. Projekt na založení NP Šumava zpracovali: Ing. arch. Václav Franěk, Ing. Jaroslav Havlík, Zuzana Jonová a Ing. František Krejčí. Na základě tohoto projektu byly získány finanční prostředky na založení NP Šumava od Světové Banky ve Washingtonu (WBW) a také byl do ČR Světovou Bankou vyslán expert Dr. Goetz Schuerholz, pod jehož vedením vznikl první Management plán NP Šumava. Správa NP je často kritizována za přílišné \"rozkouskování\" I.zóny a za zásahy v I.zóně NP Šumava.\n\nKoncepce ochrany a bezzásahovosti v NPŠ byla stanovena zákonem o ochraně přírody a krajiny č. 114/92 Sb. a nařízením vlády České republiky č. 163/1991 Sb. ze dne 20. března 1991. Podle § 2 tohoto nařízení je posláním národního parku \"uchování a zlepšení jeho přírodního prostředí, zejména ochrana či obnova samořídících funkcí přírodních systémů, přísná ochrana volně žijících živočichů a planě rostoucích rostlin, zachování typického vzhledu krajiny, naplňování vědeckých a výchovných cílů, jakož i využití území národního parku k turistice a rekreaci nezhoršující přírodní prostředí. Hospodářské a jiné využití národního parku musí být podřízeno zachování a zlepšení přírodních poměrů.\"\n\nPodle prvního českého ministra životního prostředí Bedřicha Moldana z legislativní úpravy a samotného faktu založení Národního parku Šumava plyne úmysl, aby NP Šumava nesloužil jako hospodářský les, kde má přednost jeho produkční funkce, nebo nebyl zábavním parkem, turistickým centrem, či úpravnou Stromovkou, ale oblastí umožňující obnovu přirozených lesních ekosystémů.\nV lesních porostech zásahových se podmínky pro obnovu lesa uměle vytvářejí. Ovšem v lesních porostech se samovolným vývojem se mladé stromky či semenáčky vyvíjejí samy, bez lidské péče. Probíhá zde přírodní výběr a přežijí jen ty stromky, které mají dostatek světla, tepla, vláhy či živin. I přes množství vlivů, které na mladé dřeviny působí, jsou lesní porosty ponechané samovolnému vývojem rychleji či méně rychle (dle lokality) přirozeně obnovovány. Množství přirozené obnovy v těchto místech ukazuje i monitoring, který zde Správa NP Šumava provádí.\n\nOchranné podmínky území řeší zonace území NP (3 zóny – stupně ochrany), velikost a umístění ochranných zón je výsledkem rozhodnutí MŽP. Zonace území NP je považována za nutný prostředek k obnovení ekologické stability krajiny.\n\nVelikost a umístění I. zón a překračování pravidel v nich Správou NP Šumava je terčem kritiky ekologů i odborně vzdělané veřejnosti. Podle některých hlasů je také do budoucna třeba postupovat především systémově a vylepšit zonaci parku tak, aby byla první zóna začleněna do kompaktnějších celků. Jiní oborníci, zejména lesníci, naopak schvalují politiku parku, zejména zásahy proti lýkožroutu a nebo kritizují malý rozsah zásahů.\n\nNa území NP bylo vyhlášeno 24 státních přírodních rezervací a jiných maloplošných chráněných území, některé z nich přešly do I. zón NP a jako takové zanikly, ostatní jsou zařazeny kategorie přírodní památka (v roce 2003 jich bylo 27).\n\nNový zákon, který se má zabývat speciálně NP Šumava, připravuje od roku 2011 ministerstvo životního prostředí. První návrh zákona byl připraven Plzeňským krajem ve spolupráci s Jihočeským krajem, šumavskými obcemi a řadou odborníků. Podle premiéra Petra Nečase bylo, kromě zavedení IV. zón, hlavní vadou, že by hospodaření v Národním parku spravovala obecně prospěšná společnost (nezisková společnost) především pod správou krajů a nevytvářela tak pro vládu ČR žádný zisk, pouze náklady.\n\nNárodní park dlouhodobě zápasí s mnoha problémy, z nichž některé sice lze označit za zpolitizované a o nichž debata přerostla ve veřejnou diskusi. Problémem jsou zejména pravidelně se opakující kůrovcové kalamity a otázky zásahů proti nim. Vedou se velké spory o způsob zásahu – jeden názor, jež zatávají především ochránci a správa NP Šumava, je vytyčit území bezzásahových zón a nechat v těchto oblastech přírodu, ať si poradí sama. Pokud by to bylo možné, chtěla by správa NP Šumava během několika desítek až stovek let docílit toho, že by bylo co největší možné prostranství vyhlášeno bezzásahovými zónami. Druhý názor je oblíbený především u lesníků, místních a turistů. Ti by nejraději jakýkoliv náznak kůrovce řešili zásahem – vykácením a následným vysázením nových stromů. Neradi totiž vidí přírodu, na kterou si již zvykli, v \"chátrajícím stavu\" (místní a turisté) nebo by jim vyhlášení bezzásahových zón překazilo hospodářství se smrkovým dřevem. Jenže každý z těchto názorů má jak své východy, tak z něj plyne také i několik nevýhod. Jednou z výhod vymezení bezzásahových zón je zachování \"čisté\" přírody bez zásahů člověkem, k čemuž by vlastně i NP měl sloužit. Nevýhodou však je následné šíření kůrovce do okolních lesů. Avšak pojedeme-li se do míst 1. zóny NP Šumava – bezzásahové zóny podívat, všimneme si přirozené obnovy lesů. A jak se lesy začaly samy přirozeně obnovovat, tak tam začaly růst znovu i listnaté stromy, které byly z místních lokalit odstraněny a nahrazeny smrkem, což také přispělo k takovému rozsahu kalamity – lesy napadl lýkožrout smrkový, který napadá pouze smrky, a jelikož nebyly v lesích jiné stromy, napadal celé lesy. Další výhodou přirozené obnovy, což je i zároveň nevýhoda zásahů člověkem, je růst různověkých stromů – přičemž když pokácíme poškozené oblasti a ihned tam vykácíme nové stromy, budou lesy opět monokulturní a stejnověké – kůrovec napadá především hlavně staré stromy, takže zestárne-li les stejně, tak ho kůrovec ve stejné době napadne a jsme opět u kůrovcové kalamity. Na druhou stranu výhodou druhého názoru – pokácet napadené a vysázet nové – by bylo možné předejít kalamitě, bylo-li by to v našich silách, ale zároveň by bylo potřeba brát ohledu na to, jak má vypadat zdravý les, což je les, kde rostou různé druhy stromů. Zároveň napadení kůrovcem starých stromů patří k obvyklému přírodnímu chodu a předejdeme-li možným příčinám, kterým lze předejít, nebudeme již čelit tak častým stavům vyhlášených za kalamity.\nDalšími problémy jsou například politické spory týkající se těžby dřeva, výstavba dalších turistických středisek a areálů na území parku a CHKO, spory s vodáky a provozovateli s vodáctvím spojených zařízení na horním toku Vltavy, spory týkající se struktury a zonace parku a spory s obcemi, jejichž katastry zasahují na území parku, a v neposlední řadě netransparentní výběrová řízení.\n\nZnepokojivě působí zejména pochyby nad správností těžby dřeva v bezzásahových zónách NP a možnosti uskutečnění developerských záměrů v těchto oblastech, stejně jako hrozba ponechání Šumavy kůrovci a zvyšující se nezaměstnanost v zanedbaných šumavských obcích. Současná struktura (rozdrobení bezzásahových prvních zón do z ekologického hlediska nefunkčních minienkláv) a zásahy proti kůrovci, v době nedávno minulé, dokonce v 1. zónách, jsou terčem kritiky ochránců přírody, ekologů – vědců i oficiálních organizací zabývajících se ochranou přírody na mezinárodní úrovni.\n\nStanovisko odpůrců i zastánců lesnických zásahů v I. zóně NP je dlouhodobě známo (Rozepře o koncepci NP Šumava). Podle sdělení Správy NP byla Správa NP Šumava v roce 2011 povinna zasáhnout na hranicích s Rakouskem proti lýkožroutovi smrkovému (kůrovci) na základě mezistátní dohody mezi ČR a Rakouskem. Vedení NP Šumava si uvědomuje, že v lokalitě Smrčiny se vyskytuje tetřev hlušec a právě hnízdí. Zamýšlený zásah do porostu by však podle sdělení NP probíhal ve stejné lokalitě a ve stejné vzdálenosti od hnízdišť jako v roce 2010, kdy tetřeví populace kvůli zásahům žádným způsobem neutrpěla.\n\n15. prosince 2010 Nejvyšší správní soud ČR na podnět soukromého aktivisty rozhodl o zrušení zákazu vstupu do oblastí Smrčina, Trojmezná, Vltavský luh, Horskokvildské slatě, Modravské slatě, Křemelná a Plesná s Poledníkem mimo značené cesty, protože tak razantní omezení nebylo v nařízení Správy NP dostatečně zdůvodněné. Dotčené oblasti nepatří k první zóně národního parku, ale dnes zde žije například jediná životaschopná populace tetřeva hlušce v České republice. Navrhovatel podle soudního spisu uvedl, že odpůrce nemá dostatečně přesný přehled, v jakých lokalitách v NP Šumava žije jaký počet tetřevů.\n\nSpráva NP Šumava je resortní organizace zřízená ministrem životního prostředí v dubnu 1991 v souvislosti se zřízením Národního parku Šumava. Do 31. prosince 2014 nesla název \"Správa NP a CHKO Šumava\", ale na základě zákona č. 250/2014 došlo od 1. ledna 2015 k podřízení správy CHKO pod správu národního parku a tím i vypuštění označení CHKO z názvu správního orgánu.\n\nPosláním organizace je výkon státní správy v oblasti ochrany přírody a krajiny, zemědělského půdního fondu. Její povinností je péče o pozemky, porosty a drobné vodní toky ve svěřeném území. Správa má dbát na to, aby turistika a rekreace území parku a CHKO nezhoršovala prostředí. Je zodpovědná za osvětu vysvětlují cíle parku a přírodní procesy ve svěřeném území. Krátkodobým úkolem Správy NP je realizace pěstebních opatření proti přemnožení lýkožrouta smrkového (kůrovce) v rámci pravomocí a způsobem, který je jí zákonem vymezen. Dlouhodobým úkolem je vytvoření a ochrana přirozeného bezzásahového ekosystému.\n\n\nAudit hospodaření Správy NP a CHKO Šumava za období 2009 až 2011, provedený společností PricewaterhouseCoopers, prokázal závažná pochybení v hospodaření této organizace. Těžba dřeva na území parku byla podle auditu zadávána bez výběrových řízení a vedení organizace odmítlo auditorům poskytnout seznam odběratelů. Současně s tím bylo odhaleno obcházení platných zákonů o vypisování výběrových řízení jejich rozdělováním do menších částí, u nichž nebyla povinnost takové řízení vypisovat.\n\nGeologická prozkoumanost území národního parku i celé Šumavy je celkově na nízkém stupni. Teprve v posledních letech zde dochází k dalším průzkumům, které ukazují, že Šumava je komplikovaná klenbovitá struktura varisky přepracovaných krystalických hornin moldanubika. Šumava patří mezi nejrozsáhlejší a nejstarší pohoří střední Evropy s rozsáhlými relikty vrcholových plošin, ležících v několika úrovních v nadmořské výšce nad 1000 m n. m. Tyto jsou zachovány v její centrální části a nazývají se Šumavské pláně. Na Šumavě převládají přeměněné horniny a hlubinné vyvřeliny (především ruly a svory). V nejmladších geologických obdobích ovlivňovala tvářnost Šumavy řada horských ledovců a vysílala své splazy do údolí. Jejich působením vznikly příkré skalní stěny ledovcových karů a množství přesunutého materiálu. Působení ledovce modelovalo také nejvyšší vrchol na české straně Šumavy, Plechý s 1378 m. Některé říčky, jako Vydra a Křemelná vyhloubily kaňonovitá údolí. Z geologicky utvářených zajímavostí jsou atraktivní útvary nazývané \"obří hrnce\" vznikající erozí například v Povydří. Pro Šumavu typickou půdou je rašelinná půda (organozem, Histosol).\nNejvyšší horou na území národního parku Šumava je Plechý (1378 metrů) ležící v geomorfologickém okrsku Plešská hornatina. Plechý je zároveň i nejvyšší horou české a rakouské Šumavy. Nejvyšší vrcholy:\nVodstvo NP Šumava tvoří prameniště a rašeliniště, vodní toky, ledovcová jezera a umělá vodní díla.\n\nNP Šumava probíhá hlavní evropské rozvodí mezi Severním a Černým mořem. Hydrologicky náleží většina území k úmoří Severního moře, povodí Labe s hlavními řekami Vltavou a Otavou. Pouze malá část území při státní hranici spadá do povodí Dunaje, který ústí do Černého moře.\n\nCelé území Národního parku Šumava je zahrnuto do chráněné oblasti přirozené akumulace vod (CHOPAV), v němž jsou uplatňována ochranná opatření, jejichž cílem je zabránit snižování vodního potenciálu území, nepříznivým změnám jakosti vod a negativním zásahům do přírodních poměrů. Klimatické podmínky, mokřady, rašeliniště a lesní plochy ovlivňují příznivě akumulaci vod v území a regulaci jejich odtoku.\n\nVýchodní část území NP Šumava je odvodňována Teplou a Studenou Vltavou. Vltava jako Černý potok pramení na svahu Černé hory a po soutoku s Vltavským potokem u Borových Lad se stává Teplou Vltavou, po soutoku se Studenou Vltavou nedaleko Volar, nese jméno Vltava. Severozápadní oblast NP Šumava odvodňuje Otava vznikající soutokem Vydry a Křemelné u Čeňkovy Pily. Podél jejich toku se vytvořila kaňonovitá a strmá údolí. Vydra vzniká v Modravě soutokem Roklanského, Modravského a Filipohuťského potoka a dále přibírá Hamerský a Zhůřský potok. Přítoky Křemelné tvoří potoky Slatinný, Jezerní, Prášilský a Plavební. Na západě a v okolí Medvědí hory zasahuje na území parku povodí řeky Řezná tekoucí do Dunaje. \n\nV NP Šumava leží tři jezera ledovcového původu Plešné, Prášilské a Laka. V současnosti jsou ovlivněna acidifikací převážně přirozeného původu. V šumavských rašeliništích se nachází rašelinná jezírka. Největší je v Chalupské slati u Borových Lad, menší v rašeliništi Tříjezerní slať u Srní a v Rokytské a Mlynářské slati u Modravy.\nJsou například plavební kanály, náhony a umělé nádrže. Mezi umělé nádrže patří bývalé plavební a rybochovné nádrže, nebo přehrady. V NP Šumava se také nachází plavební Schwarzenberský kanál a Vchynicko-tetovský kanál, které sloužily k plavení dřeva z těžko přístupných lesních míst. Vchynicko-tetovský plavební kanál slouží nyní pro potřeby elektrárny na Čeňkově Pile. Nejvýznamnější údolní nádrž je Lipenská údolní nádrž, jež byla vybudována na Vltavě v letech 1950-1960 u obce Lipno jako první stupeň vltavské kaskády.\n\nPodnebí Šumavy má přechodný ráz mezi klimatem oceánským a vnitrozemským, takže má poměrně malé roční výkyvy teploty a poměrně vysoké srážky během celého roku. Šumava náleží do chladné klimatické oblasti. Teploty se mění především s nadmořskou výškou (průměrné teploty jsou ve výšce 750 m n. m. ca 6 °C a v 1300 m n. m. asi 3 °C) a liší se i vlivem terénu. Nejchladnějším měsícem bývá leden, nejteplejším červenec. Největší množství srážek je v centrální části Šumavy a liší se samozřejmě na návětrné a závětrné straně pohoří (srážkový stín). Nejvíce sněhu je v nejvyšších polohách příhraničního hřebene, nejméně na severovýchodním okraji Šumavy. Souvislá sněhová pokrývka leží v nejvyšších polohách 120-150 dní. Ve vrcholových polohách jsou časté mlhy, na vrcholcích a hřebenech silný vítr a námraza.\n\nVegetační stupně v NP Šumava : jedlobukový, smrkojedlobukový, smrkový.\n\nBiotopy v NP Šumava- vodní toky a nádrže, mokřady a pobřežní vegetace, prameniště a rašeliniště, skály a sutě, sekundární trávníky a vřesoviště, křoviny, lesy, biotopy silně ovlivněné nebo vytvořené člověkem.\n\n\n\nDynamika lesních ekosystémů na Šumavě bývá zpodobňována ve formě tzv. velkého a malého vývojového cyklu. Ve společenství šumavských horských smrčin mohou probíhat změny, obměně porostu formou malého vývojového cyklu, mozaikovitě, kdy dochází k odumírání na menších plochách a nahrazován v ekosystému stejným druhem (např. smrk smrkem, dub dubem) nebo vlivem významné události může obměna procházet tzv. velkým vývojovým cyklem, kdy dochází v ekosystému nahrazení druhu dlouhověkého, typického pro klimaxový stav ekosystému, druhem krátkověkým. K obměně ekosystému tak dochází postupně. Nastává stádium přípravného lesa a přechodného lesa. Ekosystém lesa může být na velké ploše rozvrácen vlivem velkoplošné disturbance (narušení). Tímto narušením je na Šumavě a v dalších horských lesích obvykle přemnožení kůrovce, ale může jím být kalamita jakéhokoliv jiného organismu jenž letálně a velkoplošně poškodí porosty smrku a tak navodí významnou změnu ekosystému. Podmínky k namnožení kůrovce a odumírání porostů na velkých plochách obvykle vytvářejí velkoplošné polomy. “ Velkoplošné poškození ve stádiu vrcholného lesa může zahájit velký vývojový cyklus, obnovu lesa. Tytéž změny v ekosystémech mohou způsobit, a jinde způsobují, například rozsáhlé požáry.\n\nV lesnické praxi jsou disturbance rušivým elementem, poškozujícím lesní porosty. Podobně tak bylo zpočátku nahlíženo na kalamity v NP Šumava, jako na jevy které poškozují klimaxový stav přírodního pralesa, jenž je považovaný za nejstabilnější. Z toho důvodu byl za původní přírod­ní les považován pouze starý nedotčený les, nenarušovaný ani přírod­ními disturbancemi a preferováno pouze jediné stádium přírodního lesa a proti disturbancím bylo zasahováno jako proti nežádoucímu a nepřirozenému jevu. Současný pohled, podpořený novými studiemi z horských i boreálních smrčin považuje disturbanci za klíčový proces ve vývoji Šumavských ekosystémů a proto je podle odborníků na ekologii třeba ponechat Šumavské lesy samovolnému přirozenému vývoji.\n\nMateriály lesnických odborníků uvádí, že na základě poznatků o stárnutí lesa je zároveň patrný velký problém lesních rezervací tzv. pralesovitého typu, jako jsou například některé oblasti v NP Šumava: Jen málo z nich je obklopeno porosty v různém stádiu vývoje lesa a je takového rozsahu aby byly splněny požadavky vývojové samostatnosti. Takže při ponechání území samovolnému vývoji, což je často proklamovaný cíl managementu přírodního lesa, může v rámci běžného vývoje snadno nastat situace, že lesní ekosystémy ztratí charakter, kvůli kterému byla jejich ochrana vyhlášena.\n\nV lednu 2007 zasáhl park orkán Kyrill, který dosahoval v nárazech rychlosti až 170 km/h, většinou okolo 130 km/h. Způsobil rozsáhlé škody na lesních porostech, kolem 840 tisíc m³ padlého dřeva.\nV srpnu 2009 byla otevřena speciální turistická zážitková trasa u rozhledny Poledník, která nabízí možnost sledovat přirozenou obnovu lesa. Jde 700 metrů vedených jedním z polomů z menších polomů o velikosti několika hektarů vedenou převážně po zemi s vyvýšenou vyhlídkovou plošinou. Stezka má být otevřena minimálně 10 let a pro turisty je otevřená v letní sezóně od července do září.\n\nSkoro celé území Šumavy je pokryto lesy, horskými lesy a horskými smrčinami, jsou zde také rozlehlá rašeliniště. Rozbory pylu v sedimentech rašelinišť\na jezer potvrzují, že smrky rostou na Šumavě hojně a trvale posledních 9000 let. Společně s borovicí, břízou, lískou a olší patří k nejstarším\nosídlencům Šumavy. Většina lučních mokřadů na Šumavě vznikla až díky působení člověka po odlesnění části krajiny. Tam, kde kdysi bývaly rašelinné a podmáčené smrčiny, jsou dnes většinou rašelinné a ostřicové louky.\n\nŠumavská květena a rostlinstvo je charakteristickou ukázkou středohorské středoevropské flóry a vegetace, se specifiky, danými relativní blízkostí alpského vysokohorského masivu. Celkový počet taxonů vyšších rostlin v rámci celé oblasti současné CHKO a NP Šumava lze odhadnout asi na 1260 taxonů. V NP Šumava se vyskytuje více než 500 druhů.\n\nFauna Šumavy je významně ovlivněna velikostí území, velikostí zón s nejvyšším statutem ochrany, členitostí území, různorodostí biotopů a především lidskou činností. Významnou součást Šumavy představuje fauna horských smrkových lesů.\nVodní toky Šumavy jsou jednou z nejvýznamnějších oblastí výskytu vydry říční v ČR. Pro Šumavu významnými druhy jsou rys ostrovid, tetřev hlušec, datlík tříprstý, sýc rousný nebo kos horský. I přes silný úbytek během posledních několika desítek let na Šumavě populace tetřeva hlušce i tetřívka obecného zatím přežívají.\nPopulace tetřeva hlušce na Šumavě je jedinou životaschopnou populací tetřeva v ČR a proto je i velmi citlivá na rušení. Na území NP a CHKO Šumava je možné pozorovat až tři druhy orlů. I v dnešní době jsou tito kriticky ohrožení dravci pronásledováni. Nebezpečí pro tyto ptáky představují hlavně otrávené návnady v podobě mrtvých zvířat, která jsou předkládána na újedištích, jimiž se orli převážně v zimním období přiživují či ilegální odstřel.\nMezi vyhubené savce šumavských hvozdů patří například medvědi (poslední zastřelen v roce 1856). Původně již ve středověku byli vyhubeni velcí kopytníci zubr a los. V posledních letech byli opět uměle vysazen jelen, rys ostrovid, kočka divoká a další drobné šelmy. Dnes je nejznámější šumavskou šelmou v 80. letech 20. stol. úspěšně vysazený rys ostrovid. Myslivci na území NP pečují o velké druhy kopytníků, především jelena lesního. Pravděpodobně od roku 2007 můžeme hovořit o trvalém usazení bobrů na území NP a CHKO Šumava.\n\nMimo zřejmě vyhynulého hořečku mnohotvarého pravého (Gentianella praecox subsp. praecox) se na území Šumavy vyskytují čtyři endemity: oměj šalamounek (\"Aconitum plicatum\"), hořeček mnohotvarý český (\"Gentianella praecox\" subsp. bohemica), zvonečník černý (\"Phyteuma nigrum\") a na Horské Kvildě popsaný prstnatec májový rašelinný (\"Dactylorhiza majalis\" subsp. turfosa). V karech žije endemický střevlík Šumavy \"Oreonebria castanea sumavica\".\n\nGlaciální relikty jsou zbytkem tundry, postupující do střední Evropy v období doby ledové s od severu sem pronikajícím pevninským ledovcem. Na Šumavě jsou těmito zbytky především nemnohé druhy vrchovištní květeny a některé druhy rostoucí v ledovcových karech.\n\nVýskyt bolševníku velkolepého (v oblasti Šumavy) je podle zprávy MŽP (z r.1998) v podstatě pod kontrolou. \"…Invazí lupiny mnoholisté je zasažena většina Šumavy, na některých lokalitách již tvoří dominantu a mění celkový ráz místní vegetace,…\"\nAby byla lupina mnoholistá (\"Lupinus polyphyllus\") zcela vyhubena, jsou plánovány 3-5 let vytrhávání, či kosení. Je očekáváno, že ruční vytrhávání, bude třeba opakovat 3 roky, aplikovat herbicid Roundup, použít pokos větších ploch, případně spásání. Na ošetřených plochách je docela zřetelné, že lupina na kosených plochách brzy opět nakvétá a rychle regeneruje, ale na plochách ošetřených herbicidem pomalu skomírá.\n\nV důsledku sklářství na Šumavě docházelo k rozsáhlému odlesňování a zjednodušení skladby lesa. Stejný efekt měl rozvoj lesnictví. Zde docházelo ke změně skladby lesa výsadbou užitkového smrku i na zcela nevhodných lokalitách. Původní porosty byly změněny na stejnověké lesní plantáže dřevařských společností. Následné pastevectví s převážně umělou výsadbou způsobilo opakované rozpady biocenóz. O kůrovcových kalamitách jsou vedeny záznamy od 19. století.\n\nÚzemí dnešního národního parku bylo průmyslem ovlivněno jen minimálně. V minulosti sem okrajově zasahoval zlatonosný kašperohorský revír využívaný pravděpodobně již od doby Keltů až do 19. a 20. století. Rýžování a těžba zlata probíhaly v okolí Rejštejna − v povodí Otavy a jejího přítoku Losenice. Díky těžbě dřeva a křemitého písku na území parku vznikaly sklárny (Hůrka, Prášily, Filipova Huť, Zlatá Studna, Antýgl) a dřevovýroba (Modrava, Stožec, Nová Pec). V období druhé světové války byla ve Františkově vybudována (zčásti podzemní) továrna firmy Messerschmitt na díly k stíhacím letounům Me 109 a později Me 262. Na budování továrny pracovali ruští a francouzští zajatci, později Belgičané, Poláci a Ukrajinci. Podle některých tvrzení je místem, kde byly ukryty cennosti a dokumenty říšských úřadů. NP Šumava nepovažuje podzemní výzkumné práce na zpřístupňování podzemní továrny za ohrožení pro prostředí v NP.\n\nZemědělství zaujímá relativně významnější postavení než průmysl. Jsou zde vhodné podmínky k chovu skotu a pícninářství. Významné je lesní hospodářství.\n\nZ důvodu nepříznivých přírodních poměrů zůstávalo území NP Šumava dlouho neosídleno. Existují ovšem stopy osidlování předhůří Šumavy Kelty a stopy činnosti Keltů na Šumavě.\n\nV době halštatské (8. až 5. století př. n. l.) byla v předhůří Šumavy vybudována četná hradiště: Sedlo u Albrechtic, Věnec u Lčovic, Jámy u Mičovic, Hrádek u Třebánic a Raziberg u Boletic. Rovněž v této době bylo v předsunuté poloze, přímo uprostřed šumavského hvozdu, postaveno i hradiště Obří hrad u Nicova. Je položeno na skalní ostrožně hory Valy v nadmořské výšce mezi 970,8 až 985 m. Cesta k akropoli vede přes předhradí a jeho val. Akropole byla opevněna zdvojenými kamennými hradbami. Obří hrad je nejvýše položené keltské hradiště v Čechách. Podle archeologických nálezů (respektive jejich absence) zřejmě nebylo trvale obydleno, nejspíš kvůli drsnému horskému klimatu. Důvod stavby hradiště na tomto špatně dostupném a téměř neobydleném místě je zatím nejistý. Nelze vyloučit, že hradiště mohlo sloužit ke konání náboženských obřadů. Kamenné valy Obřího hradu jsou patrné hned na několika místech, v centrální části je zachován jakýsi oltář či obětiště. Z hradiště byl daleký výhled do údolí. Ve středověku byl na 6 km vzdáleném vrchu postaven hrad Kašperk k ochraně zlatonosných vodních toků a obchodních stezek vedoucích tudy na jih. Hradiště Obří hrad bylo prohlášeno za kulturní archeolo­gickou památku. Památka Obří hrad je součástí naučné stezky \"Keltové\", provozované NP Šumava.\n\nÚzemí NP Šumava náleží do dvou krajů − Plzeňského kraje a Jihočeského kraje a do tří okresů – Klatovy, Prachatice, Český Krumlov. Je řídce osídleným územím. V současnosti je na území NP pouze 9 obcí (Prášily, Srní, Rejštejn, Modrava, Horská Kvilda, Kvilda, Strážný, Stožec a Nová Pec), ve kterých trvale žije 2000 obyvatel. Obce v NP však metodiky Správy NP vnímají jako silné ovlivnění svého rozvoje.\n\nZásadní význam pro utváření osídlení na území národního parku měla novější kolonizace v 17. a 18. století. V roce 1848 bylo zrušeno poddanství a oblast byla rozdělena do okresů – Klatovy, Prachatice, Sušice a Vimperk. Při vzniku ČSR došlo k několika pokusům Němců o odtržení části Šumavy. Roku 1938 byla smlouvou mezi Francií, Británií a Německem, nazývanou Mnichovská dohoda, odtržena mimo jiných oblastí i značná část Šumavy a Pošumaví a připojena k Velkoněmecké říši, což bylo zdůvodněno vyšším počtem obyvatel hlásících se k německé národnosti. Po konci 2. světové války dochází k opětnému připojení území, k vysídlení Němců do Německa a Rakouska a k znovuosidlování Šumavy obyvateli převážně české národnosti a opět jejich následnému vysidlování z oblasti hranic a vojenského prostoru při vzniku \"železné opony\". Budovy byly srovnány se zemí a z širokého prostoru kolem hranic se stala neobydlená oblast, kde byl prakticky zákaz vstupu. Jakákoliv činnost člověka tak zde byla omezena, což do politických změn roku 1989 ochránilo přirozené přírodní procesy.\n\nSpráva NP Šumava se pokouší doporučovat, jak by měla vypadat architektura nových staveb na Šumavě, a vytvořila předpis pro šumavský krajinný ráz a architekturu. S nápadem najít co nejobjektivnější pravidla pro tvorbu kulturní krajiny přišli v Hartmanicích v roce 2007 starostové šumavských obcí. Správa NP Šumava se nyní záměr pokouší realizovat. Sídla nebo části sídel byly rozděleny do kategorií podle krajinářské hodnoty a byly vytvořeny urbanistické a architektonické rukověti. Tyto příručky navázaly a rozpracovaly podobné obsažené v Územní studii Šumavy vytvořené Jihočeským krajem. Výsledky mapování a rukověti jsou vydány v knižní publikaci Krajinný ráz Šumavy a stručně v letáku Krajina Šumavy.\n\nZásady pro územní řízení a stavební činnost v NP jsou obsaženy ve zřizovacím předpisu NP Šumava. Investoři a projektanti staveb jsou povinni dbát, aby architektonické řešení staveb nebo jejich změn navazovalo na charakter národního parku a jeho stavební tradice z hlediska estetického začlenění staveb do krajiny. Zákon o ochraně přírody a krajiny z roku 1992 upravil ochranu krajinného rázu, kterým se rozumí zejména přírodní, kulturní a historická charakteristika určitého místa či oblasti, a je chrání tak NP Šumava před činností snižující jeho estetickou a přírodní hodnotu. Regulace se tak nyní týká i koeficientu zastavění pozemku, výšky zástavby, použitých materiálů, typu a sklonu střechy či typu a barvy střešní krytiny. Úpravy jsou údajně splnitelné běžnou stavbou, doporučené vzory mají charakter historických staveb.\n\nV katastrálním území Filipova Huť byla v lese vystavěna vila pro miliardáře Zdeňka Bakalu, která podle některých názorů narušuje krajinný ráz. Faktem je, že i v roce 2011 v katastrálním území Horská Kvilda a Filipova huť byla například rozhodnutím stavebního oboru MÚ Kašperské hory povolena třípodlažní 8,5 metrů vysoká (výška z úrovně 1. patra) novostavba rodinného domu.\n\nŠumava lákala romantické duše již od 18. století, kdy lze zaznamenat první výpravy prosekávající si cesty šumavskými pralesy. Turistika se zde rozvíjí od 19. století. NP Šumava je turisticky přitažlivý především v letní a zimní sezóně. Turisté jsou povinni dodržovat návštěvní řád. Národní park má unikátní přírodu zachovat – nejen pro ni samotnou, ale také proto, aby ji mohli i nadále obdivovat turisté, kterých sem každoročně přijíždějí dva miliony.\n\nPo zrušení vojenského pásma a pohraničního pásma na Šumavě je zpřístupněna oblast zčásti neporušené krajiny. Turisté zde mohou nalézat zbytky vesnic, které se staly součástí hraničního pásu, či střelnice a byly zničeny při vojenských cvičeních, stejně jako obdivovat faunu a flóru, která v takových místech zůstala po půl století mnohdy bez vlivu člověka. Mezi negativní vlivy turistického ruchu patří zejména nová výstavba, znečišťování a devastace přírody, škody způsobené nezodpovědným provozem motorových vozidel, bezohledné ničení kulturních památek.\n\nZáměrem turistického průmyslu je v budoucnu dovybudování kvalitních sjezdovek, podobně jako například v Krkonoších a Jeseníkách, které mohou přinést chudým obcím i cenné devizy prostřednictvím zahraničních turistů. Uvažovalo se například o výstavbě lyžařského areálu na Smrčině a sousedním Hraničníku. Plánovaná výstavba nových sjezdovek se stala nejen terčem kritiky aktivistů, ale je také médii prezentována i jako politická objednávka přímo od prezidenta ČR V. Klause.\"Rád bych řekl, že to otevře i některé lyžařské sjezdovky, ale … on vůbec nemohl pochopit, že mne baví více ty sjezdovky, takže mám skoro strach, že v tomto smyslu to nic takového nepřinese.\" řekl prezident na otázku zda Jan Stráský, od roku 2011 prozatímní ředitel Správy NP Šumava, může uvolnit nové turistické nebo lyžařské projekty.\n\nOblast národního parku patří mezi turisty k těm velmi populárním. V létě se turistický ruch soustřeďuje především do oblasti šumavských jezer, slatí v okolí Modravy, Kvildy a Borových Lad, k pramenu Vltavy, na Poledník, do Povydří a blízkého Srní a do oblasti Nové Pece. Horní tok Vltavy je též oblíben vodáky. V zimě je pak pro lyžaře nejzajímavější Modrava a Kvilda.\n\n\nZřizovatelem naučných a poznávacích stezek je Správa NP Šumava\n\nVenkovní expozice\n\n\n"}
{"id": "48650", "url": "https://cs.wikipedia.org/wiki?curid=48650", "title": "Šikana", "text": "Šikana\n\nŠikana (z francouzského \"chicane\") označuje fyzické i psychické omezování či týrání (často, potažmo nejčastěji aktuálně slabšího) jedince v kolektivu, respektive ve společnosti. Dochází k ní bohužel ve všech skupinách věkových i sociálních, a dokonce napříč mezi nimi (tj. šikana mezi různě starými lidmi z různých společenských vrstev). Setkat se s ní můžeme v jakémkoliv typu škol a školských zařízeních, v armádě, ve sportovním klubu, ve vězení (šikana spoluvězně anebo snaha šikanovat personál ve vězení), ale i v rodině (zaměřena většinou na neoblíbené, respektive méně oblíbené dítě, ale i dospělého (domácí násili, a to na mužích i ženách)), v zaměstnání (podle toho, zda je původcem kolega či nadřízený, se jedná o mobbing, nebo bossing) či nejobecněji ve společnosti (např. šikana hosta v restauraci, ve společenství vlastníků jednotek atp.).\n\nVarianty šikany jsou velmi různé, stejně jako metody, kterými je prováděna. Zpravidla má agresor nad obětí fyzickou, početní anebo mocenskou (byrokratickou) převahu. Následky šikany si do dalšího života odnášejí všichni zúčastnění, největší dopad má ale pochopitelně na oběť. Šikana mívá i sexuální formu: dominant a submisiv. Většinou dominant na svojí oběť používá bič a další sexuální pomůcky.\n\nNěkdy bývá jako „šikana“ označováno také byrokratické obtěžování (potažmo přetěžování) a omezování.\n\nSlovo šikana má původ ve francouzském „chicane“, což znamená „zlomyslné obtěžování, týrání, sužování, pronásledování, byrokratické lpění na liteře předpisů, například vůči podřízeným nebo vůči občanům, od nichž šikanující úředníci zbytečně vyžadují nová a nová potvrzení a razítka, nechávají je pro nic za nic čekat atd.“\n\nV tomto významu se slovo šikana uplatňuje právě v souvislosti se zneužíváním moci a obtěžováním v byrokratických systémech. Šikanovat tak mohou např. státní úředníci anebo policisté.\n\nDnes je však častěji používáno jako synonymum pro psychotraumatizaci ve skupině, přičemž je především označením pro opakované týrání, zotročování, ponižování nebo omezování jedince, popřípadě skupiny jiným jedincem anebo skupinou prostřednictvím agrese či manipulace.\n\nV přeneseném smyslu se pak slovo používá pro označení jakéhokoliv omezování (často, potažmo nejčastěji aktuálně) slabších subjektů silnějšími. V dopravní terminologii se jako šikana označuje zakřivení vozovky obrubníkovými výběžky, které nutí řidiče zpomalit a tak slouží ke zklidňování dopravy.\n\nŠikana může mít fyzickou i psychickou podobu a projevuje se ve všech skupinách věkových i sociálních. Za určitých okolností může šikanování přerůst až do forem skupinové trestné činnosti (večtně zločinného spolčení) a v některých opravdu závažných případech nabýt i rysy organizovaného zločinu.\n\nAsi nejkomplexněji šikanu představuje ve svých knihách PhDr. Michal Kolář, který pracuje s tzv. „trojrozměrným praktickým pohledem na šikanování“. Tímto pohledem zkoumá vnější znaky, kterými se šikana vykazuje, charakter vztahu agresora a oběti a vývojové stádium, v němž se konkrétní případ nachází.\n\nDefinice šikany jako „opakovaného týrání, zotročování, ponižování nebo omezování jedince nebo skupiny jiným jedincem nebo skupinou prostřednictvím agrese či manipulace“ se opírá právě o vnější znaky šikanování.\n\nCharakteristické vnější rysy šikany jsou dále:\n\nŠikanu je možné členit dle následujících kritérií:\n\nKritéria dělení umožňují klasifikovat různé typy šikany. Znalost variant a typologie usnadňuje „léčení“ i odhalení signálů, které šikanovaný dává svému okolí.\n\n\"Tradiční křticí rituály zacházení s nováčky (např. úklid míčů po tréninku jen nováčky) mj. nejsou šikanou v pravém slova smyslu. Od šikany jako takové se odlišují tím, že „slouží spíše zábavě, jsou jednorázové, oběť je často podstupuje dobrovolně, přičemž ví, že jde o zkoušku, při které se vše řídí pravidly a zvykovým právem“.\"\n\"Vhodnější je tedy v těchto případěch patrně označení „praktiky blízké šikaně“.\"\n\nVztah, který se vytvoří mezi agresorem a obětí, může být až překvapivě silný. Příčinu je možné hledat v absenci citových vztahů, které jedinec substituuje intenzivním vztahem navázaným skrze šikanu, nebo v závislosti ne nepodobné závislosti drogové. V druhém případě vznikne u šikanujícího „návyk“, který musí uspokojovat stále většími dávkami. U oběti naproti tomu může pod tlakem šikany dojít k identifikaci s agresorem. V souvislosti s tím můžeme mluvit o vzniku „pseudosvědomí“, které šikanovaného kárá za negativní myšlenky o šikanujícím. To jsou jedny z důvodů, proč je velmi nevhodné konfrontovat oběť s agresorem či je jen společně vyslýchat. Oběť se při pohledu na svůj „vzor“ může agresora zastávat, nechce ho podrazit, často odvolává svá předchozí svědectví a případ před agresorem zlehčuje.\n\nNa šikanu je možné nahlížet jako na onemocnění skupiny. Pojem \"psychotraumatizace ve skupině\" ukazuje, že se nejedná jen o vztah mezi agresorem a obětí, nýbrž že jde o \"infekci\", která postihla vztahy v celé skupině. Vývoj této choroby pak postupuje od prvotního ostrakismu, přes počátky systematizace a vytvoření jádra šikanujících, až po fázi, kdy normy agresorů přijímají či respektují všichni členové skupiny, páni i otroci, a kdy je možné mluvit o \"dokonalé šikaně\". Poslední fáze mohou být provázeny zapojením šikany do oficiální struktury příslušné instituce (především věznice či armáda, ale i školská zařízení a u mobbingu pracoviště). V takových případech pak šikanující představují „příkladné“ členy kolektivu, kterých se instituce mnohdy zastává.\n\nZnalost vývojových stádií je podmínkou pro úspěšnou léčbu. Aplikace nevhodných metod pro konkrétní fázi nebo náprava založená pouze na odstraňování vnějších znaků může vést ke zhoršení situace a k prohloubení šikany.\n\nPříčiny nárůstu agrese (tedy i šikany) je možné vidět v rychle se měnících životních podmínkách, v absenci požadavku na neagresivní chování i v obecné krizi autority. V takovém prostředí pak skupinová dynamika může vést k agresi projevované například šikanou.\n\nNejsilnějším faktorem, který ovlivňuje vznik šikany, jsou osobnostní charakteristiky členů skupiny. Podstatná je také osobnost autority, pod kterou skupina spadá, např. nadřízený, učitel, rodič. Nevhodné chování autority může být dokonce impulzem ke vzniku šikany nebo jejím podpůrným faktorem. Pouze ve strukturách, v nichž je šikana tradicí (armáda, vězení, ale i školská zařízení, v nichž není šikana dlouhodobě řešena), ustupuje profil osobnosti do pozadí. Šikana se objevuje převážně tam, kde je kolektiv uzavřeným celkem, z něhož nelze kdykoliv beztrestně vystoupit (škola, vojna, vězení).\n\nAgresoři bývají starší, fyzicky vyspělejší jedinci nebo skupina disponující početní převahou. Šikanující mnohdy pochází z prostředí, kde je agrese prostředkem jednání. K šikanování ho často vede vlastní zakomplexovanost, nedostatek sebevědomí a nejistota. K oběti bývá bezohledný a mnohdy ji považuje za méněcennou.\n\nObětí bývá často jedinec, který se nějak odlišuje. Spektrum odlišností je velké, nejčastěji jsou šikanováni jedinci handicapovaní vzhledově, sociálně či fyzicky, lidé úzkostní, plaší, či ti, kteří se odlišují rasově, národnostně, vyznáním nebo chováním. Stejně tak se může obětí stát nový člen skupiny (nový žák, spolupracovník).\n\nŠikanující i šikanovaní mají některé společné rysy. Mají horší výsledky (ve škole, v práci), jsou v kolektivu méně oblíbeni, mívají nižší sebevědomí a častěji zakoušejí problémy v rodině. V jedné osobě se také může spojovat role oběti a agresora. U těchto tzv. „agresivních obětí“ jsou ještě umocněny negativní důsledky šikany ve srovnání s jednoznačnými oběťmi či jednoznačnými agresory.\n\nFormu ovlivňuje jednak věk účastníků (u dětí jsou praktiky mírnější než u mladistvých), pohlaví (u mužů je typičtější fyzická forma, u žen psychická a šikanování ženami je obecně méně častější). Nejkrutější formy šikanování se objevují tam, kde je oběť nucená pobývat společně s agresorem na jednom místě (školní zájezdy, internáty, výchovné ústavy, věznice apod.).\n\nMezi formy šikany patří ignorování oběti, její izolace, pomlouvání a zesměšňování (snižování pozice v kolektivu), ale i vyhrožování, udílení násilných a manipulativních příkazů a vydírání. Dále sem řadíme krádeže věcí, jejich poškozování a nedovolenou manipulace s nimi. V neposlední řadě jde o praktiky fyzického násilí, a to i za použití zbraní. Nelze pominout ani šikanu se sexuálním podtextem, ta sahá od verbálního obtěžování až k pohlavnímu zneužívání a znásilnění.\n\nNovým fenoménem je kyberšikana. Ta využívá možností, které jí poskytují moderní technologie, jako jsou mobilní telefony, fotoaparáty, kamery a internet. Příkladem může být nahrání ponižující situace na mobilní telefon a její rozesílání ve formě MMS či přes internet. Jde pak o „dovršení“ klasické šikany. Jiným odvětvím kyberšikany je terorizování jiných pomocí e-mailových zpráv, blogů atd.\n\nKolář\nve své knize \"Bolest šikanování\" uvádí třístránkový „reprezentativní přehled konkrétních typů a forem agresí a manipulací“, které zaznamenal při šetření a nápravě učňovských šikan ve své poradenské praxi.\n\nŠikana se může objevit kdekoliv, podmínky jejího vzniku nejsou totiž nijak neobvyklé. V každé skupině se najdou jedinci, kteří jsou méně oblíbení a vlivní.\n\nJde o mírné, převážně psychické formy násilí, kdy se ostrakizovaný člen necítí dobře. Ostatní ho více či méně odmítají, nebaví se s ním, pomlouvají ho, spřádají proti němu intriky a dělají na jeho účet drobné legrácky.\n\nExistuje více důvodů pro postoupení do druhého stádia. Jedna z možností je odreagování žáků prostřednictvím nejslabšího jedince, který funguje jako ventil. Druhá možnost může nastat na školních zájezdech, kdy nejslabší slouží jako oživení programu. Třetí možnost nastane, když se ve třídě sejde více agresivních jedinců, kteří prostřednictvím násilí uspokojují své potřeby. Při bití a týrání zažívají jedinci pocit moci, který prolomí poslední zábrany.\n\nOvšem ani v tomto stupni nemusí šikana vypuknout. V případě, že ve třídě existuje soudržnost, kamarádské vztahy a převažují pozitivní mravní hodnoty, kdy žáci mají zásadně negativní postoje k násilí a ubližování slabším, pokusy o šikanování neuspějí.\n\nV tomto stupni se vytvoří skupinka agresorů, tzv. \"úderné jádro\", které nyní již spolupracuje systematicky. Skupina je nyní rozdělena na řadu podskupin bojujících o vliv. Jestliže se do této doby nezformuje silná pozitivní podskupina, která bude alespoň rovnocenným partnerem podskupině tyranů, tažení tyranů za mocí může nerušeně pokračovat.\n\nNyní jsou normy agresorů přijaty, většina je považuje za nepsané zákony. Kolář (1997) varuje, že v této fázi se i mírní a ukáznění žáci začnou chovat krutě, týrat spolužáka a dokonce u toho pociťovat uspokojení.\n\nV poslední fázi dochází nastolení totalitní ideologie šikanování. Žáci jsou rozděleni na dvě skupiny lidí – na agresory a na oběti. Agresoři využívají vše, co lze zužitkovat, od materiálních věcí až po školní znalosti. Agresoři ztrácí veškeré zábrany, chtějí pouze provádět násilí, které považují za normální, dokonce za legraci. Tento nejvyšší stupeň je příznačný spíše pro šikany ve věznicích, vojenském prostředí a výchovných ústavech pro mládež. V mírnější podobě se však někdy vyskytuje i na školách.\n\nJak bylo zmíněno výše, šikanování se týká všech členů skupiny, v níž k ní dochází. Šikanování proto negativně postihuje oběť, ale i agresora a ostatní členy skupiny. Zasáhnout však může i jedince stojícího mimo skupinu, například rodiče šikanovaného.\n\nU agresorů dochází k upevňování antisociálních postojů. Odnášejí si zkušenost, že agresivní chování je možné využívat k osobnímu prospěchu. V dalším životě pak mají častěji problémy se zákonem.\n\nOstatní členové kolektivu („přihlížející“) přijímají názor, že společnost není schopna zajistit bezpečnost některým jedincům a že porušování mravních i zákonných norem není trestáno. V budoucnosti se pak při setkání s porušováním norem chovají pasivně nebo se takového porušování mohou sami dopouštět.\n\nOběti šikany trpí pochopitelně nejvíce. Potíže, které se u nich objevují, je možné zahrnout mezi posttraumatické stresové poruchy. U šikanovaných jedinců dochází ke zhoršení pracovních výsledků (školního prospěchu) a častější absenci v zaměstnání či záškoláctví. Klesá jejich sebevědomí a sebehodnocení, mají problém s navazováním vztahů. Dostavuje se i tzv. \"kumulovaný efekt\", oběť získává pocit, že není v pořádku a šikanování si zaslouží. Deprese a apatie může šikanovaný řešit útěkem k drogám a alkoholu. V závažnějších případech může přistoupit i k pokusu o sebevraždu.\n\nPodobně jako u ostatních členů skupiny také u obětí šikany roste pravděpodobnost, že se v budoucnu budou dopouštět neetického chování a násilí.\n\nŠikana ve škole není novinkou, je patrně stejně stará jako škola sama. Vědecká diskuse o šikaně však započala až v roce 1969 ve Skandinávii a až na konci osmdesátých let 20. století byly publikovány výzkumy i jinde ve světě (Velká Británie, USA, Austrálie, Japonsko, Nizozemsko, Kanada). Impulzem byly alarmující znaky, které vykazuje šikanování dnešní doby. Dochází k nárůstu počtu případů šikany, nárůstu brutality a rafinovanosti a naopak klesá věk aktérů šikanování. Nově se objevuje fenomén „šikanovaného učitele“.\n\nMinisterstvo školství šikanu definuje následovně:\n\nVe své zárodečné formě je šikana přítomna prakticky na všech školách. Výzkum z roku 2001 provedený na 66 základních školách, při němž bylo osloveno přes 6000 žáků, přinesl šokující výsledky: na 2. stupni ZŠ je šikanováno 41 % žáků. Šikanování většinou neprobíhá cestou ze školy či do školy tzv. \"na ulici\", nýbrž v prostorách školy (v šatnách, na záchodcích a všude jinde, kde jsou děti bez dozoru). Problémem statistického zachycení šikany je její skrytost, neochota některých učitelů a ředitelů přiznat výskyt šikany, ale i rozdílné chápání toho, jaké chování už je možné za šikanu považovat.\n\nŠikana se nevyhýbá ani středním školám, může se objevit i na vysokých (koleje). Výraznější je na učilištích. Ve všech případech však šikana snižuje, pokud přímo neznemožňuje, pedagogické působení školy. Výchovný i vzdělávací efekt je v takových skupinách minimální.\n\nV 90. letech 20. století se v České republice nově objevila šikana motivovaná sociálně-ekonomickými rozdíly mezi žáky a jejich rodinami. Tyto rozdíly se projevují např. v oblečení či v mobilních telefonech, a jsou agresorům vítaným nástrojem, jak zasáhnout oběť na citlivém místě. V zavedení školních uniforem pak někteří vidí způsob, jak utlumit viditelnost sociálně-ekonomických rozdílů mezi dětmi.\n\nŘešení školní šikany má řadu překážek, mezi které může patřit chování učitelů, ředitelů i samotných žáků či nedostatečné legislativně-kázeňské pravomoci školy.\n\nPomineme-li tzv. utopická řešení, např. zrušení škol či úplné nahrazení školní docházky domácím vzděláváním, můžeme šikaně předcházet především zajímavou výukou s atraktivním programem. Prevenci šíření šikany pak dále představuje:\n\nŽáci a studenti by měli být vedeni k participaci na předcházení šikaně i na jejím řešení, ať již formou samosprávy nebo školních projektů. Jednoznačně přínosná je také dlouhodobá spolupráce s rodiči žáků a s institucemi, které se šikaně věnují (státní i nevládní organizace).\n\nStále častěji se obětí šikany stávají učitelé. Podle studie uveřejněné v časopise Pedagogika jsou útoky ze strany žáků důvodem, proč více než deset procent českých středoškolských učitelů uvažuje o odchodu ze školství.\n\nMobbing označuje nejrůznější formy znepříjemňování života na pracovišti. Charakteristická je pro ně skrytost, rafinovanost a zákeřnost. Při rozhodování, zda už jde o mobbing, se užívá tzv. Leymannova pravidla za mobbing lze považovat pouze chování, které se objevuje alespoň 1× týdně po dobu minimálně 6 měsíců. Někdy bývá pod mobbing zařazováno i sexuální obtěžování na pracovišti, přičemž jiné pojetí vymezuje mobbing jako špatné zacházení bez sexuální či rasové příčiny. Dle výsledků výzkumu z roku 2002 je obětí mobbingu 4–8 % pracujících.\n\nBossing je druh mobbingu specifický tím, že šikany se dopouští nadřízený pracovník. Příčinou bossingu může být strach o vlastní pracovní pozici, obavy, že by ho mohl nahradit jeho podřízený. Spouštěčem může být také „tlak shora“, kdy vedoucí pracovník na podřízeného přenáší frustraci z vlastního neúspěchu.\n\nStaffing je šikana ze strany podřízeného k nadřízenému.\n\nOběťmi vojenského šikanování jsou outsideři (nováčci, fyzicky méně výkonní apod.), od nichž se očekává podřízení služebně starším či zdatnějším. Šikana u vojáků základní vojenské služby má často charakter rituálu přijímaného oběťmi jako nutné zlo. Oběti si jsou vědomé toho, že za určitý čas získají stejnou pozici a stejnou moc jako dnešní šikanující, samy se stanou „mazáky“, tedy služebně staršími vojáky. Noví mazáci mají poté i „právo“ na odreagování předchozího příkoří, ovšem ne na jeho původcích, ale na nových outsiderech. Sociálním učením se tento zvyk přenáší na stále další ročníky. Málokdo je ochoten přerušit tento řetěz. Se šikanou se roku 1996 dle průzkumu setkalo asi 96 % vojáků české armády. Šikana během základní vojenské služby se skládala z nepřeberného množství praktik (např. Sahara, Bufet, Jukebox, Gagarin, Kostky, Semafor, Listí, Mapa, Vlak, Kraken aj.).\n\nSystém „mazáků“ (tj. služebně starších) a „bažantů“ (tj. nováčků) není specifikem pouze armády. Setkáváme se s ním i v tzv. uzavřených institucích, jakými jsou například internát, výchovný ústav, nápravně léčebné zařízení a věznice.\n\nNěkteré oficiální státní struktury však praktiky blízké šikaně i využívají. Jde především o zacházení se zajatci a špiony v době válečného konfliktu či o pravomoci bezpečnostních složek nedemokratických režimů. Armádní a příbuzné instituce uplatňují tyto praktiky i vůči svým členům, a to s úmyslem zvýšit jejich fyzickou i psychickou odolnost (např. u Hitlerjugend ale i u U. S. Marine Corps).\n\n\n\n\n\n"}
{"id": "48654", "url": "https://cs.wikipedia.org/wiki?curid=48654", "title": "Polychlorované bifenyly", "text": "Polychlorované bifenyly\n\nPolychlorované bifenyly (PCB, PCBs) jsou skupinou perzistentních látek vznikajících chlorací bifenylů.\n\nPCB jsou chemicky stálé, tepelně odolné, přilnavé a nehořlavé. Zahrnují celkem 170 kongenerů (příbuzných látek) s alespoň 4 navázanými atomy chlóru. Obecný vzorec je tedy CHCl, kde x ≥ 4. Z toxikologického hlediska jsou relevantní kongenery se 4 až se 7 atomy chlóru a rovinným uspořádáním molekuly, kterých je celkem dvanáct.Komerční směsi obsahovaly kolem 130 kongenerů. PCB jsou za normálních podmínek bezbarvé krystalické látky bez zápachu. Hustota směsí závisí na zastoupení jednotlivých kongenerů, roste s rostoucím obsahem chlóru, ale všechny mají hustotu vyšší než voda. PCB jsou špatně rozpustné ve vodě, ale jsou rozpustné v organických rozpouštědlech, například v tucích.\n\nPCB se začaly masově používat ve 30. letech 20. století v USA. Odtud se pomalu rozšířily do celého světa. Používaly se jako běžná aditiva v barvách, lacích, hydraulických zařízeních, či teplonosných médiích. Byly náplní transformátorů, kondenzátorů a dalších zařízení.\n\n\nV 60. letech se začaly objevovat první náznaky, že PCB látky nejsou tak neškodné, jak se myslelo. Ačkoliv se původně vůbec nepředpokládalo, že by někdy mohly proniknout do potravního řetězce, byly stále častěji diagnostikovány v tkáních organismů, zejména pak u predátorů na vrcholu řetězce, ale také v mléce a mase krav, koz a dalších podobných živočichů. Ukázalo se také, že u 12 kongenerů PCB existují významné negativní účinky.\n\nPodrobný toxikologický výzkum postupně odhalil, že zatímco akutní toxicita PCB je nízká, výrazně nebezpečnějších je chronické vystavení nízkým dávkám, vzhledem k jejich schopnosti perzistence a bioakumulace. Za nejvážnější jsou považována karcinogenní rizika, zejména pokud jde o rakovinu slinivky břišní a rakovinu jater. Dále bylo prokázáno, že mají nepříznivý účinek na výkon imunitního systému, poškozují játra a snižují plodnost. Velmi nepříjemným se ukázala jejich značná odolnost vůči rozkladu a velmi špatná vyloučitelnost z organismu. U savců se jako nejúčinnější jeví jejich vylučování mlékem, což představuje riziko pro další generace.\n\nLidé jsou vystaveni PCB zejména v důsledku konzumace tučných živočišných potravin (mléko, máslo, maso, ryby, vejce atd.). V minulosti se PCB běžně používaly jako součást nátěrových hmot, a to v silech nebo v kravínech, odkud se dostávaly do siláže a jiných krmiv a hromadily se v tělech dobytka, který byl zpracováván pro výrobu potravin.\n\nPodle prof. Ivana Holoubka mají české ženy stále nejvíce polychlorovaných bifenylů v mateřském mléku z celé Evropy.\n\nU ptáků bylo zjištěno, že PCB polutanty způsobují nekonzistence ve zpěvu.\n\nV roce 1999 vypukl skandál v Belgii, když byly vysoké koncentrace PCB a dioxinu prokázány v potravinách – v kuřatech a vejcích.\n\nFirma Enviro Technology Today navozila do zemědělského družstva ve Lhenicích několik tisíc tun hlíny kontaminované PCB a další jedy, zanikla a nebezpečný odpad odmítá kdokoliv převzít. Firma za své chování dostala několik pokut od České inspekce životního prostředí, ale nikdy je neplatila. Areál dnes vlastní společnost Panství Bechyně, jehož předsedou představenstva je Josef Šťáva, která odmítá problém komentovat. Likvidace nebezpečných látek bude podle odhadů krajského úřadu stát 50 až 70 milionů korun.\n\nV květnu 1998 upozornila organizace Greenpeace na to, že přes 2000 tun toxického odpadu se nacházelo na ilegální skládce ve středočeských Milovicích. Mezi toxickými odpady převažovaly polychlorované bifenyly (PCB), kyanidy a DDT v prorezavělých sudech a vystaveny větru i dešti. Dále se jednalo o zeminu kontaminovanou PCB. V květnu 2000 byly sudy s PCB a dalšími nebezpečnými odpady za podivných okolností převezeny na utajené místo.\n\nV listopadu 2002 zveřejnila organizace Greenpeace výsledky laboratorních analýz půdy, slepičích vajec a kachních tkáních z obce Libiš v sousedství chemičky Spolana Neratovice, které prokázaly vysoké koncentrace dioxinů a polychlorovaných bifenylů (PCB). Později Státní veterinární správa nálezy Greenpeace potvrdila a odebrané vzorky zvířat z okolí Spolany prohlásila za nepoživatelné.\n\nV červenci 2010 nalezla Státní zemědělská a potravinářská inspekce při kontrole tresčích jater v konzervě hned pět vzorků (všechny původem z Polska), u kterých byl téměř dvojnásobně překročen limit na obsah dioxinů a polychlorovaných bifenylů s dioxinovým efektem. Nevyhovující výrobní série byly staženy z prodeje, dočasně (do prokázání bezpečnosti) byl zakázán i prodej ostatních sérií stejných výrobků.\n\nV roce 2008 odborníci z univerzity v dánském z Odense varovali obyvatele Faerských ostrovů, že pojídání masa a tuku místních velryb (kulohlavců) může ohrožovat jejich zdraví, vzhledem k příliš vysoké koncentraci PCB, DDT a rtuti.\nVelryby jsou na Faerských ostrovech loveny při tradičním lovu \"graindadráp\". Jde zejména o kulohlavce černé a Sieboldovy.\n\nV prosinci 2008 bylo zveřejněna informace o extrémně vysokých koncentraci PCB ve vepřovém mase, které 80 až 200krát přesahovaly limity platné v Evropské unii.,\n\nV Československu se PCB vyráběly v Chemko Strážske (do roku 1984) a část východního Slovenska v okolí Strážského je dodnes zamořená PCB. Kontaminován je zejména odpadový kanál Chemka, z kterého se chemikálie uvolňují do řeky Laborec, následně do přehrady Zemplínská šírava.\n\nChemická firma Monsanto v průběhu většiny 20. století vyráběla PCB ve městě Anniston ve státě Alabama, přičemž uniklými PCB zamořila Snow creek, Choccolocco Creek a jezero Logan Martin.\n\nŘeka Hudson byla v letech 1947 až 1977 podle americké vládní agentury pro životní prostředí zamořena firmou General Electric až 590 tunami PCB. Následná lékařská studie prokázala, že lidé žijící v okolí Hudsonu měli o 36% vyšší výskyt ischemické choroby srdce a téměř o 50% vyšší výskyt srdečního infarktu, ačkoli méně kouřili, lépe se stravovali a více sportovali.\n\nOd 50. let až do roku 1977 firma Westinghouse používala PCBs pro výrobu kondenzátorů v závodě v Bloomington v Indianě a odpady z výroby sypala na řadu skládek, včetně Bennett's Dump, Neal's Landfill and Lemon Lane Landfill. Byl také vyléván olej obsahující PCB, který kontaminoval městskou kanalizaci a čistírnu odpadních vod. Město Bloomington předávalo čistírenské kaly zemědělcům a tak bylo kontaminováno dalších 200 až 2000 míst. Odhaduje se, že v okresech Monroe a Owen bylo vyhozeno asi 2 miliony liber (milion kilogramů) PCB. 15. února 2008 okres Monroe schválil plán na vyčištění tří kontaminovaných lokalit ve městě Bloomington, které bude stát 9,6 milionu dolarů a má je zaplatit firma CBS, která je pokračovatelem společnosti Westinghouse.\n\nOblast Velkých jezer je stále těžce kontaminována PCB. V některých oblastech je z tohoto důvodu omezen lov a konzumace ryb.\n\nV okolí jezera Michigan bylo prokázáno, že PCB narušily vývoj mozku dětí, jejichž matky jedly ryby z jezera. Vyšetření dětí ve věku 4 let prokázalo horší krátkodobou verbální paměť a schopnost učit se. Testování v 11 letech ukázalo nižší IQ a horší schopnost porozumět čtenému textu.\n\nVzhledem k nebezpečným vlastnostem polychlorovaných bifenylů byla vyvinuta celá řada metod pro jejich destrukci. Jedná se o metody fyzikální, mikrobiální a chemické destrukce.\n\nPCB byly nalezeny v ovzduší i velmi daleko od urbanizovaných oblastí, které jsou zdrojem znečištění, dokonce v takových oblastech jako je Antarktida nebo Arktida. Hovoří se o procesu „globální destilace“, kdy se PCB vypařené v tropickém, subtropickém nebo mírném podnebném pásu planetárním prouděním vzduchu přesunují směrem k pólům, kde kondenzují v důsledku ochlazení vzduchu. To představuje vážný problém pro původní obyvatele polárních oblastí, protože jejich potrava je tvořena převážně živočišnou potravou, v které se PCB kumulují.\n\nPolychlorované bifenyly začaly být po výše uvedených zjištěních stahovány z výroby a prodeje. V Československu byla jejich výroba zastavena v roce 1984, poslední legální použití výrobků obsahujících významné množství PCB bylo možné ještě v roce 1986.\n\nVýrobu PCB v USA zakázal kongres v roce 1979, přičemž byla zachována možnost nadále je používat v uzavřených zařízeních jako kondenzátory nebo transformátory.\n\nCelosvětové nakládání s PCB reguluje od roku 2001 Stockholmská úmluva o persistentních organických polutantech. Jde o mezinárodní dohodu, jejímž cílem je eliminace vybraných nejnebezpečnějších chemických látek.\n\n\n\n"}
{"id": "48655", "url": "https://cs.wikipedia.org/wiki?curid=48655", "title": "Orlík (hudební skupina)", "text": "Orlík (hudební skupina)\n\nOrlík byla česká hudební skupina působící na přelomu 80. a 90. let 20. století. Vznikla v roce 1988 transformací hardcorové kapely F.A.S. (Fetální alkoholový syndrom) na styl Oi!. Jejími nejznámějšími osobnostmi byli Daniel Landa a jeho kamarád David Matásek.\n\nČlenové:\n\nBrzy po přetransformování kapely F.A.S. v Orlík přivedl Daniel Landa do kapely Davida Matáska (kytara).\n\n1. července 1989 samovolně opustil kapelu kvůli hraní v kapelách Wanastowi Vjecy a Plexis Adolf Vitáček, kterého nahradil Jan Limburský. Odešli i Šimon Budský a Petr Štěpánek. Šimona nahradil Jakub Maleček. Sestava se ustálila a už se nezměnila až do rozpadu kapely v roce 1991.\n\nDaniel Landa se pustil na sólovou dráhu a později se vyjádřil v tom smyslu, že v době své účasti v kapele byl mladý a nerozvážný. David Matásek pokračoval v herecké kariéře (\"Básníci\", \"Redakce\", \"Letiště\" a \"Přešlapy\").\n\nSkupina se profilovala jako skinheadská hrající Oi!.\n\ndema:\nkompilace:\nalba:\n\n"}
{"id": "48657", "url": "https://cs.wikipedia.org/wiki?curid=48657", "title": "Francouzská fotbalová reprezentace", "text": "Francouzská fotbalová reprezentace\n\nFrancouzská fotbalová reprezentace reprezentuje Francii na mezinárodních fotbalových akcích, jako je mistrovství světa nebo Evropy.\n\nFrancie patří mezi nejúspěšnější týmy v historii. Je spolu s Argentinou a Brazílií jediná, která vyhrála všechny tři nejvýznamnější světové turnaje – mistrovství světa, konfederační pohár a olympijské hry. Dvakrát vyhrála mistrovství Evropy.\n\nSeznam zápasů francouzské fotbalové reprezentace na MS\nSeznam zápasů francouzské fotbalové reprezentace na ME\nStav k červnu 2010.\n\nDo roku 1964 byli hráči vybíráni komisí.\n\n"}
{"id": "48663", "url": "https://cs.wikipedia.org/wiki?curid=48663", "title": "Zahradní Město", "text": "Zahradní Město\n\nZahradní Město (německy \"Gartenstadt\") je sídelní celek zaujímající severní a východní část katastrálního území Záběhlice v městském obvodu Praha 10. Je součástí městské části Praha 10. \n\nJe tvořeno kolonií rodinných domků (takzvané staré Zahradní Město), která je obklopena dvěma sídlišti – sídliště Zahradní Město západ a sídliště Zahradní Město východ. V povědomí obyvatel je jako samostatná čtvrť. V roce 2005 byla v jihovýchodním okraji Záběhlic zbudována další zástavba, nazývaná Nové Zahradní Město. \nZahradní město byl ve 30. letech 20. století i obecný pojem pro čtvrti rodinných domků se zahrádkami. Nová čtvrť v Záběhlicích se v počátku označovala jen obecným označením: ještě seznam majitelů domů z roku 1935 uvádí ve svém názvu „zahradní město v Záběhlicích“, v roce 1946 již je v obyvatelské příručce vydané Junákem použito sousloví jako vlastního jména. Původním pravopisem se psalo s velkým „Z“ a malým „m“, tento pravopis se zachoval v dnešní oficiální formě názvu ulice „U Zahradního města“, pojmenované roku 1934, zatímco původní název dnešní ulice Chrpová, která se v letech 1934–1962 jmenovala „V zahradním městě“, uvádí encyklopedie \"Pražský uličník\" s malými písmeny. \n\nJeště počátkem 20. století bylo území Zahradního Města nezastavěné, pokryté poli a loukami, z větší části v majetku penzijního fondu zaměstnanců státních drah. V okolí byly jen obce Záběhlice, Strašnice, Hostivař a statek Práče. Výstavba Zahradního Města byla započala roku 1928 a stavbu prováděla stavitelská firma. V roce 1929, byly první domky úředně kolaudovány a stavebníkům předány. Od roku 1932 se výstavba prováděla pod družstvem Nová Praha. Do roku 1934 byla provedena výstavba dostačujících vozovek, dokončena výstavba kanalizace s moderní čisticí stanicí, vodovodu, plynovodu, síť elektrická a síť pouličního osvětlení, částečná telefonizace, a zcela dokončeno prvních 230 obytných objektů. Až v roce 1939 bylo postaveno a kolaudováno nejvíce domů – 137. Celkem zde bylo vybudováno 595 domků. Navíc byly postaveny dva bloky domků – závodní domky firmy Michelin a blok domků na konci ulice Jabloňové směrem k hřbitovu. Za zmínku stojí i průměrná cena domu v tehdejší době – 150 000 korun. Z důvodu nařízení německých úřadů byly práce na další výstavbě zastaveny v roce 1941 a zbytek pozemků nabídnut družstevníkům k odkoupení, a případné výstavbě domků po válce, jakmile to poměry dovolí. Původní projekt byl na 750 ks různých bytových objektů a pro 10 000 obyvatel.\n\nZ občanské vybavenosti zde chyběl v roce 1946 jen poštovní úřad (byl V Korytech – pošta 104), služebna policejního revíru 48 (Ke Skalkám) a měšťanská škola (Práčská). Dle sčítání ke dni 10. 1. 1946 bylo na Zahradním Městě 608 obytných domů, v nich žilo 1004 domácností a celkem 2958 obyvatel (1283 žen, 1091 mužů a 584 dětí). Ke spokojenosti obyvatel zde byl dostatek živnostníků, kteří zajišťovali snad vše, co potřebovali obyvatelé tehdejší střední třídy – dvě mlékárny, dva koloniály, dvě řeznictví, drogerie, papírnictví a parfumerie, dvě cukrárny, železářství, dvě zeleniny a ovoce, dva kadeřníci a holiči, textilní zboží, dvě trafiky, restaurace U Měšťanů, U Červenků, U Ptáčků, U Kučerů, U Rubášů (dříve U Bártů) a mnoho dalších potřebných živnostenských provozů.\n\nVe třicátých letech 20. století byla značná část výstavby v Praze ovlivněna koncepcí zahradních měst. V různých místech Prahy byly budovány vilové čtvrti obytných domků se zahrádkami. Podobné čtvrti vyrůstaly i na strahovské stráni, v části Letné, v jižní části Vinohrad, na Bohdalci, na Rokosce, v Kobylisích, Malvazinkách, Košířích, na Břevnově, Barrandově, Smíchově, Hanspaulce, na Ořechovce či na dejvické Babě. Podobná čtvrť, Spořilov, vyrůstala i na druhém konci Záběhlic. \n\nZahradní Město získalo svůj název nejen kvůli tehdy běžnému typu zástavby, ale také proto, že byl zvolen specifický způsob pojmenovávání ulic – jeden z největších a nejucelenějších systémů ulic pojmenovaných podobným způsobem. Hlavními třídami Zahradního Města jsou ulice Jabloňová a Topolová. Původní přirozené centrum u tramvajové smyčky se nazývá náměstí Mezi zahrádkami. \n\nDruhá světová válka velkoryse plánovanou výstavbu přerušila. První stavbou v létě roku 1945 byl pavilon obecné školy v ulici Břečťanová. V padesátých letech 20. století bylo v oblasti ulic Jabloňové a Malinové postaveno několik bloků takzvaných dvouletkových domů, pískově žlutých cihlových domů podobných panelákům se šikmými červenými střechami, ve stejné době se stavěla v akci „Z“ LŠU Jabloňová 30a a ulice Želivecká, která pak musela ustoupit o desítky metrů nové panelové zástavbě. Díky uvažované stavbě školy u hřbitova a polikliniky, byla prodloužena ulice Jabloňová až do ulice V Korytech (u sokolovny). Této stavbě musel ustoupit památník padlým I. a II. světové války a byl přestěhován za křižovatku ulic V Korytech a Záběhlická. Nová pošta 106 V Malinové byla zprovozněna 1. 12. 1960. \nV šedesátých a sedmdesátých letech byla po obou stranách vilového Zahradního Města postavena nová sídliště, sídliště Zahradní Město-východ, jehož přirozeným středem bylo okolí obchodního domu Cíl (1969), dnes zastávka Centrum Zahradní Město, s kulatou stavbou restaurace Vesna a kulturním střediskem (1969) a sídliště Zahradní Město-západ, jehož středem byl obchodní dům Květ (1976) se služebnou policie a poliklinika (1973). Nejvýznamnější stavbou byla výstavba školy Břečťanová (část 1966 a zbytek dokončen 1967) a výstavba domova pro seniory (1969). Věžák č. 2929/30 (25. 1. 1968) v Jabloňové ulici v blízkosti Květu a polikliniky byl původně administrativní budovou Československé televize. Významnou úlohu sehrál v roce 1968, kdy po invazi vojsk Varšavské smlouvy právě z tohoto domu Československá televize ilegálně vysílala. Moderátory prvního vysílání z Jabloňové byli Vladimír Škutina a Vladimír Tosek.\n\nNa západ od Květu se nachází vizuální dominanta sídliště, výšková budova Arnika (1976). Byla postavena v letech 1972–1976, o několik let později než bytové bloky v okolí. Původně šlo o internát, posléze o „stavbařský hotel“, tzn. o ubytovnu pro pracovníky na stavbách, v 90. letech se stal hotelem Arnica, v dalších letech 1998–1999 prošla budova kompletní rekonstrukcí, po níž se z hotelu Arnica dne 7. 12. 2006 stal bytový komplex. Výška budovy je přibližně 65 metrů. Ve východním sídlišti má podobný původní účel budova, která se nazývá Penzion Zahradní Město. \n\nV osmdesátých letech bylo na jih od Zahradního Města, poblíž staré záběhlické školy (na přechodnou dobu byla provozována jako zvláštní škola) postaveno sídliště Práčská, označované též jako Sídliště Mládeže. To již nebývá považováno za součást Zahradního Města. \n\nV roce 2005 je v jihovýchodní části Záběhlic, v místě někdejšího rozsáhlého zahradnictví mezi potokem Botičem a Práčskou ulicí, budována ve stylu firmy Central Group další zástavba, Nové Zahradní Město. Pouze katastrální hranice jej odděluje od sousedícího obchodního a kulturního centra, OC Park Hostivař v městské části Praha 15.\n\nPůvodně byly celé Záběhlice součástí městského obvodu Praha XIII. Na základě vládního nařízení 187/1947 Sb, účinného od 14. listopadu 1947, byl dosavadní obvod Praha XIII rozdělen na dva obvody. Název dosavadního obvodu se rozšířil o název sídelní čtvrti obvodu, tedy na Praha XIII – Vršovice, a v obvodu zůstaly pouze Vršovice a část Záběhlic (bez Zahradního Města). Zbytek původního obvodu (Staré Strašnice, Hostivař, část Záběhlic s názvem Zahradní Město) byl vyčleněn jako nový obvod Praha XX – Strašnice. Šlo o historicky první případ, kdy jedno pražské katastrální území bylo rozděleno do více městských obvodů.\n\nK 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi, byl dosavadní obvod Praha XX – Strašnice přeměněn v nový obvod Praha 10. Při redukci počtu obvodů na 10 od 11. dubna 1960 zákonem č. 36/1960 Sb. byly víceméně opět sloučeny obvody Praha 13 a Praha 10 a nový obvod dostal označení Praha 10, které má dosud. Při vytvoření samosprávného členění Prahy podle zákona č. 418/1990 Sb., o hlavním městě Praze, s účinností od 24. listopadu 1990 zůstalo Zahradní Město v centrální městské části tohoto obvodu, která se jmenuje rovněž Praha 10.\n\nSpojení Zahradního Města se Strašnicemi zajistilo družstvo Nová Praha od roku 1928 jedním najatým autobusem, později jezdily dva najaté autobusy až do spuštění provozu elektrické dráhy. Smluvní jízdné v roce 1935 bylo za jednu cestu jedna koruna. Od 18. října 1936 končila v Zahradním Městě tramvajová trať od Strašnic, po níž sem jezdila linka č. 4. Od 3. ledna 1954 byla trať prodloužena podél východní strany budoucího sídliště středem tehdy nově postavené Komarovovy ulice (dnes Švehlova) do Hostivaře. (Viz článek Tramvajová trať Průběžná – Nádraží Hostivař.) Zahradní Město mívalo tradičně přímé autobusové spojení směrem k centru (ke Strašnicím), k Hostivaři i k Pankráci, dnes (2017) nechybí ani přímé propojení veřejnou dopravou do opačné části Záběhlic na Spořilov.\n\nV březnu 2018 byla zahájena stavba na trati Praha – České Budějovice (součásti 4. železničního koridoru), při které vznikne na Zahradním městě nová stanice \"Praha – Zahradní město\". Na základech stanice se začalo pracovat na jaře 2019, v létě pak došlo k demolici starého podjezdu ulice Průběžná pod bývalým seřaďovacím nádražím. Železniční stanice bude situována přímo na mostě přes zmíněnou komunikaci a bude tak zajištěn přímý přestup na tramvajové linky.\n\nPodél západní a jižní části bylo plánováno prodloužení trasy metra A se stanicemi poblíž polikliniky na západním sídlišti a u obchodního domu u Nového Zahradního Města na hranici s Hostivaří, v územním plánu se s ním však nepočítá.\n\nZajímavostí Zahradního Města je, že jde o největší komplex monotematických názvů ulic v celé Praze. Většina ulic zde nese název květin, rostlin, keřů a stromů.\n\nUlice ve vilovém Zahradním Městě: Broskvoňová, Fialková, Hlohová (původně Bezejmenná v roce 1935), Hrušňová, Hvozdíková, Chrpová (dříve V Zahradním městě), Jabloňová, Jahodová, Jiřinková, Kalinová, Karafiátová, Konvalinková, Kopretinová, Kosatcová, Macešková, Malinová, Mateřídoušková, Meruňková, Ostružinová, Pampelišková, Petrklíčová, Pivoňková, Podléšková, Pomněnková, Rozmarýnová, Rybízová, Slunečnicová, Střemchová, Šafránová (původně Ostrožková ještě v roce 1947),Topolová, náměstí Mezi Zahrádkami, U Zahradního města (1946 nejdelší ulice města; vedla od Práčské až po budoucí Jižní spojku).\nUlice v sídlišti Zahradní Město východ: Hledíková, Jahodová, Jasmínová, Kapraďová, Leknínová, Platanová, Přesličková, Sasanková, Sněženková, Topolová, Zvonková. Mimo tematický systém jsou názvy Práčská a Švehlova, patřící ulicím tvořícím jižní a východní okraj sídliště. \n\nUlice v sídlišti Zahradní Město západ: Blatouchová, Bramboříková, Břečťanová, Hyacintová, Chmelová, Jetelová, Mečíková, Narcisová, Slívová, Šalvějová, Tulipánová, Třezalková, mimo tematický systém názvů jsou ulice V korytech a Želivecká. \n\nUlice v Novém Zahradním Městě: Kamelova, Mattioliho, Mikanova, Velenovského a Harlacherova.\n\nSport v Zahradním Městě je tak starý, jako město samo. Noví obyvatelé už v roce 1930 vytvářeli zájmové kroužky a trvalo téměř deset let, než se mohlo město vykázat legitimním klubem. Sami nadšenci si zbudovali v roce 1934 provizorní zastřešený kuželník a kluziště. Již v roce 1936 byl postaven nový moderní kuželník a tři tenisové kurty s antukou, které v zimě sloužili pro bruslení a hokej. Klub A. K. Čerti byl založen oficiálně v roce 1939. Prvním sportem (kromě kuželek), který šířil dobré jméno Čertů byl lední hokej od roku 1938. Dalšími sporty byla pak lehká atletika, tenis a stolní tenis, kanoistika a vodáctví vůbec. Hokej byl jediným sportem A. K. Čertů, který přežil v klubu německou okupaci.\n\nSamostatnou kapitolu tvořil zájem obyvatel Zahradního Města o blahodárné působení jedné z nejstarších pražských jednot – záběhlické jednoty Sokol (diamantové jubileum působení – 75 let v roce 1946). V témže roce ještě nebylo Zahradní Město propojeno se Záběhlicemi osvětlenou cestou kolem hřbitova (dnes ulice Břečťanová), přestože i obyvatelé Záběhlic používali spojení el.drahou č.4, nebo byli zaměstnáni u firmy Michelin. Pro nedostatek větších sportovních ploch si záběhličtí a zahradňáčtí sokolové upravili velikou plochu pod sokolovnou na „stadion“. Zde došlo ke sletu II. okrsku Sokolské župy pražské – Scheinerovy. Na dalším okrskovém sletu už cvičilo 1600 cvičenců na stadionu záběhlické jednoty u zámečku. Vlastní Sokolovna je stále využívána.\n\nNa původním hřišti pod Sokolovnou nyní působí sportovní klub TJ Astra Zahradní Město, kde je osm oddílů: badminton, házená, kuželky, moderní gymnastika, rekreační sport, sport pro všechny, tenis a volejbal. Hlavní areál se nachází v ulici V korytech, kde se nacházejí dvě sportovní haly, baletní sál, dvě hřiště s umělou trávou a antukové hřiště. V ulici Malinová je využívána kuželna a tenisové antukové kurty. V roce 2011 byl rekonstruován Park Malinová - Chrpová až ke kuželníku a nyní slouží k odpočinku, hraní a sportování dětí.\n\nSpolu se sportem souvisel vznik Okrašlovacího spolku Zahradního Města, který se významně podílel na všech akcích, aby obyvatelstvo bylo uspokojeno ve vlastním prostředí a nebylo nuceno vyhledávat zábavu ve vnitřní Praze. Po přestavbě kuželníku se zde pořádaly i akce společenské. Byly založeny kroužky pěvecké, hudební a jiné. Mimo jiné se spolek zasloužil právě o monotematické názvy ulic. Spolek také podporoval Junáctví a jejich Vlčata. Dřevěná klubovna na konci zeleného pásu vpravo mezi ulicemi Jahodová/Jabloňová, u ulice Topolové sloužila dlouhá léta.\n\nSpolu se záběhlickými bylo provozováno umění divadelní a pěvecké na prknech divadla „U Kýrů“. Jejich nastudovaná Pohádka o princezně Pampelišce se hrála i na prknech divadla na Fidlovačce (1950). Po dostavbě Sokolovny se i zde konaly další kulturní akce, např. se zde hrálo loutkové divadlo a pořádaly taneční zábavy. \nNelze opomenout působení místní kapely Čerti, později pojmenovanou na Old sklerotic band. Z kulturních osobností zdejších nelze vynechat působení učitele Josefa Heyduka, překladatele a spisovatele, který učil na obecné škole Ostružinová a měšťanské škole Práčská, herce a zpěváka ND Jaroslava Rohana, hudebníka Antonína Matějku a operního zpěváka Jaroslava Horáčka.\n\n\n\n"}
{"id": "48667", "url": "https://cs.wikipedia.org/wiki?curid=48667", "title": "Chemický vzorec", "text": "Chemický vzorec\n\nChemický vzorec je grafické zobrazení složení, případně struktury a prostorového uspořádání molekul chemické sloučeniny nebo prvku za použití symbolů prvků, případně čísel a dalších znaků (např. závorek) a grafických prvků (čar a křivek).\n\nPod pojmem chemický vzorec se může skrývat řada různých reprezentací molekul. Česká terminologie označování jednotlivých kategorií chemických vzorců není zcela ustálená.\n\nStechiometrický vzorec zaznamenává složení chemické sloučeniny bez ohledu na skutečný počet atomů v molekule. Zapisuje se jako řada symbolů prvků obsažených v dané sloučenině, případně doplněných číselnými indexy, umisťovanými vpravo dole za symbolem určitého prvku. Symbol každého z těchto prvků se vyskytne ve stechiometrickém vzorci právě jednou. Chceme-li zdůraznit, že se jedná o stechiometrický vzorec, uzavřeme jeho zápis do složených závorek <nowiki>{ }</nowiki>.\n\nPřitom pořadí zápisu symbolu prvků ve vzorci není podstatné, někdy se řadí abecedně, jindy podle vzrůstajícího protonového (atomového) čísla. Nejčastější praxe je u anorganických sloučenin taková, že se prvky ve vzorci řadí v pořadí \"kovy v pořadí vzrůstajících protonových čísel-vodík-významný (charakteristický) nekov-ostatní prvky v pořadí vzrůstajících protonových čísel\". U organických sloučenin se obvykle řadí v pořadí \"uhlík-vodík-ostatní prvky v pořadí vzrůstajících protonových čísel\". Číselné indexy u symbolů prvků vyjadřují relativní poměr jednotlivých atomů prvků v dané chemické sloučenině, nikoli nezbytně skutečný počet atomů v molekule. Tento způsob zápisu se nejčastěji používá u iontových sloučenin, u kterých vlastně molekuly neexistují; v pevné krystalické fázi nelze rozlišit příslušnost jednotlivých iontů k hypotetické molekule a v roztocích existují samostatné (případně solvatované) ionty.\n\nPříkladem stechiometrického vzorce u iontových sloučenin může být:\n\nU neiontových sloučenin se stechiometrické vzorce používají výjimečně, prakticky jen v případech, kdy neznáme u sloučeniny její molekulovou hmotnost. Pokud byl takový vzorec stanoven na základě chemické kvantitativní analýzy, pak většinou hovoříme o empirickém stechiometrickém vzorci nebo krátce o empirickém vzorci.\n\nPříkladem stechiometrického vzorce u neiontových sloučenin může být:\n\nSumární neboli molekulový vzorec chemické látky udává prvky, z nichž se látka skládá, a počet jejich atomů v molekule. Na rozdíl od vzorce stechiometrického, s nímž může, ale nemusí být totožný, vyčteme ze sumárního vzorce skutečný počet atomů v molekule látky. Symbol každého z těchto prvků se vyskytne v molekulárním vzorci právě jednou. Je zřejmé, že jej lze striktně vzato použít pouze u sloučenin, které mají přesně definované molekuly, tedy nikoli u sloučenin iontových. Na rozdíl od vzorce strukturního nezjistíme ze sumárního vzorce nic o vzájemných vazbách a prostorovém uspořádání. Vzhledem k tomu se sumární vzorce běžně používají v anorganické chemii, jen velice zřídka v organické.\n\nPoslední tři uvedené sloučeniny mají stejný sumární vzorec, ale liší se svojí strukturou. Takové látky, složené ze stejných atomů a ve stejném počtu, ale různě uspořádaných, se nazývají izomery. Pokud mají různé funkční skupiny, nazývají se funkční izomery a jedná se o samostatné sloučeniny.\n\nFunkční vzorec je speciální zápis vzorce molekulárního nebo stechiometrického, od nichž se liší tím, že pomocí symbolů prvků a číselných indexů jsou postupně zapisovány jednotlivé funkční skupiny (tj. skupiny atomů, které se v molekule projevují formou dolního indexu.\n\nPříkladem funkčního vzorce může být:\n\nU koordinačních sloučenin bývá zvykem komplexní část molekuly uzavírat do hranatých závorek, např.:\n\nU nadmolekulových komplexů, zejména u hydrátů solí, se jednotlivé molekuly, tvořící tento komplex, zapisují samostatně a spojují se znakem „tečka“ bez mezer (odklepů). Pokud se na komplexu podílí více než jedna molekula určitého typu, jejich počet se zapíše číslem předcházejícím vzorec této molekuly (toto číslo se obvykle neodděluje od následujícího molekulárního vzorce). Tečka ve vzorci se čte „plus“. Např.:\n\nStrukturní vzorec zobrazuje kromě počtu atomů v molekule i jejich vzájemné propojování, případně do menší či větší míry i geometrické uspořádání molekuly. Existuje proto řada různých druhů strukturních vzorců.\n\nV konstitučním vzorci zobrazujeme v rovině papíru propojení jednotlivých atomů pomocí spojovacích čar (jednoduchých, zdvojených či ztrojených úseček, v případě potřeby i zakřivených čar), znázorňující vazby mezi atomy (jednoduché, dvojné nebo trojné vazby). Přitom délka spojovacích úseček a úhly mezi sousedními úsečkami nevyjadřují ani skutečnou délku vazeb v molekule, ani úhly mezi vazbami. Konstituční vzorce však umožňují rozlišit sloučeniny se stejným sumárním (molekulovým) vzorcem, např. ethanol (CH-CH-OH) a dimethylether (CH-O-CH).\n\nKonstituční vzorce existují v podstatě ve čtyřech verzích.\n\nRozvinutý konstituční vzorec\n\nV takovém vzorci jsou symboly prvků znázorněny všechny atomy, vyskytující se v molekule. Tento způsob lze z praktických důvodů použít pouze u velmi malých molekul, zejména anorganických látek, protože jinak zabírají velkou plochu a jsou značně nepřehledné.\n\nPříklady:\n\nElektronový vzorec\n\nElektronový vzorec se od prostého rozvinutého konstitučního vzorce liší tím, že kromě chemických vazeb mezi atomy (kdy vlastně jedna úsečka reprezentuje dvojici elektronů sdílenou dvěma sousedními atomy) vyznačuje i další elektrony valenčních sfér atomů, které se však nepodílejí na chemických vazbách mezi těmito atomy. Jedná-li se o nepárový elektron, pak jej vyznačujeme tečkou u symbolu příslušného atomu, volný elektronový pár pak krátkou úsečkou podél symbolu atomu.\n\nPříklady:\n\nRacionální konstituční vzorec\n\nRacionální konstituční vzorec je používán zejména v organické chemii. V něm jsou v podstatě vyznačovány úsečkami (nebo křivkami) pouze vazby mezi uhlíkovými atomy, případně většími skupinami atomů, u nichž je jejich konstituční struktura běžně známa. Typickým příkladem je náhrada rozepsané struktury methylového radikálu, v němž jsou vázány jednoduchými vazbami tři atomy vodíku na jeden atom uhlíku zkráceným zápisem CH, nebo methylenové skupiny, zápisem CH. Jiným typickým případem je náhrada zápisu struktury radikálu fenylu (odvozeného od uhlovodíku benzenu) zápisem CH.\n\nPodstatné je, že tzv. funkční skupiny, které dávají molekulám sloučeniny specifické chemické a fyzikální vlastnosti, jsou v racionálním konstitučním vzorci zřetelně vyznačeny a nezkracují se.\n\nPříklady:\nZjednodušený racionální konstituční vzorec\n\nI u předchozího typu vzorců je grafický rozsah plochy potřebné pro jeho zápis u složitějších organických látek mnohdy značně velký. Další úspory místa se dosáhne tím, že ze zápisu konstitučního vzorce se zcela vyloučí zápis symbolů atomů uhlíku (obvykle s výjimkou koncových methylových skupin, které se ve vzorci explicitně uvádějí) a většiny atomů vodíku. V zápisu se předpokládá, že atomy uhlíku se vyskytují ve všech koncových bodech úseček (nebo zlomech křivek) a atomy vodíku se automaticky při „čtení“ vzorce doplňují k atomům uhlíku dle potřeby. Atomy vodíku se však zapisují vždy, jsou-li součástí funkčních skupin.\n\nPříklady:\n\nU geometrického vzorce se jednoduchými grafickými prostředky (průmětem do roviny papíru) znázorní skutečná prostorová stavba molekuly. Obvykle se vazby směřující „před papír“ znázorňují zesilujícím úzkým klínem (viz příklad methanu), vazby ležící v rovině papíru normálními čarami a vazby směřující za papír se kreslí tečkovaně nebo čárovaně či šrafovaně.\n\nPříklady:\n\nKonfigurační vzorec je speciální případ konstitučního vzorce, ve kterém je znázorněno specifické prostorové uspořádání molekul, které se neliší sledem propojení jednotlivých atomů, ale jejich prostorovým uspořádáním, přičemž jednu formu molekuly nelze převést ve druhou bez přerušení některé (některých) vazeb. Typickým příkladem je tzv. \"cis\"/\"trans\" isomerie na dvojné vazbě v organických sloučeninách, nebo stereoizomerie látek s centrem asymetrie (např. u opticky aktivních látek).\n\nPříklady:\n\nZvláštním druhem konfiguračních vzorců používaných u sacharidů a jejich derivátů jsou vzorce ve Fischerově nebo Nattově projekci (obojí pro izomery s otevřeným řetězcem), resp. Tollensově nebo Haworthově projekci (pro cyklické izomery).\n\nPříklady:\n\nZvláštním případem geometrického vzorce zobrazujícího geometrii molekuly je konformační vzorec, který zachycuje jednotlivé možnosti prostorového uspořádání molekuly, mezi nimiž může molekula přecházet v důsledku možného otáčení jejích částí kolem jednoduchých vazeb mezi vzájemně vázanými atomy.\n\nPříklady:\n\n\n"}
{"id": "48693", "url": "https://cs.wikipedia.org/wiki?curid=48693", "title": "Kajmanské ostrovy", "text": "Kajmanské ostrovy\n\nKajmanské ostrovy je zámořské území Velké Británie, souostroví, nacházející se v západní části Karibiku, asi 160 km jižně od Kuby a severozápadně od Jamajky. Jeho součástí jsou ostrovy Grand Cayman, Little Cayman a Cayman Brac. Hlavním městem je George Town.\n\n10. května 1503 objevil tyto dosud neobydlené ostrovy Kryštof Kolumbus během své 4. výpravy. Pojmenoval je Las Tortugas (želví ostrovy), podle množství želv, které zde viděl. Současné jméno jim dal v roce 1586 anglický mořeplavec a korzár Francis Drake, opět podle plazů, které spatřil na zdejším pobřeží - leguánů, které ovšem mylně považoval za kajmany.\n\nPo další více než půldruhé století od jejich objevu byly jen místem, kde mořeplavci mohli doplnit zásoby potravin a vody. V roce 1670 se ale dostaly pod správu Britského impéria a začala tak jejich kolonizace. Prvními osadníky byli především Angličané, Skotové a Velšané, kteří sem přicházeli převážně z Jamajky. Společně s nimi se sem dostali také otroci, kteří v roce 1800 už tvořili přibližně polovinu obyvatelstva. Po zrušení otroctví v roce 1835 většina bývalých otroků na ostrově zůstala a věnovala se rybolovu, lovu želv, stavbě lodí, výrobě lan apod.\n\nVelké změny pro život místních obyvatel přinesl hospodářský rozvoj ve světě po skončení druhé světové války. Ostrovy se začaly pomalu otevírat světu a využívat svůj velký potenciál. V roce 1954 bylo otevřeno mezinárodní letiště Owena Robertse, což napomohlo přilákat sem turisty a zahraniční investory. Lákavé pro ně byly především daňové úlevy, absence přímých daní, ale i efektivní telekomunikační systém.\n\nAž do 60. let 20. století byly Kajmanské ostrovy spolu s Jamajkou součástí britské koloniální správy. V letech 1958 až 1961 byly jamajskou dependencí (závislé území) v rámci Západoindické federace. V roce 1962 Jamajka vyhlásila svou nezávislost v rámci Commonwealthu a Kajmanské ostrovy ostrovy se rozhodly zůstat součástí Britského zámořského teritoria, což umožnilo jejich další hospodářský rozvoj.\n\n__________________________\n\nKajmanské ostrovy jsou známy především jako země se zvláštním daňovým režimem, díky tomu je zde registrovaných přes 500 bank. Také se zde zakládají společnosti, partnerství a podepisují smlouvy. Nominální HDP přepočtený na obyvatele činil v roce 2010 47 000 USD.\n\nVzhledem k nízkému počtu obyvatel je významným příjmem rovněž i cestovní ruch.\n\nKomerční záležitostí je také vydávání poštovních známek pro světový filatelistický trh. Zprvu zde platily známky Jamajky, od roku 1901 byly tištěny a dodávány na trh známky s názvem CAYMAN ISLANDS.\n\nKajmanské ostrovy se účastní hokejbalových mistrovství, středoamerických a karibských her. Zdejší fotbalová reprezentace se účastní Karibského poháru.\n\n"}
{"id": "48699", "url": "https://cs.wikipedia.org/wiki?curid=48699", "title": "Doudleby", "text": "Doudleby\n\nDoudleby () jsou obec v okrese České Budějovice, kraj Jihočeský, necelých deset kilometrů jižně od Českých Budějovic, v místech, kde řeka Malše zaklesnutým meandrem vytváří výrazný, k západu vybíhající ostroh. Obec tvoří dvě části, vlastní Doudleby na pravobřežním ostrohu, obtékaném Malší, a proti nim na levém břehu Straňany. Společná katastrální výměra činí 5,85 km² a žije zde obyvatel.\n\nPovodí Malše a horní Vltavy se v době kolem roku 800 stalo ústřední oblastí slovanského osídlení kmene Doudlebů. Kmenovým centrem bylo od přelomu 8. a 9. století až do přelomu 9. a 10. století branišovické hradiště nad řekou Malší. Hradiště v Doudlebech bylo založeno při přemyslovské kolonizaci Doudlebska v 10. století. První psaná zmínka o doudlebském hradišti se vyskytuje v Kosmově \"Kronice české\" z počátku 12. století v souvislosti se zprávou o úmrtí knížete Slavníka roku 981. Kosmas zde jmenuje Doudleby (\"Dudlebi\") mezi pohraničními hrady Slavníkova panství na jižní straně proti Němcům. Mezi současnými historiky však převládá názor, že kronikář vzhledem k časovému odstupu od popisované doby nepostihl situaci přesně a že Doudleby byly spíše oporou pražských přemyslovských knížat. Od 10. do 13. století představovaly Doudleby středisko hradské soustavy pro oblast jižních Čech, jmény jsou známi zdejší kasteláni Kochan (1175) a Pilunk (1179 a 1186).\n\nSe založením města Českých Budějovic coby nové opory panovnické moci význam Doudleb rychle upadl: poslední zmínka o doudlebském kraji pochází z roku 1268 a k roku 1291 už byly Doudleby v soukromých rukou, držel je rytíř Čeněk z Cipína, zakladatel rodu Doudlebských z Doudleb. Doudlebští, jejichž erb (půl ozbrojence tasícího meč) v novější době přijala obec za svůj, zde seděli po dvě a půl staletí. Posledním z nich, který ves držel, byl Petr Doudlebský z Doudleb († 1550), proslulý jak statečností v boji s Turky, tak skrblictvím. Tento prodal roku 1522 svou část Doudleb a Straňany Václavu Metelskému z Feldorfu, od něhož ji v roce 1544 koupilo město České Budějovice pro kostel sv. Mikuláše. Druhá polovice Doudleb přešla z majetku Doudlebských na rod Slavkovských ze Šonova a po dalších prodejích roku 1574 do rukou Viléma z Rožmberka. Tak se stalo, že až do zrušení poddanství byla ves rozdělena mezi panství České Budějovice a Třeboň. Třeboňská část se po smrti posledního Rožmberka Petra Voka v roce 1611 dostala Janu Jiřímu ze Švamberka. Ten se účastnil českého stavovského odboje, pročež byl v roce 1621 majetek jeho dědicům zkonfiskován a panství se ujal císař Ferdinand II. V roce 1660 je koupil hrabě Jan Adolf ze Schwarzenberku, jehož potomci pak byli pro polovinu doudlebských obyvatel vrchností až do roku 1848. Od roku 1850 dodnes tvoří Doudleby a Straňany společnou samosprávnou obec.\n\n\nObec Doudleby se skládá ze dvou částí, které obě leží v katastrálním území \"Doudleby\"\n\n\n\n\n\n"}
{"id": "48701", "url": "https://cs.wikipedia.org/wiki?curid=48701", "title": "Inge I. Švédský", "text": "Inge I. Švédský\n\nInge I. (někdy se uvádí jako Inge Stenkilsson) byl švédským králem v letech 1079–1084 a v letech 1087–1105, syn krále Stenkila a Ingamoder Emundsdotter.\n\nMohl vládnout už společně se svým bratrem Halstenen Stenkilssonem: Řehoř VII. v roce 1081 adresoval svůj dopis dvěma švédským králům s iniciálami \"A\" a \"I\" (\"rege wisigothorum\"). Iniciála \"A\" ovšem může odkazovat i na Haakona Rudého, takže Inge mohl být spoluvladařem Haakona. Jeho spoluvládnutí s Halstenem zmiňuje i v Sáze o Hervaře (\"Hervarar saga\").\n\nInge byl vroucím křesťanem, který stavěl nové kostely a jmenoval biskupy, avšak nerespektoval staré pohanské švédské zvyky, které ustanovili a dodržovali předchozí králové, odmítal provádět dle tradičního zvyku obřady v pohanském chrámu ve Uppsale a veřejně se hlásil ke křesťanství. To vedlo k povstání, které mělo své jádro v Uppsale, hlavním městě švédských králů v provincii Svealand, kde lid provolal králem Ingeho švagra Svena, který se dle Ságy o Hervaře nabídl místo Ingeho provádět náboženské rituály v Uppsale a dodržovat pohanské zvyklosti pokud jej lid prohlásí králem (proto je zván Blot-Sven neboli „Sven Obětník“), zatímco Inge byl rozhněvaným davem z Uppsaly vyhnán a uprchl do západního Götlandu (Västergötland), avšak Svenova vláda netrvala dlouho.\n\nPo několika letech se vždy v Uppsale konaly velké pohanské slavnosti. V roce 1087 Inge přijel zpět do Staré Uppsaly, kde se svými muži uprostřed těchto slavností obklíčil síň Blot-Svena, kterou potom zapálil. Když král Sven vyběhl z hořící síně ven, byl okamžitě zabit. Toto je pravděpodobně den, kdy byl zničen i pohanský chrám v Uppsale, které bylo náboženským centrem staré víry celého Švédska (a možná celé Skandinávie). Inge se chopil zpět svého trůnu a přesunul královské sídlo do západního Götlandu, které bylo více pokřesťanštěno a kde měl větší podporu obyvatel, takže ke christianizaci celého Švédska mu již nestálo nic v cestě. Blot-Sven je obecně považován za posledního pohanského krále Švédska. Nezanechal po sobě žádného následníka, ale podle některých teorií mohl mít jednoho syna Erika Årsälla, který mohl být jeho faktickým nástupcem a vládnout pohanským územím mimo Ingeho kontrolu, ale jeho existence bývá zpochybňována. Nelze také vyloučit, že Svenovi potomci mohli být zabiti krátce po jeho vlastní vraždě.\n\nBěhem druhé části své vlády Inge bojoval s norským králem Magnusem III., se kterým však v roce 1101 uzavřel mír, za kterého při té příležitosti provdal svou dceru. Po jeho smrti se králi stali synové Ingeho bratra Halstena Stenkilssona, Filip a Inge II.\n\nIngeho manželkou byla Helena, sestrou Blót-Svena. Společně s ní založil klášter Vreta. Ingeho syn Ragnvald nejspíš zemřel ještě před svým otcem. Ingeho potomky byli:\n\n"}
{"id": "48708", "url": "https://cs.wikipedia.org/wiki?curid=48708", "title": "Slaný", "text": "Slaný\n\nMěsto Slaný (německy \"Schlan\") je někdejší královské město v okrese Kladno asi 29 km severozápadně od Prahy. Žije zde obyvatel v 1 927 domech, hustota zalidnění je zde 499 obyv./km². Pod obec spadá celkem 10 částí: Slaný, Blahotice, Dolín, Kvíc, Kvíček, Lotouš, Netovice, Otruby, Trpoměchy a Želevčice.\n\nOd jihozápadu po severovýchod městem protéká Červený potok a jeho dominantou je Slánská hora, společně s Vinařickou horou vůbec nejjižnější výběžek sopečné činnosti Českého středohoří a od roku 1998 také přírodní památka.\n\nVe Slaném je celkem 5 mateřských škol, 3 základní a 1 speciální, osmileté gymnázium Václava Beneše Třebízského, obchodní akademie a odborné učiliště strojírenské, nachází se zde i základní umělecká škola. Město Slaný zřizuje Vlastivědné muzeum, nemocnici, polikliniku, městské kino, divadlo s několika soubory, množství sportovních zařízení a spolků, plovárnu aj. V roce 2010 zde byl založen Pivovar Antoš, který navázal na starobylou tradici vaření piva ve Slaném. V minulosti se zde nacházely i strojírny, doly, kasárna nebo lázně. Jako oblíbená relaxační zóna slouží ve městě okolí Červeného rybníka a městský lesopark nacházející se v blízkosti 1. základní školy.\n\nNa území města Slaného a na Slánské hoře jsou četnými vykopávkami doložena různá osídlení ve starší i mladší době kamenné.\n\nPodle kroniky Václava Hájka z Libočan, jejíž historickou věrohodnost je třeba brát s rezervou, bylo město Slaný založeno roku 750 knížetem Nezamyslem. Již toto bájné vyprávění renesančního pisatele, však ukazuje na starobylost, která tomuto města byla v průběhu staletí dávána.\n\nTrhová osada Slaný vznikla u brodu v období raného středověku, nejspíše již v 11. století, při důležité obchodní stezce vedoucí z Prahy do Saska, kterou zde protínají další vnitrozemské cesty. Přestože nepatřila mezi významná zeměpanská hradiště, nacházely se zde některé lokální knížecí úřady, mj. soudní instance. V průběhu 12. století zde vzniká expozitura benediktinského kláštera v Ostrově u Davle, který v okolí získává majetek nejspíše přímo od panovníka. Mniši zde zakládají také nový kostel zasvěcený sv. Gothardovi, jehož úctu ostrovský klášter šířil. Nejspíše ještě do konce 12. století nebo nedlouho poté zde vyrostla románská trojlodní bazilika, předchůdce dnešního farního kostela. Majetkové državy několika zejména církevních institucí na území významné osady a v jejím blízkém okolí byly také důvodem, proč se panovníkovi nepodařilo povýšit ji na město dříve. Základním předpokladem tohoto kroku totiž bylo majetkové scelení lokačního území a vytvoření majetkového zázemí v okolí.\n\nPřesné datum vysazení nového královského města dle magdeburského práva není známo. Stalo se tak mezi roky 1295–1305; roku 1295 ještě královským městem nebylo, ale povýšení udělil král Václav II., který zemřel v roce 1305. Nedlouho po založení bylo nové město opevněno. V roce 1348 zasáhlo město zemětřesení. Po roce 1358, kdy byla králem Karlem IV. nařízeno založení vinic v Praze a posléze v královských městech, došlo k rozšíření vinohradů ve Slaném. Rozkládaly se na stráních Slánské hory či na úbočí Hájů. V tomto období byl založen v Ovčárech kostel sv. Václava, jenž je patronem vinařů a rybníkářů. V roce 1371 jej zasáhl ničivý požár, bezprostředně po něm začíná obnova města včetně novostavby farního gotického kostela sv. Gotharda.\n\nKrátce po vypuknutí husitských bouří roku 1419 opustili město ostrovští benediktini, kteří se do něj již nikdy nevrátili, a do města přišli reformní kněží strany podobojí. Slaný dokonce patřil mezi tzv. šest vyvolených husitských měst, která měla být spasena při nadcházejícím konci světa očekávaném radikálními kazateli. V květnu 1420 došlo ke zvratu, kdy město obsadila Zikmundova vojska a navštívil ho dokonce sám panovník, který zakročil proti příznivcům husitství. V březnu 1421 však otevřeli měšťané brány opět husitskému vojsku a stali se součástí pražského městského svazu. V něm zůstali až do dobytí a vyplenění města vojskem radikálnějšího táborského svazu pod vedením Jana Roháče z Dubé v dubnu 1425, jehož součástí se potom stali na dalších deset let. Po porážce táboritů v bitvě u Lipan roku 1434 se město poddalo vládě panské jednoty a roku 1436 přijalo Zikmunda za krále. Slané nadále patřilo k umírněnému utrakvistickému proudu, roku 1452 podpořilo volbu Jiřího z Poděbrad zemským správcem. Král Jiří z Poděbrad pak městu věnoval mnoho výsad.\n\nNekatolické město se účastnilo povstání proti panovníkovi roku 1618, kdy zde pobývala rodina vzdorokrále Fridricha Falckého a také roku 1648. Po porážce stavovského odboje nastává zásadní zlom v dějinách města, které se z hrdého královského a krajského města stává městem poddanským, neboť je panovníkem prodáno Martinicům sídlícím v nedalekém Smečně. Za třicetileté války pak bylo město poškozeno pobytem válčících armád.\n\nVlastník reprezentovaný Bernardem Ignácem z Martinic se ve městě choval pragmaticky, práva měšťanů byla omezena ve prospěch jeho panství. Na druhou stranu tato významná osobnost své doby vtiskla Slanému barokní ráz. Roku 1655 založil při renesančním hřbitovním kostele Nejsvětější Trojice za hradbami města františkánský klášter a uprostřed kostela nechal vystavět jako jeho srdce loretánskou kapli. Přímo na hlavním náměstí založil roku 1658 piaristickou kolej, která zajišťovala vzdělání na úrovni středního školství a pro vrchnostenskou správu panství vystavěl budovu čp. 1 zvanou \"Martinický dvůr\". Roku 1662 dal vztyčit na Slánské hoře tři kříže na znamení Kalvárie a roku 1665 nechal na dalším tehdy holém pahorku směrem ke Smečnu vystavět kapli Božího hrobu, nejstarší v Čechách.\n\nAž do roku 1960 bylo město Slaný sídlem vlastního okresu, v uvedeném roce však bylo včleněno do okresu Kladno. V roce 1992 se historické jádro města stalo městskou památkovou zónou.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městě Slaný \"(9731 obyvatel)\" byly v roce 1932 evidovány tyto živnosti a obchody (výběr):\nVe vsi Dolín \"(přísl. Želevčice, 761 obyvatel, samostatná ves se později stala součástí Slaného)\" byly v roce 1932 evidovány tyto živnosti a obchody: cihelna, holič, 4 hostince, konsum Včela, kovář, lom, 2 půjčovny mlátiček, pekař, 3 řezníci, 3 obchody se smíšeným zbožím, stavitel, 2 trafiky, velkostatek Rubeš.\n\nV obci Kvíc \"(přísl. Kvíček, 1227 obyvatel, samostatná ves se později stala součástí Slaného)\" byly v roce 1932 evidovány tyto živnosti a obchody: autodílna, 2 výrobny cementového zboží, 3 cihelny, holič, 5 hostinců, kovář, konsum Spořilov, kovář, krejčí, 2 mlýny, obuvník, 5 obchodů s lahvovým pivem, pojišťovací jednatelství, přádelna bavlny, 8 rolníků, řezník, 7 obchodů se smíšeným zbožím, 3 trafiky, továrna na velocipedy, 2 zámečníci.\n\nVe vsi Netovice \"(160 obyvatel, samostatná ves se později stala součástí Slaného)\" byly v roce 1932 evidovány tyto živnosti a obchody: hostinec, 4 rolníci, obchod se smíšeným zbožím, trafika.\n\nVe vsi Trpoměchy \"(194 obyvatel, samostatná ves se později stala součástí Slaného)\" byly v roce 1932 evidovány tyto živnosti a obchody: družstvo pro rozvod elektrické energie v Trpoměchách, hostinec, 2 rolníci, trafika, velkostatek Baňka.\n\n\nPodle sčítání 1921 zde žilo v 795 domech 9 124 obyvatel, z nichž bylo 4 655 žen. 9 000 obyvatel se hlásilo k československé národnosti, 56 k německé a 7 k židovské. Žilo zde 5 366 římských katolíků, 134 evangelíků, 339 příslušníků Církve československé husitské a 111 židů. Podle sčítání 1930 zde žilo v 1 140 domech 9 739 obyvatel. 9 564 obyvatel se hlásilo k československé národnosti a 103 k německé. Žilo zde 5 206 římských katolíků, 341 evangelíků, 1 771 příslušníků Církve československé husitské a 85 židů.\n\nLze předpokládat, že židovští kupci a obchodníci Slaný navštěvovali během výročních trhů a přicházeli sem po obchodních stezkách již v raném středověku, tedy ihned po vzniku města od 11. století, podobně jako jinde v Českém království. Někteří se zde v průběhu raného středověku usadili snad natrvalo. Nejstarší zpráva o židovském osídlení Slaného však pochází až z první poloviny 14. století, kdy je zmiňován „Žid slánský“ jakožto majitel domu ve Valentinské ulici na Starém městě pražském. Roku 1444 prodal Žid Izák svůj dům ve Slaném mísnímu smolařovi Martinovi, o dva roky později, roku 1446 prodává tentýž Izák další svůj dům jinému místnímu obyvateli, soukeníkovi Jankovi. Z téhož roku pochází i doklad o dalším prodeji nemovitosti, kdy „Žid Josef prodal dům měšťanu Petru Sulkovi“.\n\nSlánští měšťané se ale proti pobytu Židů ve městě opakovaně bouřili, protože židovští obchodníci pro ně představovali konkurenci, a tak roku 1458 získali od krále Jiříka z Poděbrad majestát, jenž stanovil, že žádný Žid nesmí strávit ve městě déle než jednu noc a při vstupu do města musí zaplatit poplatek 1 groš. Na dnes již zbořené gotické městské Pražské bráně (zbořeno 1841) byla údajně plastika či vyobrazení Žida držícího minci.\n\n„\"Přišel-li cizí Žid do Slaného, musil zaplatiti poplatek ve bráně, a po vyřízení svých záležitostí neodkladně opustiti město. Přenocovati mohl v blízkých Lidicích, kde chaloupka, nazývaná Židovna, dosud připomná dobu tu,“\" píše v dosud nepřekonaném předválečném sborníku Hugo Golda \"Die Juden und Judengemeinden Böhmens in Vergangenheit und Gegenwart\" z roku 1934, v kapitole věnované Slanému a okolí, místní činovník slánské židovské náboženské obce, pan Richard Fanta.\n\nZ 16. století pocházejí zprávy o tom, že Židé nesměli ve městě už ani přenocovat. Koncem 16. století si místní cech kožešníků a krejčích vymohl dokonce povolení bránit Židům v obchodovaní s těmito komoditami na území města. Nicméně zákazy a omezení nebyla vždy stoprocentně dodržována. Příkladem může být např. Liborem Dobnerem dokládaný pobyt židovského dryáčníka (mastičkáře) Šalomouna Rennera k roku 1603, či pobyt židovského lékaře Abraháma ve Slaném v roce 1607, jenž léčil chromého syna místního měšťana Adama Jiráska. Tento Abrahám byl osvobozen od placení všech cel v Pražské bráně. K roku 1793 je v seznamu familiantů uveden ve Slaném usedlý Žid Izák Steiner s manželkou Marií a synem, jenž se živil prodejem masa a pálenky. Dle stabilního katastru je roce 1840 dům čp. 456 vlastněn Jákobem Freundem.\n\nŽidé se natrvalo a bez omezení směli v královském městě Slaný usazovat až po revolučním roce 1848. Již roku 1861 je založen náboženský spolek (\"Israelitische Cultusverein Schlan\"), později přeměněn na plnoprávnou židovskou náboženskou obec (\"Israelitische Cultusgemeinde Schlan\"). 8. února je započato se stavbou synagogy, která je slavnostně otevřen již o necelý rok později, roku 1865. Nachází se zhruba 100 metrů severovýchodně od Masarykova náměstí ve Fričově ulici. Vystavěna byla podle projektu slánského architekta Františka Štěcha v maurském slohu s novorománskými prvky a nahradila tak již nevyhovující předchozí modlitebnu israelitské náboženské obce v hostinci „U Templu“ v Kynského ulici.\n\nV květnu 1864 získala židovská obec povolení ke stavbě a již v roce 1865 byla budova zprovozněna. Jedná se o dvoupatrovou budovu orientovanou v ose východ-západ, vyhotovenou v tehdy módním tzv. maurském slohu. Střecha je sedlová, východní štít členěn dvěma okenními osami, mezi kterými byl aron ha-kodeš, nad ním jedno kruhové okno, ve štítě dvě malá okna. Vstup jen ze západní strany, portál zdobený sloupky, nade dveřmi dochováno desatero, nad ním velké kruhové okno ve štítě a dvě malá okna. Dřevěná ženská galerie byla přistavěna roku 1895 v poschodí při západní a severní straně, přístupna byla schodištěm ze sousední židovské školy přistavěné k severní straně synagogy. Jižní stěna synagogy je členěna čtyřmi okenními osami.\n\nV synagoze působil mj. rabín Filip Bondy, proponent českožidovského hnutí a pozdější rabín českožidovského vlasteneckého spolku Or Tomid se sídlem v Praze, jenž jako jeden z prvních v Českém království zavedl užívání češtiny během židovských bohoslužeb.\n\nObřady se v synagoze konaly až do druhé světové války, kdy začalo docházet k represím vůči židovským obyvatelům města. V roce 1942 proběhl svoz zabavených liturgických předmětů (svitky Tóry, modlitební knihy, textilie aj.) do válečného Ústředního židovského muzea v Praze. Od roku 1958 je synagoga zapsána v seznamu kulturních památek, v roce 1961 přešla do majetku státu, v roce 1965 sloužila jako skladiště, později zde byly zřízeny bytové jednotky. Od roku 1974 sloužila budova jako pobočka Státního okresního archivu Kladno. V roce 2017 zde funguje služebna Policie České republiky. Modlitební sál je dnes rozdělen na dvě podlaží a dále členěn přepážkami na jednotlivé místnosti. Z původní výzdoby modlitebního sálu je dochován jen modře malovaný klenutý strop s plastickými hvězdičkami. Budova bývalé židovské školy (čp. 150), stavebně související se synagogou, byla přestavěna k obytným účelům a je v současné době samostatný rodinný dům.\n\nVybavení synagogy se nedochovalo, ve sbírkách Židovského muzea v Praze se nachází několik desítek kultovních předmětů ze Slaného a okolí. V USA se nachází pravděpodobně pět (možná více) slánských Tór, které byly po druhé světové válce odprodány Ministerstvem kultury ze sbírek Židovského muzea soukromému sběrateli – a to i přes protesty tehdejší židovské obce v Praze. Tóry jsou v užívání reformních židovských obcí např. ve městě Savannah v Georgii, v New Jersey či v Prescottu v Arizoně. Tyto židovské obce mají povědomí o původu svých Tór a pravidelně na dnes již neexistující slánskou židovskou obec pořádají vzpomínkové akce během svátků a nejrůznějších výročí. \n\nV dubnu 2017 konal MěÚ Slaný ve spolupráci s izraelským velvyslanectvím, Českou unií židovské mládeže a dalšími partnery \"Dny izraelské kultury ve Slaném\", jejichž součástí byla i půldenní prohlídka židovských památek města Slaný (patrně vůbec první v historii), včetně identifikace lokalit k plánovanému umístění Stolpersteine. Akce vzbudila ohromný zájem a navštívily ji desítky účastníků.\n\nOkolo města vede ve směru jihovýchod - severozápad silnice I/7 Praha - Chomutov. Městem prochází ve směru východ - západ silnice I/16 v úseku Řevničov - Slaný - Mělník. Městem prochází ve směru sever - jih silnice II/118 Budyně nad Ohří - Zlonice - Slaný - Kladno - Beroun. Z města vychází na jihozápad silnice II/236 Slaný - Smečno - Lány - Křivoklát.\n\nMěsto Slaný leží na železniční trati 110 z Kralup nad Vltavou do Loun. Jedná se o jednokolejnou celostátní trať, doprava byla v úseku Podlešín - Louny zahájena v roce 1873. Na území obce leží mezilehlá železniční stanice \"Slaný\" a mezilehlá železniční zastávka \"Slaný-předměstí\". V minulosti ze stanice \"Slaný\" vedla i železniční trať do stanice \"Smečno-Šternberk\". Zrušená železniční trať byla jednokolejná lokální trať původně postavená jako vlečka roku 1904. Nákladní doprava byla provozována od roku 1908 do roku 1925. Trať byla zrušena roku 1932.\n\nU slaného se nachází také malé vnitrostátní letiště sloužící především pro rekreační lety. Je provozováno aeroklubem Slaný.\n\nPo trati 110 jezdil pár spěšných vlaků z Prahy. Do stanice Slaný ve směru od Kralup nad Vltavou v pracovních dnech jezdilo 15 párů osobních vlaků, o víkendu 11 párů osobních vlaků. V úseku ze Slaného směrem na Louny v pracovních dnech jezdilo 10 párů osobních vlaků, o víkendu 8 párů osobních vlaků.\n\nPříměstské autobusové linky vedly např. do těchto cílů: Kladno, Klobuky, Litoměřice, Mladá Boleslav, Nové Strašecí, Praha, Řevničov, Smečno, Velvary, Vraný, Zlonice, Žatec. Dálkové autobusové linky vedly do těchto cílů: Bílina, Chomutov, Jáchymov, Jičín, Jihlava, Karlovy Vary, Litvínov, Louny, Most, Ostrov, Praha, Špindlerův Mlýn, Vrchlabí.\n\nPo trati 110 jezdí v pracovní dny ráno spěšný vlak od Loun do Prahy, zpět se vrací odpoledne. V soboty a státem uznané svátky jede ráno spěšný vlak od Prahy do Mostu, zpět se vrací kvečeru. O víkendech turistické sezóny jezdí po trati 121 z Prahy osobní vlaky \"Cyklohráček\", jejichž primárním cílem je však jízda turistů z Prahy na Okoř. Poslední sobotu v měsíci pokračují do Zlonic. Jako spojení s Prahou jsou díky dlouhé jízdní době dané profilem trati a četným zastávkám víceméně nepoužitelné.\n\nDne 24.8.2019 došlo ve Slaném k významné události v dopravě. Slánsko bylo zaintegrováno do Pražské Integrované Dopravy. Integrace přinesla zánik linek 226001 & 226002 které byly nahrazeny linka 609, 388, 592\n\nNa západním okraji Slaného se nachází sportovní areál zahrnující zimní stadion pro 3200 lidí, atletický a fotbalový stadion, aquapark a tělocvičnu. Mezi zdejší týmy patří fotbalový SK Slaný, hokejový HC Lev Slaný, krasobruslařský oddíl KK Slaný, futsalový RSC Čechie Slaný a ŠSK Slaný Atletika. Na jižní straně města je plochodrážní stadion. Několikrát se zde konalo Mistrovství České republiky v boulderingu, v roce 2015 mistrovství ČR v cyklokrosu.\n\nZaložení města Slaný u slaného pramene uvedl Václav Hájek z Libočan. Že si slaný pramen nevymyslel, dokládá nález podzemního slaného jezera během geologických průzkumů. Obsahuje 3 % soli, přičemž mořská voda má 3,5 % soli. Cisterciácký kněz v Plasích, Mauritius Vogt, zaznamenal v roce 1729 v rukopisu \"Bohemia et Moravia subterranea\", že se roku 1511 během velkého zemětřesení všechny slané prameny ztratily či odstěhovaly pod zem.\n\nPod Slanou horou slaný pramen skutečně existoval, ale postupně se zmenšoval jeho obsah soli. Údajně ještě v 18. století byla jeho voda používána na polévku nebo zadělávání těsta místo droždí – Ca(HCO) (hydrouhličitan vápenatý) obsahoval CO potřebný ke kynutí těsta podobně jako jedlá soda. Počátkem 19. století měla voda 0,1 % soli, v roce 1934 obsah soli klesl jen na 0,025 %, ale zvýšil se podíl uhličitanu vápenatého.\n\nSlaný pramen, který již dnes (2018) neobsahuje sůl, ale je minerálním zřídlem, vyvěrá v Nezamyslově ulici. Lokalita se měla renovovat v roce 2018.\n\n\n\n\n\n"}
{"id": "48709", "url": "https://cs.wikipedia.org/wiki?curid=48709", "title": "Emund Gammal", "text": "Emund Gammal\n\nEmund Gammal (\"Emund den gamle\"), který byl nazýván též Emund Starý, byl švédským králem v letech 1050–1060. Byl nemanželským synem krále Olofa Skötkonunga a ženy jménem Edla.\n\nEmund se stal nástupcem svého bratra Jakoba Anunda v roce 1050. \"Hervarar saga\" k tomu píše:\nEmund se za své vlády stavěl proti kněžím z arcibiskupství v Brémách, a proto byl také nazván \"Slemme\"(Špatný). Jeho manželkou byla Astrid Njalsdotter. Spolu měli syny Anunda (Adam z Brém zaznamenal, že zemřel při drancování Kvänlandu) a Ingvara, kteří ale zemřeli ještě před svým otcem, a dceru, která se stala manželkou Emundova nástupce Stenkila. Emund byl posledním králem z tzv. \"Domu Munsö\" (Ynglingů). Po smrti Emunda Gammala se králem stal Stenkil a králové z jeho rodu.\n"}
{"id": "48710", "url": "https://cs.wikipedia.org/wiki?curid=48710", "title": "Operace Flashpoint", "text": "Operace Flashpoint\n\nOperace Flashpoint (ARMA: Cold War Assault) je počítačová hra od firmy Bohemia Interactive Studio.\n\nHra simuluje válečné operace ve fiktivním konfliktu studené války. Zápletkou je vzpoura sovětského generála Guby na ostrově Kolgujevu proti sovětskému vedení, které se roku 1985 díky Perestrojce čím dál více sbližuje se Západem. Generál napadne ostrov Everon a další ostrov Malden, na kterém je základna sil NATO. Tím chce prohloubit rozdíl mezi Východem a Západem na trvalo. Hráč bojuje střídavě za 4 postavy sil NATO – pěšáka Davida Armstronga, tankistu Roberta Hammera, pilota Sama Nicholse a příslušníka speciální jednotky Jamese Gastovskiho.\n\nSoučástí hry je editor misí, který dovoluje téměř cokoliv – od vytvoření vlastního vojáka nebo tábora až po kompletní propracované mise. Na výběr jsou 4 ostrovy (Malden, Everon, Kolgujev a Desert Island). Hra i s datadisky obsahuje desítky zbraní, vozidel a typů vojáků. Hra si získala hráčskou obec neomezeným množstvím cest, kudy se může hráč vydat pro splnění úkolů. Není výjimkou, že některé mapy se dají projít bez jediného výstřelu, či skrz vojenskou vřavu. Hra umožňuje použít téměř veškeré nalezené nepřátelské vybavení, techniku a zbraně.\n\n\n\n\n\n\nPůvodní Operace Flashpoint byla vydávána ve verzi 1.00, poté přišel patch 1.06, 1.10, 1.20. (V této verzi byla hra vydána v USA.) Poté následovaly patche 1.30 a 1.46. Pro verzi 1.30 byla vydána re-edice v České republice s podtitulem Zlatá edice. Celosvětově se pak pod pojmem Gold Edition rozumí datadisk Red Hammer, který vyrobil rovnou vydavatel Codemasters bez účasti Bohemia Interactive Studio (BIS). Tato hra vládla několik týdnu na prvních místech v žebříčcích prodejnosti v USA, Velké Británii a nahrazeno v Česku i na mnohých jiných místech světa. Jazykových mutací hry je opět několik, například: anglická, česká, polská, korejská, ruská, německá, španělská, francouzská. Celkově má dnes hra ve všech verzích i s datadisky na kontě asi 1,5 milionů prodaných kopii.\nPůvodní verze hry má přídomek: Cold War Crisis, zkráceně CWC.\n\nBIS také vydali Operaci Flashpoint pouze v České republice ve speciální limitované edici, která v pohledném dřevěném vojenském kufříku s logem hry obsahovala originální kopii hry, oficiální soundrack ze hry částečně dělaný australskou skupinou Seventh, tři velké mapy ostrovů a plakát s motivem ze hry a dále pláštěnku a svítilnu s logem hry.\n\n25. června 2002 vydala BIS oficiální datadisk vlastní výroby, který kromě poměrně poutavého příběhu a vysoké obtížnosti přináší vylepšenou podporu pro hru po síti, více vozidel, výzbroje, výstroje a také například možnost vkládání zbraní a výstroje do vozidel či beden. Pro děj odehrávající se v tomto datadisku byl vyvinut nový ostrov Nogova s rozlohou cca 144 km². Kromě toho na základě podnětů komunity rozšířili možnosti skriptování a vydali oficiální nástroje pro vývoj addonů.\n\nPro datadisk vydala BIS opravu verze 1.91 a 20. dubna 2004 byla vydána poslední verze hry 1.96.\n\nKampaň Resistance se odehrává na ostrově Nogova před událostmi původní hry. Ten se stává terčem sovětské invaze. Viktor Troska, který byl v minulosti u speciálních jednotek, se snaží zprvu boji vyhnout, ale nakonec nemá na vybranou a musí se postavit do čela místního odboje.\n\nSamotná hra si získala celosvětovou popularitu, zejména v Evropě díky svým vlastnostem. Operation Flashpoint byla totiž vydána jako jedna z mála válečných simulátorů pro hardcore hráče, tzn. že to není klasická střílečka a málokterý hráč přežije, pokud vběhne do nepřátelského území s kulometem a myšlenkou „to zvládnu“. Hra byla vybalancována mezi hratelností a reálným světem.\n\nTělo jakékoli postavy má různé zásahové zóny, takže zatímco zásah do hlavy je prakticky smrtící, při střelbě do nohou je smrt, v závisosti na ráži zbraně, otázkou i více než 3 zásahů. Dále hra simuluje rozptyl a přesnost střelby v závislosti na únavě (která ovlivňuje přesnost střelby po delším běhu), poloze střelce (vstoje, vkleče či vleže) či zbraně.\n\nVelkou oblibu si získala hra díky obrovské rozlehlosti map a praktické neomezenosti pohybu po nich. Samotná hra obsahuje tři původní ostrovy s rozlohou každé mapy přes 100 km². Další výhodou je rozmanitost techniky, již všechnu můžete používat – ve hře začnete jako obyčejný pěšák a skončit můžete jako pilot stíhačky, bojového vrtulníku, tanku nebo lodě. Mezi civilními vozidly najdete i škodovku nebo traktor.\n\nSamotná hra je vytvořena, s ohledem na popularitu rozšíření (addony), modulárně a je možné pro hru vytvořit prakticky cokoli. Po více než pěti letech existují stovky až tisíce doplňků a rozšíření pro tuto hru. Málokterá hra se může chlubit funkční letadlovou lodí, bagrem nebo ponorkou. Díky rozšiřitelnosti vznikly zpočátku samostatné jednotky, zbraně a ostrovy. Později skupiny vývojářů vytvářely kampaně a celé MODy, odehrávající se v nezávislém prostředí mimo původní hru.\n\nByly vydány MODy se zaměřením na druhou světovou válku, finskou zimní válku, Star-Wars MOD (stažen po protestech majitele práv na značku Star Wars). Hodně revoluční a populární jsou mody CR-CTI nebo CR09, což jsou mody, které přidají hře strategický rozměr, kdy vytváříte vlastní základnu a vyděláváte si peníze dobýváním území.\n\nSpolečnost Bohemia Interactive si hrou Operation Flashpoint získala velkou pozornost veřejnosti, a to nejen hráčské, ale i odborné. Situace došla tak daleko, že byla oslovena zástupci amerických vojenských sil, zda je možné hru upravit pro potřeby výcviku vojáků. Díky tomu BIS vyvinulo profesionální vojenský simulátor VBS1 – Virtual Battlespace 1.\n\nArma je nástupce hry Operace Flashpoint. Přepracována je především grafika, AI a vylepšen multiplayer – zejména možnost připojit se k již probíhající hře. Hra byla vydána 10. listopadu 2006. Vydavatelem hry už nebyli Codemasters, kteří drží práva na název původní hry.\n\n"}
{"id": "48711", "url": "https://cs.wikipedia.org/wiki?curid=48711", "title": "Blot-Sven", "text": "Blot-Sven\n\nBlot-Sven (volně přeloženo Sven Obětovač) byl švédským králem v letech 1084–1087. Králem se stal díky tomu, že vyhnal krále Ingeho I. ze Svealandu, když král odmítl vykonávat oběti v chrámu v Uppsale.\n\nV roce 1087 ale Inge I. přijel se svými muži do Uppsaly, kde obklíčili síň krále Blota-Svena, kterou potom zapálili. Proto král vyběhl ven, kde byl okamžitě zabit. Blot-Sven byl posledním švédským pohanským králem. Jeho smrt znamenala konečné vítězství křesťanství nad pohanstvím ve Švédsku.\n\nPodle švédského historika Adolfa Schücka byl zřejmě identický s králem Haakonem Rudým. Některého prameny označují jistého \"Eirika Arsala\" (Erik Årsäll) jako syna Blot-Svena, ale dnešní historici tohoto Erika obvykle nepovažují za skutečnou osobu.\n"}
{"id": "48712", "url": "https://cs.wikipedia.org/wiki?curid=48712", "title": "1. česká fotbalová liga 1994/95", "text": "1. česká fotbalová liga 1994/95\n\nSezóna 1994/95 1. ligy byla 2. sezónou v samostatné české lize a první, v níž se udělovaly tři body za vítězství místo dřívějších dvou. Začala 5. srpna 1994 a skončila 11. června 1995.\n\nPoznámky:\n\nJan Blažka (4/0/1),\nPetr Kostelník (6/0/3),\nPetr Kouba (20/1/14) –\nVáclav Budka (28/8),\nViktor Dvirnyk (3/1),\nMartin Frýdek (22/5),\nPeter Gunda (13/1),\nMichal Horňák (20/2),\nJozef Chovanec (22/3),\nJan Koller (6/1),\nJozef Kostelník (2/0),\nJozef Kožlej (6/3),\nVratislav Lokvenc (21/8),\nLumír Mistr (9/0),\nPavel Nedvěd (27/6),\nJosef Němec (22/3),\nJiří Novotný (24/2),\nPetr Pejša (2/0),\nRadek Petrák (1/0),\nTomáš Požár (1/0),\nHorst Siegl (27/10),\nJan Sopko (23/2),\nZdeněk Svoboda (29/5),\nRoman Vonášek (26/1),\nTomáš Votava (20/1) –\ntrenér Karol Dobiaš (1.–2. kolo), Vladimír Borovička (3.–9. kolo), Jürgen Sundermann (10.–19. kolo), Jozef Jarabinský (20.–30. kolo),\nasistent Vladimír Borovička\n\nJan Stejskal (30/0/14) –\nRadek Bejbl (28/4),\nPatrik Berger (29/7),\nRoman Hogen (27/8),\nTomáš Hunal (14/0),\nMartin Hyský (1/0),\nLukáš Jarolím (4/0),\nJindřich Jirásek (3/0),\nIvo Knoflíček (29/5),\nLuboš Kozel (16/2),\nOndrej Krištofík (27/2),\nMartin Kulhánek (5/1),\nPavel Kýček (2/0),\nJiří Lerch (26/3),\nRadim Nečas (29/7),\nPavel Novotný (25/5),\nMartin Pěnička (29/3),\nJan Suchopárek (26/5),\nDaniel Šmejkal (25/3),\nVladimír Šmicer (16/3),\nJiří Štajner (3/0),\nJiří Vávra (23/2),\nFrantišek Veselý (2/0),\nJaroslav Veltruský (2/0) –\ntrenér Miroslav Beránek,\nasistent František Adamíček\n\nLuboš Přibyl (25/0/10),\nRadim Vlasák (6/0/3) –\nZdeněk Cieslar (8/0),\nMarcel Cupák (22/8),\nRichard Dostálek (29/4),\nTomáš Hamřík (1/0),\nPatrik Holomek (1/0),\nPavel Holomek (27/9),\nVladimír Chaloupka (5/0),\nKamil Janšta (11/0),\nPavel Kobylka (24/3),\nPetr Kocman (27/2),\nMichal Kolomazník (2/0),\nPetr Křivánek (28/2),\nRoman Kukleta (21/5),\nPetr Maléř (27/6),\nJan Maroši (26/3),\nVladimír Michal (1/0),\nLambert Šmíd (12/0),\nMartin Špinar (2/0),\nZdeněk Valnoha (21/2),\nViliam Vidumský (18/0),\nRené Wagner (22/6),\nMarek Zúbek (22/2) –\ntrenér Petr Uličný,\nasistent Karel Večeřa\n\nTomáš Bárta (2/0/0),\nLibor Macháček (1/0/0),\nLadislav Maier (30/0/6) –\nPetr Bulíř (13/2),\nRichard Culek (6/0),\nMartin Čupr (7/0),\nKarel Dobš (19/1),\nJindřich Dohnal (1/0),\nMartin Hašek (26/5),\nMartin Hřídel (29/7),\nMartin Hyský (24/2),\nLibor Janáček (30/4),\nPavel Janeček (28/4),\nJiří Ješeta (16/1),\nJosef Jinoch (29/4),\nRoman Klimeš (17/0),\nBoris Kočí (27/2),\nJosef Lexa (25/1),\nRostislav Macháček (5/0),\nJosef Nesvačil (28/1),\nJosef Obajdin (14/10),\nLuboš Zákostelský (15/4) –\ntrenér Vlastimil Petržela,\nasistent Jiří Štol a Josef Petřík (jen jaro)\n\nOldřich Pařízek (12/0/2),\nMichal Šilhavý (1/0/0),\nJuraj Šimurka (19/0/4),\nDaniel Zítka (1/0/0) –\nMichal Bílek (29/8),\nJiří Časko (16/1),\nPetr Gabriel (29/2),\nPetr Holota (22/0),\nTibor Jančula (25/10),\nMiloslav Kordule (27/1),\nJozef Kožlej (18/3),\nTomáš Krejčík (26/10),\nJozef Majoroš (27/1),\nDaniel Mašek (4/0),\nAntonín Mlejnský (10/0),\nTibor Notin (19/1),\nMichal Petrouš (29/2),\nKarel Poborský (27/10),\nMarián Tibenský (1/0),\nMarek Trval (27/9),\nPetr Vrabec (19/2) –\ntrenér Jiří Kotrba (1.–19. kolo) a František Kopač (20.–30. kolo),\nasistent František Kopač\n\nPavel Barcuch (28/0/7),\nTomáš Bernady (1/0/0),\nRadovan Krása (1/0/0) –\nJan Baránek (30/6),\nOndrej Daňko (6/0),\nRadek Drulák (27/15),\nPavel Harazim (17/1),\nRoman Hendrych (6/0),\nValdemar Horváth (17/0),\nPetr Hruška (28/1),\nRóbert Kafka (24/3),\nEdvard Lasota (14/2),\nAleš Nešický (14/0),\nJan Palinek (23/2),\nRoman Pavelka (9/0),\nLadislav Pecko (3/0),\nVáclav Rada (1/0),\nAlbert Rusnák (25/3),\nIvo Staš (4/0),\nJaroslav Šilhavý (27/1),\nMichal Šlachta (22/1),\nMarcel Švejdík (6/0),\nJaroslav Timko (15/5),\nJozef Weber (26/4),\nLibor Zelníček (5/1) –\ntrenér Karel Brückner (1.–12. kolo) a Stanislav Jarábek (13.–30. kolo),\nasistent František Komňacký (1.–12. kolo) a Josef Kolečko (13.–30. kolo)\n\nRadek Černý (3/0/0),\nPeter Holec (27/0/15) –\nPavel Babka (23/3),\nMilan Barteska (27/1),\nErich Brabec (1/0),\nLuděk Edelman (1/0),\nLadislav Fujdiar (19/2),\nJiří Hájek (1/0),\nMartin Havel (7/0),\nJaromír Jindráček (16/2),\nMiroslav Koblenc (1/0),\nLibor Koller (27/2),\nJozef Kostelník (15/1),\nBronislav Křikava (4/0),\nStanislav Marek (20/1),\nMilan Přibyl (21/1),\nJan Saidl (16/1),\nStanislav Salač (3/0),\nPetr Strnadel (8/1),\nPetr Šulc (1/0),\nRadek Tejml (26/0),\nMarián Tibenský (22/2),\nKarel Vácha (27/7),\nIvan Valachovič (27/2),\nLuděk Vyskočil (16/3),\nMartin Wohlgemuth (26/1) –\ntrenér Pavel Tobiáš,\nasistent Daniel Drahokoupil a Zdeněk Procházka (1.–15. kolo) a Miroslav Jirkal (16.–30. kolo)\n\nMarek Janků (1/0/0),\nPetr Pižanowski (2/0/0),\nMartin Vaniak (29/0/7) –\nJiří Balcárek (26/4),\nMiroslav Baranek (16/2),\nJiří Barbořík (26/1),\nLadislav Fujdiar (1/0),\nMartin Guzik (6/0),\nMarek Hollý (27/2),\nMilan Kerbr (25/4),\nMartin Kotůlek (25/1),\nMichal Kovář (29/1),\nRadim König (1/0),\nEdvard Lasota (14/1),\nPetr Lysáček (1/0),\nOldřich Machala (29/0),\nRoman Mikulášik (3/0),\nJosef Mucha (13/2),\nRadek Onderka (23/6),\nJiří Povišer (29/2),\nKarel Rada (27/2),\nRadomír Riedl (2/0),\nMartin Svědík (11/1),\nJiří Vaďura (27/4),\nLibor Zapletal (5/0),\nRoman Zelenay (8/0) –\ntrenér Dušan Radolský (1.–19. kolo) a Vítězslav Kolda (20.–30. kolo),\nasistent Vítězslav Kolda\n\nMichal Čaloun (30/0/7),\nRadomír Havel (1/0/0) –\nZdeněk Bečka (27/0),\nLibor Čihák (14/0),\nJaroslav Diepold (24/1),\nTomáš Heřman (30/6),\nMiroslav Janota (22/1),\nRoman Janoušek (26/4),\nPatrik Ježek (2/0),\nAleš Jindra (3/0),\nPetr Královec (4/0),\nMiroslav Mika (28/2),\nRudolf Pavlík (7/0),\nJaromír Plocek (16/2),\nPetr Podaný (1/0),\nStanislav Purkart (29/3),\nJiří Skála (30/0),\nMiloš Slabý (27/5),\nJiří Studeník (9/1),\nFrantišek Šamberger (7/0),\nJiří Šanda (1/0),\nRobert Vágner (25/5),\nPetr Vlček (26/2) –\ntrenér Zdeněk Michálek,\nasistent Antonín Dvořák a Josef Čaloun\n\nZdeněk Jánoš (29/0/9),\nJosef Novák (1/0/0) –\nDavid Breda (7/2),\nPavel Horváth (26/5),\nRadovan Hromádko (30/6),\nJaroslav Ložek (23/2),\nPavel Medynský (27/0),\nŠtefan Mihálik (3/1),\nJaromír Navrátil (18/6),\nJiří Novák (21/5),\nPavel Pěnička (30/2),\nRoman Sedláček (5/0),\nRichard Sitarčík (5/1),\nRoman Skuhravý (18/1),\nRoman Sokol (27/3),\nMiroslav Sovič (5/0),\nVlastimil Svoboda (17/0),\nRené Šimek (7/0),\nJiří Tymich (3/0),\nTomáš Urban (4/1),\nAleš Vaněček (26/2),\nMartin Vejprava (28/0),\nProkop Výravský (24/0) –\ntrenér Josef Pešice, asistent Petr Majer, Jiří Dozorec (16.–30. kolo) a Karel Studený (16.–30. kolo)\n\nTomáš Bernady (11/0/3),\nNorbert Juračka (14/0/4),\nJakub Kafka (1/0/1),\nTomáš Sedlák (4/0/1) –\nPetr Bystroň (20/1),\nVladimír Čáp (8/1),\nMartin Čížek (26/4),\nMilan Duhan (26/3),\nTomáš Galásek (25/3),\nViliam Hýravý (10/0),\nMarek Jankulovski (1/0),\nLuboš Knoflíček (21/9),\nPavel Kubánek (17/0),\nPetr Mašlej (21/1),\nRoman Nohavica (16/2),\nMichal Ondráček (16/0),\nMarek Poštulka (7/2),\nLubomír Průdek (1/0),\nPetr Ruman (3/1),\nTomáš Řepka (16/0),\nVladimír Siago (7/0),\nDalibor Slezák (23/3),\nRadek Slončík (29/2),\nMartin Svědík (4/0),\nVítězslav Tuma (21/3),\nPetr Veselý (24/0),\nRostislav Vojáček (5/0) –\ntrenér Verner Lička (1.–22. kolo), Jaroslav Janoš (23.–30. kolo),\nasistent Jaroslav Janoš a Rostislav Vojáček\n\nJaroslav Karel (1/0/0),\nKarel Podhajský (1/0/0),\nTomáš Poštulka (21/0/6),\nStanislav Vahala (8/0/4) –\nDavid Breda (15/2),\nPavel Černý (15/6),\nJozef Džubara (20/0),\nKarel Havlíček (11/0),\nRadim Holub (14/1),\nRichard Hrotek (6/0),\nAleš Hynek (14/2),\nRichard Jukl (25/8),\nDavid Kalousek (1/0),\nDaniel Kaplan (13/0),\nMarek Kincl (17/3),\nJozef Kostelník (1/0),\nFrantišek Koubek (6/0),\nJozef Kožlej (1/0),\nVratislav Lokvenc (9/3),\nDaniel Mašek (17/2),\nPetr Menčík (6/1),\nRudolf Pavlík (4/1),\nBohuslav Pilný (9/0),\nMilan Ptáček (21/1),\nRudolf Rehák (15/2),\nMichal Šmarda (27/0),\nIvo Ulich (23/1),\nTomáš Urban (20/0),\nKarel Urbánek (26/2),\nJaroslav Vrábel (16/0),\nMartin Žižka (3/0) –\ntrenér Štefan Nadzam (1.–10. kolo), Petr Pálka (11.–30. kolo),\nasistent Karel Krejčík\n\nJiří Vosyka (30/0/8) –\nMiroslav Baček (27/1),\nLuboš Barták (5/0),\nJúlius Bielik (28/3),\nMilan Forgáč (19/0),\nMichal Hrbek (24/1),\nPavel Jirousek (21/1),\nMiroslav Kamas (24/0),\nMilan Kolouch (25/2),\nVítězslav Mojžíš (27/0),\nMartin Müller (15/0),\nRadim Nečas (29/8),\nDavid Nehoda (3/0),\nMichal Nehoda (3/0),\nDaniel Němec (1/0),\nAleš Nešický (14/1),\nPetr Rydval (6/0),\nPetr Samec (29/7),\nMiroslav Šebesta (21/4),\nMilan Šedivý (28/1),\nPavel Veleman (1/0) –\ntrenér Jozef Jarabinský (1.–9. kolo), Karel Přenosil (10.–20. kolo), František Plass (21.–30. kolo),\nasistent Jiří Novák (1.–9. kolo) a Jiří Tichý (10.–30. kolo)\n\nJiří Krbeček (8/0/2),\nFrantišek Ondrůšek (23/0/6) –\nMartin Barbarič (14/1),\nPetr Brabec (28/2),\nMiroslav Březík (9/0),\nLibor Bužek (1/0),\nPetr Červenka (20/1),\nStanislav Dostál (27/0),\nMichal Gottwald (2/0),\nFrantišek Hadviger (2/0),\nPavel Hoftych (27/0),\nMiroslav Holeňák (20/0),\nIgor Klejch (29/13),\nPetr Klhůfek (26/1),\nKarel Krejčí (27/0),\nMarcel Litoš (14/0),\nJosef Mucha (15/0),\nJaroslav Novotný (3/0),\nRoman Sedláček (11/0),\nOndrej Šmelko (9/0),\nRoman Šťástka (7/0),\nJaroslav Švach (25/2),\nDušan Tesařík (13/0),\nVladimír Vítek (13/0),\nPetr Zemánek (7/1) –\ntrenér Jozef Adamec (1.–27. kolo), Igor Štefanko (28.–30. kolo),\nasistent Igor Štefanko a Václav Hastík (16.–30. kolo)\n\nJaromír Blažek (27/0/5),\nRadek Cimbál (4/0/0),\nJuraj Šimurka (1/0/0) –\nOndřej Bárta (15/0),\nDmitrij Borodin (6/2),\nViktor Dvirnyk (15/10),\nMartin Forejt (2/0),\nPetr Hlavsa (2/0),\nFrantišek Jakubec (1/0),\nKarel Jarolím (23/10),\nPetr Kirschbaum (7/0),\nLuděk Kopřiva (18/0),\nPetr Kraut (7/0),\nRadek Krejčík (23/0),\nTomáš Kuchař (27/0),\nTomáš Kukol (5/0),\nJiří Lang (3/0),\nMiroslav Mičega (3/0),\nRobert Neumann (26/4),\nMiroslav Obermajer (7/0),\nViktor Pařízek (1/0),\nRudolf Pavlík (8/0),\nVladimír Sedláček (16/0),\nJaroslav Schindler (25/0),\nMarek Smola (1/0),\nDavid Šindelář (23/2),\nAlojz Špak (22/2),\nJiří Tymich (20/1),\nMiroslav Vacek (11/0),\nFrantišek Veselý (8/1),\nRoman Veselý (13/1),\nStanislav Vlček (15/2),\nMartin Vrtiška (8/0) –\ntrenér František Barát (1.–16. kolo), Dalibor Lacina (17. a 26.–30. kolo) a Svatopluk Bouška (18.–25. kolo),\nasistent Zdeněk Hruška a Zdeněk Andrlík\n\nMiroslav Beran (8/0/1),\nMartin Pařízek (5/0/0),\nMartin Vácha (19/0/1) –\nMilan Boháč (12/1),\nPavel Borovec (26/4),\nZdeněk Cihlář (10/0),\nRichard Culek (14/0),\nPetr Čermák (15/0),\nMiroslav Držmíšek (8/1),\nSlavomír Hodúl (28/0),\nAleš Hynek (6/0),\nJosef Jindra (24/0),\nLuděk Klusáček (28/4),\nPetr Kotora (3/0),\nČestmír Křižka (4/0),\nMartin Kulhánek (12/1),\nStanislav Lieskovský (10/0),\nTibor Mičinec (22/5),\nPetr Novotný (28/2),\nPatrik Rezek (1/0),\nAlexandr Samuel (11/0),\nRadek Skála (2/0),\nMichal Sokolt (9/0),\nJiří Studeník (20/2),\nPavel Vandas (14/1),\nMartin Váňa (16/2),\nBohuš Víger (14/0),\nLuboš Zákostelský (14/0) –\ntrenér Jaroslav Hřebík (1.–15. kolo), Jiří Novák (16.–30. kolo),\nasistent Tomáš Remeš\n\n"}
{"id": "48715", "url": "https://cs.wikipedia.org/wiki?curid=48715", "title": "1. česká fotbalová liga 1993/94", "text": "1. česká fotbalová liga 1993/94\n\nSezóna 1993/94 1. ligy byla 1. sezónou v samostatné české lize. Začala 14. srpna 1993 a skončila 8. června 1994.\n\nPoznámky:\n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\n\n \n\nPetr Kouba (29/0/13),\nMilan Sova (1/0/0) -\nVáclav Budka (15/1),\nViktor Dvirnyk (27/4),\nMartin Frýdek (23/4),\nPeter Gunda (16/1),\nMichal Horňák (25/1),\nPavel Horváth (1/0),\nDavid Hrubý (1/0),\nJozef Chovanec (26/5),\nJozef Kostelník (27/2),\nJozef Kožlej (29/5),\nLumír Mistr (5/3),\nPavel Nedvěd (23/3),\nZdeněk Němec (1/0),\nJiří Novotný (28/1),\nHorst Siegl (29/20),\nJan Sopko (8/0),\nZdeněk Svoboda (25/3),\nMiroslav Vápeník (2/0),\nRoman Vonášek (22/4),\nTomáš Votava (26/1) -\ntrenér Karol Dobiaš,\nasistent Vladimír Borovička\n\nZdeněk Jánoš (29/1/14),\nStanislav Vahala (1/0/0) -\nRadek Bejbl (27/5),\nPatrik Berger (12/4),\nLibor Fryč (6/0),\nMichal Hipp (27/0),\nMartin Hyský (11/0),\nRoman Janoušek (5/0),\nDaniel Kaplan (2/0),\nIvo Knoflíček (9/1),\nLuboš Kozel (16/2),\nPavel Kuka (12/5),\nMartin Kulhánek (5/1),\nJiří Lerch (28/0),\nRadim Nečas (29/7),\nJiří Novák (7/0),\nPavel Novotný (25/5),\nMartin Pěnička (27/5),\nBohuslav Pixa (3/0),\nŠtefan Rusnák (25/2),\nJaroslav Šilhavý (6/0),\nDavid Šimáček (1/0),\nVladimír Šmicer (18/6),\nVladimir Tatarčuk (15/2),\nFrantišek Veselý (13/4),\nLudovic Youté (1/0) -\ntrenér Jozef Jarabinský (podzim) a Jindřich Dejmal (jaro),\nasistent Josef Pešice a Miroslav Beránek\n\nTomáš Bernady (27/0/11),\nTomáš Sedlák (4/0/0) -\nPetr Bystroň (9/3),\nMartin Čížek (26/2),\nPeter Drozd (2/0),\nMilan Duhan (27/10),\nLadislav Fujdiar (14/5),\nTomáš Galásek (30/0),\nViliam Hýravý (29/6),\nMiroslav Kaloč (1/0),\nIgor Klejch (14/1),\nRoman Klimeš (9/0),\nPavel Kubánek (25/3),\nPetr Mašlej (13/1),\nKamil Mihola (1/0),\nRadek Onderka (8/3),\nMichal Ondráček (23/0),\nMarek Poštulka (20/5),\nPetr Ruman (6/2),\nTomáš Řepka (26/2),\nJaroslav Schindler (18/0),\nLibor Sionko (1/0),\nRadek Slončík (13/1),\nMartin Svědík (14/3),\nRoman Šťástka (2/0),\nPetr Veselý (26/3) -\ntrenér Verner Lička,\nasistent Jaroslav Janoš a Rostislav Vojáček\n\nPetr Skála (9/0/1),\nJiří Vosyka (21/0/12) -\nMiroslav Baček (16/1),\nLuboš Barták (3/0),\nMilan Forgáč (16/0),\nPetr Gabriel (8/0),\nMichal Hrbek (27/1),\nJan Chudý (1/0),\nPavel Jirousek (25/2),\nMiroslav Kamas (29/1),\nMilan Kolouch (27/1),\nVítězslav Mojžíš (27/1),\nMartin Müller (1/0),\nJaromír Navrátil (3/0),\nDaniel Němec (8/0),\nAleš Nešický (22/0),\nPetr Samec (29/9),\nMiroslav Šebesta (29/8),\nMilan Šedivý (28/4),\nMarián Tibenský (26/3),\nKarel Valíšek (1/0),\nJozef Weber (16/0) -\ntrenér Dušan Radolský (podzim) a Milan Bokša (jaro),\nasistent Jiří Tichý a Jiří Novák\n\nMichal Čaloun (30/0/15), -\nZdeněk Bečka (24/2),\nJaroslav Diepold (14/2),\nMichal Drahorád (28/0),\nTomáš Heřman (27/5),\nMiroslav Janota (28/0),\nLuděk Kopřiva (4/0),\nMiroslav Mika (27/0),\nStanislav Purkart (27/3),\nJiří Skála (25/2),\nMiloš Slabý (28/1),\nDušan Susko (13/1),\nJiří Šámal (7/0),\nFrantišek Šamberger (6/0),\nDaniel Šmejkal (29/8),\nMarcel Švejdík (29/3),\nJaroslav Tesař (3/0),\nRobert Vágner (22/4),\nPetr Vlček (15/0) -\ntrenér Zdeněk Michálek,\nasistent Antonín Dvořák a Josef Čaloun\n\nRadek Černý (4/0/1),\nPeter Holec (20/0/6),\nKarel Stromšík (7/0/3) -\nLibor Fryč (7/0),\nMartin Guzik (22/1),\nMichal Guzik (7/0),\nJaromír Jindráček (21/1),\nRoman Kaizar (20/1),\nMichal Káník (6/0),\nBronislav Křikava (2/0),\nJosef Kuchař (2/0),\nStanislav Marek (13/0),\nJan Pasák (7/0),\nPavel Pěnička (27/4),\nKarel Poborský (27/8),\nJiří Povišer (26/1),\nMilan Přibyl (29/1),\nPetr Šulc (1/0),\nRadek Tejml (27/0),\nKarel Vácha (30/10),\nIvan Valachovič (26/0),\nEvžen Vohák (1/0),\nMartin Wohlgemuth (30/2),\nRobert Žák (27/4) -\ntrenér Pavel Tobiáš,\nasistent Daniel Drahokoupil a Zdeněk Procházka\n\nLuboš Přibyl (17/0/7),\nMartin Vaniak (13/0/5) -\nJiří Balcárek (26/4),\nJiří Barbořík (27/3),\nLadislav Fujdiar (13/1),\nRoman Hanus (27/7),\nJiří Homola (3/0),\nJan Chudý (1/0),\nMilan Kerbr (19/4),\nPetr Kirschbaum (15/1),\nMartin Kotůlek (30/0),\nMiroslav Kouřil (6/0),\nMichal Kovář (19/1),\nEdvard Lasota (11/1),\nRadoslav Látal (25/4),\nOldřich Machala (29/2),\nJan Maroši (24/5),\nJán Mišák (1/0),\nRadek Onderka (16/6),\nRoman Pivarník (18/0),\nEvžen Vohák (1/0),\nRadomír Riedl (2/0),\nMartin Šavrňák (2/0),\nJiří Vaďura (27/4),\nLibor Zapletal (7/0) -\ntrenér Karel Brückner (do 29. 9. 1993), Vlastimil Palička (od 29. 9. 1993 do 15. 2. 1994) a Dušan Radolský (od 15. 2. 2012)\nasistent Vlastimil Palička\n\nJaromír Blažek (24/0/8),\nOldřich Pařízek (6/0/5) -\nMichal Bílek (29/5),\nIvan Čabala (16/0),\nJiří Časko (29/3),\nPetr Gabriel (20/1),\nRoman Hogen (3/0),\nPetr Holota (27/2),\nTibor Jančula (22/5),\nMiloslav Kordule (27/2),\nTomáš Krejčík (13/1),\nJozef Majoroš (22/4),\nDaniel Mašek (27/5),\nJaroslav Mašek (2/1),\nŠtefan Mihálik (8/1),\nTibor Notin (24/4),\nRudolf Pavlík (20/1),\nMichal Petrouš (29/1),\nIvan Pihávek (5/0),\nRoman Pučelík (7/0),\nEvžen Vohák (1/0),\nMarek Trval (15/0),\nKarel Valkoun (2/0),\nFrantišek Veselý (4/0),\nLuděk Vyskočil (9/3) -\ntrenér Vladimír Táborský (do 15. 9. 1993), Jiří Kotrba (od 15. 9. 2012\nasistent František Kopač\n\nLibor Macháček (1/0/1),\nLadislav Maier (29/0/9) -\nRichard Culek (18/1),\nMartin Čupr (1/0),\nMartin Hašek (26/2),\nJaroslav Hauzner (1/0),\nSlavomír Hodúl (17/1),\nMartin Hřídel (19/2),\nLibor Janáček (19/1),\nPavel Janeček (26/2),\nRoman Janoušek (10/1),\nJosef Jinoch (28/6),\nBoris Kočí (25/0),\nLibor Koller (27/1),\nRadek Krejčík (3/0),\nJosef Lexa (14/0),\nStanislav Marek (13/0),\nJosef Nesvačil (27/1),\nJiří Novák (12/3),\nJosef Obajdin (28/11),\nZbyněk Rampáček (1/0),\nDalibor Slezák (24/4) -\ntrenér Vlastimil Petržela,\nasistent Rudolf Folke, Jiří Štol a Josef Petřík (jen jaro)\n\nPavel Barcuch (28/0/10),\nTomáš Poštulka (2/0/0) -\nJan Baránek (8/1),\nPeter Drozd (1/0),\nRoman Gibala (7/0),\nBedřich Hamsa (26/4),\nPavel Harazim (17/1),\nValdemar Horváth (10/0),\nPetr Hruška (23/6),\nRadomír Chýlek (14/2),\nRóbert Kafka (26/10),\nMiroslav Lecián (8/0),\nPavel Pěnička (27/4),\nŠtefan Maixner (4/2),\nĽubomír Nosický (18/0),\nMilan Přibyl (29/1),\nJan Palinek (28/0),\nRoman Pavelka (15/1),\nMilan Poštulka (12/4),\nRostislav Prokop (11/2),\nVáclav Rada (9/0),\nAlbert Rusnák (15/3),\nIvo Staš (25/1),\nJaroslav Šilhavý (13/0),\nMarek Špilár (1/0),\nJozef Weber (11/0),\nVladimír Weiss (14/2),\nLibor Zelníček (26/0) -\ntrenér Jindřich Dejmal (podzim), Karel Brückner (jaro)\nasistent František Komňacký a Jiří Lužný (jen podzim)\n\nJiří Krbeček (3/0/0),\nFrantišek Ondrůšek (27/0/7) -\nRahman Abdou Njie (3/1),\nMartin Barbarič (28/2),\nJosef Bambuch (4/0),\nMarian Bedrich (8/0),\nPetr Brabec (27/2),\nMarcel Cupák (13/4),\nLadislav Čepel (3/0),\nPetr Červenka (28/1),\nStanislav Dostál (23/2),\nMichal Gottwald (22/5),\nPavel Hoftych (25/1),\nMiroslav Holeňák (15/0),\nMartin Hrdlička (1/0),\nIgor Klejch (15/3),\nPetr Klhůfek (19/2),\nKarel Krejčí (26/2),\nMiroslav Mičega (16/1),\nJosef Mucha (24/5),\nJaroslav Novotný (26/3),\nPetr Novotný (1/0),\nPetr Špak (4/0),\nJaroslav Švach (14/2),\nDušan Tesařík (10/0) -\ntrenér Petr Uličný,\nasistent Miroslav Polášek a Václav Hastík\n\nMartin Pařízek (10/0/2),\nRené Twardzik (13/0/2),\nRadim Vlasák (7/0/3) -\nZdeněk Cihlář (17/0),\nMarcel Cupák (13/1),\nVladimír Hekerle (6/0),\nPavel Holomek (19/0),\nVladimír Chaloupka (3/0),\nFrantišek Chovanec (16/0),\nJan Janošťák (13/2),\nKamil Janšta (6/0),\nPavel Kobylka (25/1),\nPetr Kocman (22/2),\nMichal Kolomazník (1/0),\nVáclav Krška (1/0),\nPetr Křivánek (27/3),\nMiloslav Kufa (5/1),\nRoman Kukleta (12/0),\nEdvard Lasota (17/5),\nPetr Maléř (25/4),\nVladimír Michal (1/0),\nLibor Soldán (24/0),\nLambert Šmíd (19/1),\nMartin Špinar (7/0),\nPetr Tichý (1/0),\nRadek Toman (1/0),\nZdeněk Valnoha (10/3),\nRoman Veselý (6/0),\nRené Wagner (27/12),\nJiří Záleský (9/1),\nMarek Zúbek (8/0) -\ntrenér Josef Masopust (od 1. 10. 1993 asistent), Vladimír Táborský (od 1. 10. 1993)\nasistent Josef Hron (do 21. 9. 1993), Josef Masopust (od 1. 10. 1993 do 31. 12. 1993) a Karel Večeřa (od 1. 1. 1994)\n\nLuděk Jelínek (19/0/4),\nJaroslav Karel (11/0/3) -\nDavid Breda (28/6),\nJaroslav Dvořák (2/0),\nJozef Džubara (19/0),\nDavid Franc (1/0),\nMilan Frýda (8/0),\nKarel Havlíček (29/1),\nRadim Holub (21/4),\nJiří Jeslínek (9/1),\nRichard Jukl (29/7),\nFrantišek Koubek (6/0),\nVratislav Lokvenc (29/4),\nRostislav Macháček (19/1),\nPetr Menčík (18/0),\nVladimír Mráz (12/0),\nBohuslav Pilný (14/0),\nLibor Polomský (1/0),\nMilan Ptáček (16/0),\nRudolf Rehák (10/0),\nMichal Šmarda (28/1),\nKarel Urbánek (26/1),\nJiří Valta (13/0),\nJúlius Zemaník (7/1) -\ntrenér Štefan Nadzam,\nasistent Karel Krejčík\n\nRadek Cimbál (10/0/2),\nJuraj Šimurka (22/0/3) -\nMarián Bochnovič (7/0),\nPavel Bouška (2/0),\nLibor Čihák (26/2),\nPetr Hlavsa (6/0),\nMiroslav Chytra (8/0),\nMartin Kacafírek (1/0),\nJaroslav Kamenický (17/1),\nFrantišek Klinovský (14/1),\nLuděk Klusáček (4/0),\nLuděk Kopřiva (12/0),\nVítězslav Lavička (23/1),\nMarcel Litoš (29/2),\nRobert Neumann (28/7),\nMiroslav Obermajer (7/0),\nViktor Pařízek (10/0),\nJan Sanytrník (25/5),\nVladimír Sedláček (23/0),\nJosef Sojka (1/0),\nDavid Šindelář (16/1),\nAlojz Špak (26/3),\nTomáš Urban (25/0),\nJaroslav Švach (14/2),\nRoman Veselý (16/1),\nStanislav Vlček (28/4),\nMarek Vomáčka (3/0) -\ntrenér Petr Packert (do 10. 3. 1994), Mário Buzek (od 10. 3. 1994)\nasistent Zdeněk Hruška a Zdeněk Andrlík\n\nRadovan Krása (20/0/0),\nJan Laslop (1/0/0),\nRené Twardzik (8/0/1),\nMichal Václavík (1/0/0) -\nStanislav Baláž (2/0),\nMiroslav Baranek (21/0),\nRadek Basta (8/0),\nMarcel Benda (4/0),\nZdeněk Cieslar (25/0),\nVáclav Cverna (10/0),\nTomáš Čapka (12/1),\nRostislav Jeřábek (5/0),\nAleš Kaluža (5/0),\nBohuš Keler (17/2),\nBřetislav Kocur (1/0),\nPetr Kraut (11/1),\nĽubomír Krajčovič (13/1),\nTomáš Machala (23/1),\nZdeněk Menoušek (9/0),\nDavid Mydlo (6/0),\nKamil Papuga (13/0),\nAnton Petrovský (25/2),\nMartin Plachta (22/2),\nFrantišek Procházka (5/1),\nVáclav Rada (6/0),\nPatrik Siegl (2/0),\nMarek Sokol (2/0),\nVladimír Sýkora (25/2),\nKamil Štěpaník (18/0),\nMartin Štverka (3/0),\nDaniel Tchuř (3/0),\nVítězslav Tuma (22/4),\nMartin Uvíra (2/0),\nLubomír Vlk (28/5),\nMarian Zwinger (4/0) -\ntrenér Jiří Dunaj (do 26. 10. 1993), Erich Cviertna (od 26. 10. 1993 do 10. 5. 1994) a Jaroslav Netolička (od 10. 5. 1994)\nasistent Vladimír Mokrohajský a Josef Kalus (do 26. 10. 1993), Miloslav Bialek (od 26. 10. 1993 do 10. 5. 1994), Miroslav Plachta a Ján Moravčík (od 10. 5. 1994)\n\nTomáš Poštulka (14/0/2),\nPavol Švantner (13/0/0),\nMichal Vorel (3/0/0) -\nRobert Fiala (10/1),\nPetr Fíla (1/0),\nJiří Homola (3/0),\nTomáš Janda (8/0),\nKamil Janšta (14/1),\nPatrik Jeřábek (24/0),\nJiří Jeslínek (18/1),\nBronislav Křikava (8/0),\nĽubomír Mihok (14/0),\nJosef Münzberger (27/0),\nJosef Němec (27/6),\nMiroslav Oršula (24/1),\nTomáš Pařízek (4/0),\nPetr Podzemský (21/0),\nKarol Praženica (4/0),\nKarel Rada (25/3),\nPetr Rydval (17/1),\nJan Saidl (11/1),\nRadek Urban (1/0),\nMarián Vasiľko (4/0),\nPavel Vašíček (25/2),\nJiří Vávra (21/2),\nEvžen Vohák (12/0),\nPetr Vybíral (24/0) -\ntrenér Jiří Fryš (do 22. 9. 1993), Dan Matuška (od 23. 9. 1993), asistent Václav Pavlis, Ivan Novák (do 22. 9. 1993) a Tomáš Matuška (od 30. 9. 1993)\n\n"}
{"id": "48720", "url": "https://cs.wikipedia.org/wiki?curid=48720", "title": "Malá čarodějnice (film)", "text": "Malá čarodějnice (film)\n\nMalá čarodějnice (německy \"Die kleine Hexe\") je česko-německý animovaný film z roku 1984 podle knihy Otfrieda Preusslera, natočený režisérem Zdeňkem Smetanou.\nPříběh má i formu stejnojmenného 14dílného večerníčku, film je z něj složen. Příběh namluvila Jiřina Bohdalová, hudbu složil Petr Skoumal. \n\nMalá čarodějnice bydlí v malém domku v lese. Společnost jí dělá moudrý havran Abraxas. Malá čarodějnice má pouhých 127 let a čarovat se teprve učí. Je tedy ještě velmi mladá na to, aby se mohla účastnit čarodějnického sabbatu na Skalnaté hoře. Přesto se rozhodne porušit zvyklosti, splnit si svůj sen a na Skalnatou horu si zaletět. Nic by se pravděpodobně nestalo, kdyby nebyla odhalena. Tetičky čarodějnice jí ale kromě trestu dají i velkou šanci. Stane-li se do příštího roku DOBROU čarodějnicí, bude moct přiletět na Skalatou horu a Filipojakubskou noc si užít spolu s dospělými čarodějnicemi...\n"}
{"id": "48725", "url": "https://cs.wikipedia.org/wiki?curid=48725", "title": "1. liga", "text": "1. liga\n\nSlovo 1. liga má několik významů.\n"}
{"id": "48727", "url": "https://cs.wikipedia.org/wiki?curid=48727", "title": "František Kupka", "text": "František Kupka\n\nFrantišek Kupka (23. září 1871, Opočno – 24. června 1957, Puteaux, Francie) byl český malíř, grafik a ilustrátor světového významu, jeden ze zakladatelů moderního abstraktního malířství. Jeho vztah k hudbě se podílel na vzniku a realizaci dalšího nového výtvarného směru – orfismu, tedy směru, přibližujícímu malířství jiným uměním (hudba, poezie). Převážnou část života žil ve Francii.\n\nSvým dílem se nesmazatelně zapsal do dějin české i světové výtvarné tvorby. Z komerčního hlediska jde také o nejdražšího českého umělce, několik jeho maleb bylo prodáno za částky přesahující 60 milionů korun.\n\nFrantišek Kupka se narodil jako nejstarší z pěti dětí v rodině notářského úředníka v Opočně. Své mládí prožil v Dobrušce pod Orlickými horami, kde se vyučil sedlářskému řemeslu, ale již tehdy maloval vývěsní štíty a obrázky svatých. Projevoval velký malířský talent, a proto na přímluvu rodinného přítele nebyl nucen věnovat se svému řemeslu a byl poslán nejprve do řemeslnické školy v Jaroměři (1886) a posléze na pražskou Akademii (1887). Zde studoval v ateliéru pro historickou a náboženskou malbu jako žák profesora Sequense až do absolutoria roku 1892, kdy odjel do Vídně. Ve Vídni na Akademii zůstal až do roku 1895, kdy byl poslán jako stipendista do Paříže, kam cestoval oklikou přes severní Evropu. Během studií na École des Beaux-Arts se živil malováním plakátů, vyučoval náboženství a dokonce vystupoval jako spiritistické médium (není bez zajímavosti, že Kupka byl příznivcem teosofie, východních filosofií a mysticismu vůbec).\n\nKolem roku 1903 se poprvé mezinárodně proslavil publikací svých satirických kreseb v pařížském časopisu \"L'Assiette au Beurre\", do kterého přispíval v letech 1901–1907 a vytvořil i tři svá samostatná čísla – alba \"Peníze\" (francouzsky \"Argent\"),\"Náboženství\" a \"Mír\". V roce 1914 odešel dobrovolně na frontu jako člen roty \"Nazdar\", v bitvě u řeky Aisne byl raněn. Byl vyznamenán Řádem důstojníka Čestné legie a za své zásluhy v armádě získal hodnost kapitána. Pomáhal organizovat československé legie ve Francii, po návratu do Paříže, kde založil tzv. Českou kolonii, jejímž předsedou byl později zvolen.\n\nPo válce byl jmenován profesorem pražské Akademie, na níž v roce 1920 také přednášel. Přednáškovou činnost pořádal později i v Paříži, kde vyučoval československé stipendisty. Mezi lety 1919 až 1938 byl Kupka podporován svým přítelem Jindřichem Waldesem, úspěšným pražským podnikatelem, který kupoval jeho obrazy.\n\nZa svůj život uspořádal mnoho výstav a za svá díla získal mnohá ocenění. Většinu svého života strávil na pařížském předměstí Puteaux, kde také 24. června 1957 zemřel. Je pohřben v Paříži na hřbitově Père-Lachaise, v kolumbáriu, oddělení 87, schránka č. 22696.\n\nCelé dílo Františka Kupky se do své konečné podoby utvářelo od prvopočátečního popisného realismu přes vlivy doznívajících malířských tendencí a směrů až ke konečnému vyústění do abstrakce.\n\nObraz \"Amorpha. Fugue à deux couleurs\" (ve sbírkách NG pod českým názvem \"Amorfa. Dvoubarevná fuga\"), byl první abstraktní obraz, který Kupka vystavil společně s obrazem \"Amorfa. Teplá chromatika\" na Podzimním salonu v Paříži roku 1912.\n\nSamotná abstraktní tvorba Františka Kupky měla svůj specifický vývoj a zákonitosti. Šlo zde o zpracování tématu pohybu. Až do roku 1930 byly základem jeho nefigurativních obrazů realistické podklady, vrcholné období Kupkovy tvorby však představuje tzv. \"čistá abstrakce\". Důležitou úlohu také sehrál Kupkův vztah k hudbě, vedoucí k rozvinutí výtvarného směru – orfismu.\n\nDíla Františka Kupky byla vystavována na mnoha výstavách v Čechách i v zahraničí.\n\n\n\n\n"}
{"id": "48730", "url": "https://cs.wikipedia.org/wiki?curid=48730", "title": "Kultura (rozcestník)", "text": "Kultura (rozcestník)\n\nSlovo kultura pochází z latiny, doslova znamená „to, oč je třeba pečovat“ a původně se užívalo pro pěstování kulturních plodin (například kultura vína, chmele). Dnes se používá v různých oblastech a označuje to, co je odkázáno na soustavnou lidskou péči a co by bez ní zaniklo. Jeho význam závisí na kontextu, ve kterém je použito. \n"}
{"id": "48731", "url": "https://cs.wikipedia.org/wiki?curid=48731", "title": "Fridrich Vilém I.", "text": "Fridrich Vilém I.\n\nFridrich Vilém I. (14. srpen 1688, Berlín – 31. květen 1740, Potsdam) byl od roku 1713 do roku 1740 pruským králem, braniborským kurfiřtem (jako Fridrich Vilém II.) a neuchâtelským knížetem. Byl také významným reformátorem státní moci a armády. Povahou byl absolutista, spořivý, náladový, hrubý, přesný a vychovaný v kalvinistickém a merkantilistickém duchu a se silným smyslem pro povinnost. Tento monarcha, současníky nazýván „kaprál na trůně“, chodil celý život v modré uniformě a založil tak tradici pruských králů-militaristů.\n\nByl vzděláním a intelektem velmi prostý. Již v mládí si vyzkoušel na svém statku ve Wusterhausenu (kde bydlel a odkud vládl), jak by fungovala jeho koncepce vojenského státu. Záhy po svém nástupu zavedl přísný systém úspor a reforem (školství, nucená kolonizace, zpřísnění trestů, atd.). Drastické omezení státních výdajů a zrušení přebytečných byrokratických funkcí přineslo obdivuhodný výsledek – dostatek peněz ve státní pokladně (na úkor měst a vesnic). Více než 80 procent státních příjmů věnoval své jediné opravdové lásce – armádě. Její stav se během jeho vlády zdvojnásobil a dosáhl počtu 80 000 mužů (při 2,5 milionu obyvatel Pruska). Pruská armáda patřila početně na čtvrté místo v Evropě, byla však nejlépe vycvičená a nejdisciplinovanější.\n\nPrávě v době vlády Friedricha Viléma I. můžeme najít kořeny později proslulé militarizace pruské společnosti. Pruský král však nebyl králem války. Naopak se válečným konfliktům vyhýbal. Jedinou výjimkou byla severní válka. Spojencem Ruska se však stal teprve roku 1715, když už byla porážka Švédska takřka neodvratná. Odměnou mu byl zisk další části Pomořanska včetně ústí řeky Odry. Chtěl nechat za dezerci z armády (za něj velmi častá) popravit vlastního syna Fridricha, ale nakonec byl přemluven a syn dostal milost. Od roku 1734 byl Fridrich Vilém I. na vozíčku (140 cm v pase, 130 kg). Po jeho smrti se stal králem jeho syn Fridrich, který vstoupil do dějin jako Fridrich II. Veliký.\n\n28. listopadu roku 1706 se oženil se svou sestřenicí, hannoverskou princeznou Žofií Doroteou, dcerou budoucího britského krále Jiřího Ludvíka Brunšvicko-Lüneburského a Žofie Dorotey z Celle. Sňatek byl dohodnut především s přispěním babičky obou snoubenců, Žofie Hannoverské.\n\nV manželství spolu žili dva zcela rozdílní lidé: intelektuální Žofie Dorotea, milující hudbu, zajímající se o umění, literaturu a módu, a spartánsky založený princ, jehož největší vášní byla armáda a správa země, která se pod jeho panováním stala vysoce prosperujícím státem.\n\nZ manželství vzešlo čtrnáct potomků, sedm synů a sedm dcer, čtyři z nich však zemřeli v útlém věku:\n\n"}
{"id": "48741", "url": "https://cs.wikipedia.org/wiki?curid=48741", "title": "Jura (rozcestník)", "text": "Jura (rozcestník)\n\nPod slovem Jura nebo jura se může skrývat:\n\n\n\n"}
{"id": "48755", "url": "https://cs.wikipedia.org/wiki?curid=48755", "title": "Lanthanoidy", "text": "Lanthanoidy\n\nLanthanoidy jsou podle současné mezinárodní chemické nomenklatury skupinou patnácti chemických prvků počínajících lanthanem, tedy prvků s protonovým číslem 57 až 71 (dříve se pod tento název řadilo pouze čtrnáct prvků následujících za lanthanem, které doplňují jeho elektronovou konfiguraci do orbitalu 4f). Veškeré lanthanoidy vykazují velmi podobné chemické chování a patří mezi kovy. Spolu se skandiem a yttriem tvoří skupinu prvků vzácných zemin.\n\nChemické chování i základní fyzikální vlastnosti všech prvků skupina lanthanoidů jsou velmi podobné. Všechny patří mezi kovy, mají stříbrolesklou barvu a jsou velmi měkké.\n\nJejich reaktivita postupně klesá se stoupajícím atomovým číslem. Například lanthan a cer poměrně rychle reagují se vzdušným kyslíkem, jsou prvky za europiem, které jsou na vzduchu relativně stálé. S vodou reagují za vzniku plynného vodíku, snadno se rozpouští v běžných minerálních kyselinách. Za zvýšené teploty také přímo reagují s běžnými nekovovými prvky jako dusíkem, borem, křemíkem, fosforem, sírou a halogeny.\n\nVe sloučeninách se vyskytují především v mocenství Me. Výjimkou jsou \"cer\", který tvoří velmi stabilní sloučeniny i v mocenství Ce a \"europium\", jehož sloučeniny v mocenství Eu jsou zcela stálé. Sloučeniny jiných lanthanoidů ve valencích +2 a +4 jsou spíše kuriozitami, jsou velmi nestálé a nemají žádný praktický význam.\n\nChemické vlastnosti solí lanthanoidů jsou značně podobné sloučeninám hliníku. Všechny tvoří například vysoce stabilní oxidy, které nereagují s vodou a jen velmi obtížně se redukují. Ze solí anorganických kyselin jsou důležité především fluoridy a fosforečnany, jejich nerozpustnost ve vodě se používá k separaci lanthanoidů od jiných kovových iontů. Další nerozpustnou sloučeninou je šťavelan, který je možno použít ke gravimetrickému stanovení těchto prvků po jejich vzájemné separaci.\n\nNetypické vlastnosti, vybočující z obvyklého chování lanthanoidů vykazuje gadolinium, které jako jediné z této skupiny má ferromagnetické vlastnosti a podobá se tím prvkům jako je železo nebo nikl. Odlišností promethia je fakt, že se tento prvek v přírodě prakticky nevyskytuje, protože žádný z jeho izotopů není stabilní a všechny se radioaktivně rozpadají.\n\nJako lanthanoidovou kontrakci označujeme jev, kdy se s postupným zvyšováním atomového čísla prvku zmenšuje poloměr následujících atomů. Ve skupině lanthanoidů je tento trend zvláště markantní, pro první ze skupiny – lanthan se uvádí atomový poloměr 1,061 Å a poslední lutecium pouze 0,848 Å.\n\nV normálních řadách prvků naopak průměr atomu se zvyšujícím se atomovým číslem roste. V případě lanthanoidů se postupné zmenšování atomového poloměru vysvětluje tím, že elektrony doplňované postupně do orbitalů \"4f\" vykazují nízké stínění kladného náboje atomového jádra a tak s přibývajícím atomovým číslem a tím i počtem protonů v jádře roste efektivní náboj jádra působící přitažlivou silou na elektrony.\n\nPřestože jsou lanthanoidy také označovány jako prvky vzácných zemin, není jejich výskyt na Zemi nijak řídký. Nejčastěji zastoupený cer je celkově 26. prvkem v pořadí elementárního složení zemské kůry a i nejméně běžné lutecium vykazuje 200× vyšší obsah než zlato.\n\nV přírodě se lanthanoidy vyskytují pouze ve formě sloučenin. Neexistují však ani minerály, v nichž by se některé lanthanoidy (prvky vzácných zemin) vyskytovaly samostatně, ale vždy se jedná o minerály směsné, které obsahují prakticky všechny prvky této skupiny. Navíc jsou v těchto minerálech téměř vždy přítomny prvky jako yttrium nebo radioaktivní thorium.\n\nMezi nejznámější minerály na bázi fosforečnanů patří \"monazity\" (Ce, La, Th, Nd, Y)PO, jinou hojně zastoupenou skupinu tvoří \"bastnäzity\" (Ce, La, Y)COF– směsné flourouhličitany prvků vzácných zemin a dále například minerály \"euxenit\" (Y,Ca,Ce,U,Th)(Nb,Ta,Ti)O nebo \"samarskit\" ((Y,Ce,U,Fe)(Nb,Ta,Ti)O).\n\nVelká ložiska těchto rud se nalézají ve Skandinávii, USA, Číně a Vietnamu. Významným zdrojem jsou i fosfátové suroviny – \"apatity\" z poloostrova Kola v Rusku\n\nPři průmyslové výrobě prvků vzácných zemin se jejich rudy nejprve louží směsí kyseliny sírové a chlorovodíkové a ze vzniklého roztoku solí se přídavkem hydroxidu sodného vysráží nerozpustné hydroxidy všech lanthanoidů. Přitom lze selektivně oddělit většinu ceru, protože hydroxid ceričitý\nCe(OH) hydrolyzuje již z poměrně kyselých roztoků a k jeho vysrážení dochází nejdříve.\n\nSeparace jednotlivých prvků se provádí řadou různých postupů – kapalinovou extrakcí, za použití ionexových kolon nebo selektivním srážením nerozpustných komplexních solí.\n\nPro přípravu jednotlivých čistých kovů jsou používány různé metody.\n\n\nPraktické využití lanthanoidů výrazně stoupá v posledních přibližně 50 letech, kdy byly do praxe zavedeny průmyslově využitelné separační metody jako kapalinová extrakce nebo dělení pomocí ionexových kolon. Zároveň silně stoupla poptávka po relativně nízce zastoupených prvcích jako je europium a terbium, které jsou spolu s yttriem nezbytné pro výrobu barevných televizních obrazovek.\n\nPodrobnější popis využitelnosti jednotlivých prvků vzácných zemin je uveden pod hesly těchto prvků, obecně se s nimi setkáme v následujících odvětvích a aplikacích:\n\n\n\n"}
{"id": "48761", "url": "https://cs.wikipedia.org/wiki?curid=48761", "title": "Filip Švédský", "text": "Filip Švédský\n\nFilip Švédský (šv. \"Filip Hallstensson\", zemřel 1118) byl švédský král, syn krále Halstena Stenkilssona. Halstensson se někdy zkracuje na \"Halsten.\"\n\nNějakou dobu vládl se svým bratrem Ingem II, od roku 1105/1110, po smrti jejich strýce Inge I. O Filipově vládě a o samotném králi je toho známo jen velmi málo. Zemřel v roce 1118. Podle \"Hervarar sagy\" byla jeho manželkou Ingegerd Haraldsdotter Norská, dcera Haralda III. Norského.\n"}
{"id": "48763", "url": "https://cs.wikipedia.org/wiki?curid=48763", "title": "Kerberos", "text": "Kerberos\n\nKerberos (řecky Κέρβερος, latinsky Cerberus) je v antické mytologii trojhlavý pes, který střeží vchod do podsvětí. Podle jiných představ střežil především podsvětí před vstupem živých.\n\nBývá zpodobňován s třemi hlavami, dračím ohonem, na hlavách má místo srsti hady. Později se mu připisovalo i sto hlav, jedovatý dech a množství hadích hlav na šíjích. Počet Kerberových hlav je ovšem nejasný. Hesiodos pouze říká, že jich má nespočetně. Jako trojhlavý je nejčastěji uváděn až v římské mytologii.\n\nKerberos spatřil světlo světa jenom jednou, a to když ho vyvedl z podsvětí Héraklés při plnění dvanáctého úkolu. Mykénský král Eurysthea požádal Hérakla, aby mu přivedl Kerbera. S pomocí bohů se Héraklés dostal do podsvětí, byl vlídně přijat samotným Hádem. Ten mu dovolil Kerbera chytit za podmínky, že to dokáže holýma rukama. Kerberos se zuřivě bránil, avšak po Héraklově silném stisku slíbil poslušnost a následoval ho do Mykén. Když král Eurystheus spatřil strašného strážce podsvětí Kerbera, padl před Héraklem na kolena a prosil, aby příšeru odvedl zpět.\n\nJen Orfeus očaroval Kerbera svým zpěvem a Aeneas a někteří jiní vyvolenci, jimž bohové dovolili vstoupit do podsvětí, ho ukonejšili medovým koláčem.\n\n\nKerberos je zobrazen téměř na každém výjevu z Hádovy podsvětní říše. Nejlépe na vázové malbě z 5. stol. př. n. l., zvané \"Hádovo podsvětní království\" (dnes v Britském muzeu v Londýně).\n\n\n"}
{"id": "48764", "url": "https://cs.wikipedia.org/wiki?curid=48764", "title": "Inge II. Švédský", "text": "Inge II. Švédský\n\nInge II. (nazýván též Inge II. Halstensson) byl švédským králem v letech 1110–1125. Jeho otcem byl švédský král Halsten Stenkilsson, jehož byl pravděpodobně mladším synem.\n\nJediným vládcem země se stal po smrti svého bratra Filipa, se kterým zřejmě společně vládl, v roce 1118. Přesné datum jeho smrti není známé. Podle textu \"Västgötalagen\" byl Inge II. otráven v Östergötlandu.\n\nIngeho manželkou zřejmě byla Ulvhild Håkansdotter, která se později provdala za dánského krále Nielse a ještě později za jiného švédského krále Sverkera I. Ingeho smrtí vymřel Stenkilův rod a na jeho místo nastoupili králové z tzv. domu Sverkerů.\n"}
{"id": "48765", "url": "https://cs.wikipedia.org/wiki?curid=48765", "title": "Aktinoidy", "text": "Aktinoidy\n\nAktinoidy jsou podle současné mezinárodní chemické nomenklatury skupinou patnácti chemických prvků počínajících aktiniem, tedy prvků s protonovým číslem 89 až 103 (dříve se pod tento název řadilo pouze čtrnáct prvků následujících za aktiniem). V zemské kůře se vyskytují ve využitelných množstvích thorium (8,1 ppm) a uran (2,3 ppm). Druhý jmenovaný je v zemské kůře zastoupen podobně jako cín (2,1 ppm). Dále jsou ve stopových koncentracích v přírodě přítomny některé izotopy protaktinia jako produkty rozpadu izotopů uranu a thoria. Stopy některých izotopů neptunia a plutonia je možno v přírodě nalézt v uranových rudách jako produkt reakcí neutronů a izotopů uranu. Tato množství jsou však velmi malá. Všechny aktinoidy těžší než uran (transurany) je tedy nutné připravovat uměle jadernými reakcemi.\n\n\n\n\n\n"}
{"id": "48767", "url": "https://cs.wikipedia.org/wiki?curid=48767", "title": "Ragnvald Knaphövde", "text": "Ragnvald Knaphövde\n\nRagnvald Knaphövde byl švédským králem nejspíš pouze v roce 1125. Je zmíněn pouze ve Västgötalagenu, což je nejstarší švédská dochovaná písemná památka.\n\nPo smrti Inge II. bojoval o moc ve Švédsku s Magnusem Nilssonem. Hned, jakmile byl zvolen králem, vykonal závaznou královskou cestu po Švédsku, tato cesta se nazývá Eriksgata. Při této cestě však udělal jednu chybu, pošetile nepřijal rukojmí od mocných klanů. Následkem toho bylo jeho zavraždění v blízkosti Falköpingve Västergötlandu.\n"}
{"id": "48782", "url": "https://cs.wikipedia.org/wiki?curid=48782", "title": "Karpaty", "text": "Karpaty\n\nKarpaty (slovensky i polsky \"Karpaty\"; \"Karpaten\"; maďarsky \"Kárpátok\"; rumunsky \"Carpați\"; ukrajinsky \"Карпати;\" srbsky \"Карпати\") jsou rozsáhlé pásmové pohoří ve střední a východní Evropě. Zasahují na území Rakouska, Česka, Slovenska, Maďarska, Polska, Ukrajiny, Rumunska a Srbska. Na severozápadě navazují na Alpy (Weinviertler Hügelland na Wiener Wald, hranicí je Dunaj). Na jihovýchodě, ve východním Srbsku, přecházejí v Balkanidy. Není zde ostrá geologická hranice a geografické prameny se různí: hranice se vede buď po linii Stalać – Sokobanja – Knjaževac (masív Ozren i Devica by už patřil pod Balkán), nebo o něco jižněji údolími řek Nišava a Beli Timok (Ozren i Devica patří pod Karpaty). Údolí řeky Velika Morava (popř. její zdrojnice Južna Morava) odděluje Karpaty od Dinarid.\n\nSvou celkovou rozlohou přibližně 210 000 km² Karpaty předstihují i Alpy. Délka karpatského oblouku činí 1 500 km, šířka se pohybuje mezi 12 a 350 km. Nejvyšší částí Karpat jsou Vysoké Tatry, Gerlachovský štít (2 655 m n. m.) je nejvyšším vrcholem Karpat vůbec. Mimo několika rozlohou malých oblastí vysokohorského charakteru jsou Karpaty spíše nízké a zalesněné hory. Nad pásmem lesa se nachází asi 5% rozlohy pohoří; části trvale nad hranicí sněhu ani ledovce zde nejsou.\n\nPodle Karpat pojmenoval německý astronom Johann Heinrich von Mädler pohoří Montes Carpatus na přivrácené straně Měsíce.\n\nJména Karpat ve středoevropských jazycích jsou německy \"Karpaten\", česky, polsky a slovensky \"Karpaty\", maďarsky \"Kárpátok\", ukrajinsky \"Карпати (Karpati)\", rumunsky \"Carpați\" (čti [karpac]) a srbsky \"Карпатске планине (Karpatske planine)\". Anglicky \"Carpathians\".\n\nJméno celého pohoří se připomíná již u Ptolemaia ve 2. stol. n. l. jako \"Karpates oros\" „pohoří Karpaty“. Jméno je starobylého, předkeltského (asi tráckého) původu. Spojuje se s praevropským základem \"karp-\" „kámen, skála, útes, strž“, který má paralelu v dnešním albánském \"karpë\" „skála, kamení“ a v řadě pomístních jmen od severního Španělska a jihovýchodní Francie až po Balkán.\n\nKarpaty vznikly v průběhu mladších třetihor. Novým názvem pro dobu mladších třetihor je název Neogén. Jde o geologickou periodu patřící do éry kenozoika, která začala přibližně před 23 miliony lety a která trvá dodnes. První vrásnění Karpat začalo asi před 15 000 000 lety na podkladu z vrstev pískovců a břidlic, místy i žulou, vápenci a dolomity. V té době totiž do oblasti pronikly následky alpínského vrásnění. Finální dotvoření profilu pohoří bylo dokonáno ve čtvrtohorách (v neogénu), posunem ledovců v mezidobách dob ledových. V oblasti jižních Karpat lze najít pozůstatky vulkanické činnosti, která rovněž dotvářela vzhled krajiny.\n\n\"Hlavní článek: Dělení Karpat\"\n\nDle geomorfologického dělení jsou Karpaty geomorfologickým subsystémem Alpsko-himálajského systému. Tradičně se dělí na tři geomorfologické provincie – Západní, Východní a Jižní Karpaty.\n\nHranici mezi Západními a Východními Karpaty tvoří Kurovské neboli Tyličské sedlo (polsky Przełęcz Tylicka) ležící ve výšce 683 m n. m. na slovensko-polské hranici. Hranice leží na spojnici měst Bardejov na Slovensku a Nowy Sacz v Polsku. Hranice mezi Východními a Jižními Karpaty leží v rumunském průsmyku Predeal (1 033 m n. m.) na spojnici města Brașov na severu a údolím řeky Prahova na jihu.\n\nHlavní části Karpat jsou následující:\n\n\nPohoří po obvodu obklopují Vněkarpatské sníženiny.\n\n\nNásleduje výběr některých horských pásem, která patří pod Karpaty. Není to úplný seznam, zcela chybí rakouské a polské Karpaty.\n\nNejvyšším vrcholem moravské (i slezské) části Karpat je Lysá hora (1323 m).\n\nSlovenské Karpaty (především Tatry) jsou nejvyšší částí Karpat. O část svých vrcholů se dělí s Polskem. Gerlachovský štít (2655 m n. m.) je nejvyšším vrcholem vůbec.\n\nNejvyšším vrcholem této části je Hoverla (2061 m)\n\n\nPro většinu rumunských hor a pohoří existují dvě až tři verze názvu, např.:\n\nSrbské Karpaty běžně přesahují 1 000 m n. m. Jejich nejvyšší částí je Rtanj planina, která dosahuje nadmořské výšky 1 560 m. Pod Srbské Karpaty patří následující horské celky:\n\nV oblasti Karpat se nacházejí významné odlehlé plochy s malým zalidněním, kde se nacházejí neocenitelné plochy s jedinečnými původními biotopy. Žijí zde třeba velké šelmy i některé endemity.\n\n\n\n"}
{"id": "48792", "url": "https://cs.wikipedia.org/wiki?curid=48792", "title": "Stavební dozor", "text": "Stavební dozor\n\nSTAVEBNÍ DOZOR podle ustanovení Stavebního zákona 183/2006 Sb.\n\nJako stavební dozor se ve stavebním zákoně označuje kontrola provádění stavebních prací. V běžném jazyce se tak označuje také osoba provozující tuto činnost pro stavebníka, který staví svépomocí. Tento dozor je veden zejména z důvodů zajištění stavby dle projektové dokumentace a dle platných předpisů a norem. Smyslem této činnosti je zajištění správného a bezpečného provádění prací.\nDle stavebního zákona jde vždy o kontrolní, (dozorovou činnost), kterou provádí jednak stavební úřad v průběhu realizace a užívání stavby, jednak fyzická osoba, kterou je povinen pro svou stavbu zajistit stavebník, provádějící stavbu svépomocí, pokud sám nesplňuje kvalifikační požadavky stavebního zákona.\n\nTy jsou stanoveny v § 2, odst.(2) písm. d). V něm je definován stavební dozor, neboť se jím rozumí \"\"...odborný dozor nad prováděním stavby svépomocí\"\". Tento dozor musí být vykonáván \"\"osobou, která má vysokoškolské vzdělání stavebního nebo architektonického směru, nebo střední vzdělání stavebního směru s maturitní zkouškou a alespoň 3 roky praxe při provádění staveb\"\"\nPodle § 152 odst. (3) při provádění stavby, pokud vyžadovala stavební povolení nebo ohlášení stavebnímu úřadu, je stavebník povinen oznámit stavebnímu úřadu předem termín zahájení stavby, název a sídlo stavebního podnikatele, který bude stavbu provádět, u svépomocné formy výstavby jméno a příjmení stavbyvedoucího nebo osoby, která bude vykonávat \"stavební dozor\"; změny v těchto skutečnostech oznámí neprodleně stavebnímu úřadu.\nPodle § 152 odst. (4) \"U stavby financované z veřejného rozpočtu, kterou provádí stavební podnikatel jako zhotovitel, je stavebník povinen zajistit technický dozor stavebníka nad provádění stavby.\"\nPodle § 153 \"Stavbyvedoucí a stavební dozor\" odst.(3) a odst. (4) je popsána povinnost osoby vykonávající stavební dozor.\nStavební dozor je tedy dle uvedených ustanovení (paragrafů) stavebního zákona osoba, kterou musí zajistit stavebník, jestliže chce sám pro sebe provádět stavby, terénní úpravy, zařízení a udržovací práce uvedené v § 103 a § 104. Přísnější pravidlo však platí, jde-li o stavbu pro\nbydlení nebo změnu stavby, která je kulturní památkou. Potom je stavebník povinen zajistit odborné vedení provádění stavby stavbyvedoucím. (§ 160 odst. 4 stavebního zákona).\n\nV případě, kdy je stavba realizována stavebním podnikatelem (stavební firmou), je činnost \"stavebního dozoru\" zahrnuta do povinností, které na stavbě zajišťuje stavbyvedoucí.\n\nStavbyvedoucího může vykonávat pouze fyzická osoba, která k tomu získala oprávnění podle zákona č. 360/1992 Sb., o výkonu povolání autorizovaných architektů a o výkonu povolání autorizovaných inženýrů a techniků činných ve výstavbě. V běžné řeči tedy osoba \"s autorizací\".\n\nStavbyvedoucí je povinen stvrdit vedení stavby podpisem a otiskem svého autorizačního razítka na úvodních listech stavebního deníku, který na stavbě vede.\n\nHlava II, část čtvrtá \"STAVEBNÍ ŘÁD\" stavebního zákona, která je přímo pojmenovaná STAVEBNÍ DOZOR A ZVLÁŠTNÍ PRAVOMOCI STAVEBNÍHO ÚŘADU, pojednává o kontrole realizace a užívání staveb. Zde je jako stavební dozor uvažována činnost a pravomoci stavebního úřadu. Jednotné označení činnosti úřadu na straně jedné a činnosti osoby zajišťované stavebníkem na straně druhé může vést k omylům. Je důležité mít toto na paměti.\n\nV této části zákona, s výjimkou uvedeného názvu celé hlavy již není termín \"stavební dozor\" více použit. Je zde popsána činnost stavebního úřadu (§133 - §142), kdy stavební úřad kontroluje realizaci, řádné a bezpečné užívání stavby, případně řeší problém s nebezpečnými situacemi staveb, které mohou nastat v různých souvislostech.\n\nStavební praxí běžně používaný pojem technický dozor investora se ve stavebním zákoně neobjevuje. Místo toho používá zákon označení technický dozor stavebníka. Tento dozor je stavebník povinen zajistit u stavby financované z veřejného rozpočtu, kterou provádí stavební podnikatel jako zhotovitel. Osoba, která vykonává technický dozor stavebníka kontroluje průběh výstavby s ohledem na kvalitu a správnost prováděných prací a obvykle sleduje správnost vykazovaných prací ve vztahu na čerpání finančních prostředků. Kvalifikační požadavky pro vykonávání technického dozoru stavebníka stavební zákon od 1.1.2018 již stanovuje. Musí se jednat o autorizovanou osobu. Technický dozor investora lze však sjednat i u staveb, které nejsou financovány z veřejného rozpočtu. Příkladem pak můžou být např. rodinné domy. Na takto stanovený dozor již zákon neodkazuje a ani neurčuje zda musí být autorizovanou osobou.\n\nAutorský dozor - Vedení stavby podle schválené projektové dokumentace sleduje \"autorský dozor\" - AD. Jedná se o projektanta stavby, který kontroluje dodržení podmínek projektu. Upravuje nebo mění projekt během výstavby dle aktuálních požadavků investora. V neposlední řadě poskytuje podporu stavbyvedoucímu, aby komplexní a složitý projekt pochopil správně, tak jak jej autor zamýšlel.\n\nSuperinspekce autorizovaným inspektorem - V případě, kdy se pro to stavebník rozhodne, může si na svůj náklad objednat superinspekci stavby \"autorizovaným inspektorem\", který stavbu kontroluje nejspíše v průběhu \"kontrolních prohlídek stavby\", které jsou definovány ve stavebním povolení, resp. příloze k certifikátu stavby. Autorizovaný inspektor sleduje vedení stavby s ohledem na její provozuschopnost podmíněnou veřejnými zájmy na stavbu uplatňovanými. Jeho kontrola by měla v zásadě garantovat bezproblémové vydání kolaudačního souhlasu, který je nezbytný pro užívání poměrně rozsáhlého oboru staveb.\n\nVýše jmenované osoby provádějící různé typy dozoru na stavbě zaznamenávají svou činnost zápisy do stavebního deníku.\n\nCena stavebního dozoru úzce souvisí s požadavkem na jeho výkon resp. časové náklady, ale lze ji předběžně stanovit podle tohoto schematu: cena honoráře za projekt a dozorovou činnost je cca 11% z celkových nákladů na stavbu, AD činí 3% z honoráře, TDI může být až 14% z honoráře. Další častou metodou určení ceny je hodinová sazba, nebo měsíční paušál.\n\n\n"}
{"id": "48811", "url": "https://cs.wikipedia.org/wiki?curid=48811", "title": "Turné čtyř můstků", "text": "Turné čtyř můstků\n\nTurné čtyř můstků () je série čtyř závodů Světového poháru ve skocích na lyžích, která se koná vždy na přelomu roku. První závody se uskutečnily na rozmezí let 1952 a 1953. Série se skládá ze dvou závodů v Německu (konkrétně v Oberstdorfu a v Garmisch-Partenkirchenu), na které naváží dva závody v Rakousku (v Innsbrucku a v Bischofshofenu). Vítězem série je ten závodník, jehož součet bodových ohodnocení jednotlivých skoků je po čtyřech závodech nejvyšší.\n\nMezi vítězi Turné jsou i dva čeští sportovci, a sice Jiří Raška (za sezónu 1970/1971) a Jakub Janda (za sezónu 2005/2006). K tomu se ještě další čeští skokani v historii Turné umístili na druhém či třetím místě.\n\nPrvní závod série se konal na Nový rok 1953. Účastnili se ho skokané ze šesti zemí (Německa, Rakouska, Švédska, Norska, Švýcarska a Jugoslávie) a závodům přihlíželo 20 000 diváků. Vítězem se stal Asgeir Dølplads z Norska, avšak celou sérii tehdy vyhrál Rakušan Sepp „Bubi“ Bradl.\n\nTři skokani – Němec Sven Hannawald (v sezóně 2001/2002), Polák Kamil Stoch (v sezóně 2017/2018) a Japonec Rjoju Kobajaši (v sezóně 2018/2019) – dokázali vyhrát všechny čtyři závody. Nejvíce titulů vítěze Turné však získal finský skokan Janne Ahonen, který triumfoval v pěti sériích Turné (jednou, v sezóně 2005/2006, se o vítězství dělil s Jakubem Jandou) a k tomu třikrát skončil celkově druhý a dvakrát třetí.\n\nMezi vítězi celého Turné jsou i dva čeští skokané, a to Jiří Raška (za sezónu 1970/1971), který skákal ještě za Československo, a Jakub Janda (za sezónu 2005/2006). Raška navíc získal v sezónách 1967/1968 a 1968/1969 druhá místa. Třetí místa získali Dalibor Motejlek (v sezóně 1964/1965), Zbyněk Hubač (v sezónách 1968/1969 a 1970/1971), Jiří Parma (v sezóně 1987/1988) a Jaroslav Sakala (v sezóně 1992/1993).\n\nOd ostatních závodů Světového poháru se závody odlišují i svým systémem průběhu. V den předcházející závodu se skáče tzv. kvalifikace. Jí se účastní všichni skokani. Ti, kteří jsou v pořadí Světového poháru dané sezóny na 11. a horším místě, musí kvalifikaci absolvovat povinně. Jejich skoky (každý má jeden pokus) jsou bodově ohodnoceny a čtyřicet nejlepších postoupí do závodu. Těsně po konci kvalifikace pak skočí svůj skok i závodníci z nejlepší desítky Světového poháru. Ti jsou však do závodu kvalifikováni automaticky a jejich skok tak pouze určuje soupeře v prvním kole závodu. Skokani z první desítky mohou svůj kvalifikační skok i vynechat, ovšem v závodě jsou pak nasazeni proti nejlepším z kvalifikace.\n\nPo kvalifikaci je sestaveno pořadí podle bodových zisků od nejhoršího po nejlepšího. V závodě se v prvním kole proti sobě postaví v souboji skokan na 26. místě po kvalifikaci proti 25. skokanovi kvalifikace. Skáči po sobě (jeden skok, nejprve ten hůře postavený) a vítěz tohoto souboje postoupí do druhého kola. Následně skáče 27. skokan po kvalifikaci v souboji s 24. skokanem a opět lepší z těchto dvou postoupí dál. Takto se v prvním kole pokračuje a na jeho konci je 25 vítězů těchto soubojů, kteří postoupí do kola druhého. Tam je doplní pět nejlépe hodnocených závodníků poražených v prvním kole (jsou to takzvaní „lucky losers“ – šťastní poražení).\n\nDruhé kolo již probíhá obvyklým postupem pro závody Světového poháru, kdy postupně skáčí závodníci od nejhoršího výkonu v prvním kole po závodníka s nejlepším výkonem v prvním kole. Vítězem se stává závodník s nejvyšším součtem bodů z prvního a druhého kola.\n\nStav po sezóně 2018/2019:\n\nStav po sezóně 2018/2019:\n\nStav po sezóně 2019/2020:\n\n"}
{"id": "48815", "url": "https://cs.wikipedia.org/wiki?curid=48815", "title": "Tesco", "text": "Tesco\n\nTesco je britský maloobchodní řetězec nabízející potravinové a nepotravinové zboží, pohonné hmoty a finanční a telekomunikační služby. Společnost je v současnosti největším obchodním řetězcem ve Velké Británii a v Irsku a čtvrtým největším maloobchodním řetězcem na světě (tržby v roce 2009 překročily hranici 90 miliard dolarů).\n\nTesco založil ve Velké Británii židovský obchodník Jack Cohen, syn židovských imigrantů z Polska, který za první světové války sloužil u britského královského letectva Royal Air Force. Ten si po návratu z války v roce 1919 otevřel malý stánkový prodej v londýnském East Endu. Značku Tesco vytvořil Cohen z iniciál jména T. E. Stockwela, který zásoboval jeho podnik čajem a z prvních dvou písmen svého příjmení COhen. Značka TESCO se poprvé objevila roku 1924 na čaji nazvaném Tesco Tea. V roce 1929 se název Tesco poprvé objevuje nad zamykatelným obchodem v čtvrti Edgware na severu Londýna. Vzhled loga v podobě, jak vypadá teď, se poprvé objevil koncem devadesátých let.\n\nV roce 1932 se Tesco stalo komanditní společností, o dva roky později Cohen postavil v severní části Londýna centrálu a potravinový sklad, který byl v té době první a nejmodernější v celé zemi. V době otevření zajišťoval sklad zásobování 50 poboček a v roce 1939 byl tento počet zdvojnásoben. Po vypuknutí druhé světové války zavedl Cohen přídělový systém (ještě dřív, než jej zavedla britská vláda), který měl každému zaručit rovný přístup k potravinám. Pro zajištění dostatku čerstvé zeleniny koupil Cohen tři akry pozemků se skleníky a devět akrů polí, na kterých pěstoval okurky, rajčata a ovocné stromy. V současnosti se na těchto pozemcích nachází část administrativních budov britské centrály.\n\nV roce 1947 se akcie Tesca začaly obchodovat na londýnské burze. V roce 1948 byla v St. Albans otevřena první samoobsluha, která funguje až do dnešních dnů. První supermarket byl otevřen v roce 1956 v Essexu, v roce 1968 Tesco otevírá svůj první „superstore“. Svoji první čerpací stanici pohonných hmot otevřelo v roce 1974, v roce 1975 pak první hypermarket, v roce 1979 přesáhl roční obrat společnosti miliardu liber. V roce 1995 Tesco uvedlo klubové karty – Clubcards, systém věrnostního programu pro své zákazníky; o něco později spustilo prodej přes Internet. První hypermarket s přívlastkem Extra byl otevřen v roce 1997.\n\nV průběhu devadesátých let expandovala společnost mimo Spojené království, do střední Evropy (1994 – Maďarsko, 1995 – Polsko, 1996 – Česko a Slovensko), v roce 1997 do Irska a východní Asie (1998 – Thajsko, 1999 – Jižní Korea, 2000 – Tchaj-wan, 2002 – Malajsie, 2003 – Japonsko). V roce 1992 otevřelo svůj jediný obchod ve francouzském Calais, orientovaný na prodej vín. V roce 2003 vstoupila společnost prostřednictvím koupě maloobchodní sítě Kipa do Turecka, v roce 2004 do Číny. Koncem roku 2005 společnost oznámila své stažení z Tchaj-wanu a vzájemnou výměnu a přenechání obchodů s francouzskou společností Carrefour, která naopak oznámila stažení z Česka a Slovenska.\n\nV roce 2003 spustilo v Británii Tesco svoji telekomunikační divizi, zahrnující služby mobilní telefonie (pod značkou Tesco Mobile) a služby nabízející pevné telefonní připojení a rovněž připojení k Internetu. Kromě těchto služeb britské Tesco nabízí také finanční služby jako životní pojištění, pojištění domácnosti a domácích zvířat, pojištění automobilů a cestovní pojištění.\n\nTesco Stores ČR a.s. (IČ 453 08 314) je subjekt zaregistrovaný v České republice od 23. března 1992, jehož prostřednictvím skupina Tesco v ČR podniká. Jediným akcionářem této společnosti je Tesco Holdings B.V. ze skupiny Tesco plc. V představenstvu české společnosti je několik občanů Spojeného království a České republiky.\n\nNa český trh vstoupila společnost v roce 1996, kdy koupila 13 obchodních domů americké společnosti K-mart v Česku a na Slovensku. Tržby v ČR: 39,920 miliard korun (rok 2010), 42,1 miliard korun (rok 2011).\nV roce 2006 společnost koupila síť obchodů Carrefour, také německý řetězec diskontů Edeka, takže Tesco v současnosti vlastní v Česku:\n\nV Praze (v současné době přejmenovanné na My), Brně, Liberci, Hradci Králové, Pardubicích a Plzni,\n\n\nV roce 2010 společnost otevřela 3 obchody formátu Tesco Extra: Plzeň - Rokycanská, Plzeň - Borská pole, Praha - Eden, v roce 2011 Praha - Skalka, Brno - Heršpice a Ostrava-Hrabová a v roce 2012 také v Trutnově a Mladé Boleslavi.\n\n(Brno-Heršpice, Brno-Vídeňská (Futurum), Brno-Královo Pole, Brno- Bohunice (Campus square), Boskovice, České Budějovice, Děčín, Frýdek-Místek, Havířov, Hradec Králové, Hradec Králové-Futurum, Cheb, Chrudim, Jihlava, Karlovy Vary, Karviná, Kladno, Kolín, Most, Olomouc, Opava, Ostrava-Futurum, Ostrava-Třebovice, Plzeň-Borská pole, Plzeň-Doubravka, Praha-Eden, Praha-Letňany, Praha-Nový Smíchov, Praha-Skalka, Praha-Zličín, Prostějov, Tábor, Uherské Hradiště, Ústí nad Labem, Uherský Brod...)\n\n(Aš, Brandýs nad Labem, Břeclav, Čelákovice, Česká Třebová, Český Krumlov, Český Těšín, Holešov, Hostivice, Ivančice, Jaroměř, Jičín, Kralupy nad Vltavou, Kroměříž, Mělník, Poděbrady, Novodvorská, Přelouč, Přerov, Rakovník, Říčany, Sušice, Uničov, Ústí nad Orlicí, Vlašim, Žatec a další)\n\n(Bechyně ,Benešov nad Ploučnicí, Bílina, Brno-Juliánov, Děčín-Bynov, Děčín-Boletice, Chomutov, Jablonec nad Nisou, Jirkov, Karlovy Vary, Kraslice, Liberec, Litovel, Mikulov, Milevsko, Milovice, Mimoň, Mělník, Neratovice, Nový Bor, Plzeň, Polička, Přelouč, Přerov, Rajhrad u Brna, Roudnice nad Labem, Roztoky u Prahy, Semily,Slavičín, Šluknov, Štětí, Teplice, Tišnov, Turnov, Ústí nad Labem, Zruč nad Sázavou, Žatec, Praha - Luka, Praha - Brandlova, Čerčany u Benešova a další).\n\n(Praha - Bělehradská, Praha - Hradčanská,Praha-Pražského povstání Praha - Mendelova, Praha - Bělocerkevská, Černošice, Rosice, Osek, Brno - Velký Špalíček, Brno - Malinovského náměstí, Plzeň-Doubravka, Rokytnice nad Jizerou, Karviná, Vizovice a další)\n\nU některých Hypermarket provozuje Tesco také vlastní síť čerpacích stanic.\n\n"}
{"id": "48816", "url": "https://cs.wikipedia.org/wiki?curid=48816", "title": "Einsteinova konvence", "text": "Einsteinova konvence\n\nV matematice, a zvláště v aplikacích lineární algebry ve fyzice, je užitečná Einsteinova notace nebo Einsteinova sumační konvence, zvláště tam, kde ve vzorcích vystupují souřadnice.\n\nPodle této konvence, jestliže se indexová proměnná v jednom členu objevuje v horní i dolní pozici, znamená to součet přes všechny možné hodnoty indexu. V typických aplikacích se jedná o hodnoty 1, 2, 3 (pro výpočty v Euklidovském prostoru), nebo 0, 1, 2, 3 nebo 1, 2, 3, 4 (pro výpočty v Minkowského prostoru), ale může se jednat o jakýkoliv rozsah, dokonce v některých aplikacích se může jednat o nekonečnou množinu.\n\nV obecné relativitě se řecká abeceda a latinka používají k rozlišení, zda se sčítá přes 1, 2, 3 nebo 0, 1, 2, 3 (obvykle se latinka \"i\", \"j\", … používá pro 1, 2, 3 a řecká abeceda \"μ\", \"ν\", … pro 0, 1, 2, 3). V praxi tomu ale může být i obráceně.\n\nNěkdy (jako v obecné relativitě) se požaduje, aby se index jednou vyskytoval jako horní index a jednou jako dolní, v jiných aplikacích se používají jen dolní indexy, např v tenzorovém počtu nebo v duálním vektorovém prostoru.\n\nV mechanice a inženýrství se často vektor v 3D prostoru popisuje pomocí ortogonálních jednotkových vektorů i, j a k.\n\nJestliže bázové vektory i, j, a k vyjádříme (přejmenujeme) jako e, e, a e, lze vektor vyjádřit pomocí sumace:\n\nV Einsteinově notaci, pokud se nějaký index v rovnici opakuje dvakrát, implikuje to sumaci, a sumační symbol je možné vynechat.\n\nTato notace umožňuje zestručnit algebraickou reprezentaci vektorových a tenzorových rovnic. Například\n\nnebo ekvivalentně:\n\nkde\n\na formula_6 je Kroneckerovo delta, které je rovno 1 když \"i\" = \"j\", a 0 jindy. Logicky vyplývá, že jedno \"j\" v rovnici může být převedeno na \"i\", nebo jedno \"i\" může být převedeno na \"j\". Pak\n\nPro vektorový součin,\n\nkde formula_9 a formula_10 Levi-Civitův symbol definovaný takto:\n\ncož nahrazuje\n\nz\n\nPokud označíme formula_14, pak můžeme psát formula_15 a též pro jednotlivé složky formula_16. V posledním zápisu se index \"i\" objevuje pouze jednou na \"obou\" stranách rovnice, a proto se v tomto případě nejedná o součet, ale spíše o systém rovnic:\n\nAlternativně lze vektorový součin vyjádřit jako\n\nkde formula_19 je tenzorový zápis Levi-Civitova symbolu. Tota notace ale nepochází od Einsteina.\n\nUvažujme vektorový prostor \"V\"  s konečnou dimenzí \"n\" a určitou bázi \"V\". Bázové vektory můžeme psát jako e, e, …, e. Pak jestliže v je vektor v prostoru \"V\", má vzhledem k bázi souřadnice \"v\", …, \"v\".\n\nZákladní pravidlo:\nV tomto příkladu se předpokládalo, že výraz na pravé straně byl sečten přes \"i\"  s hodnotami 1 až \"n\", protože index \"i\" se neobjevuje na obou stranách výrazu. (Nebo, použijeme-li Einsteinovu konvenci, protože se index \"i\"  objevil dvakrát.)\n\nIndex \"i\" se také označuje jako \"nepravý index\" protože výsledek na něm nezávisí; tudíž můžeme také například psát :\nIndex, přes který se nesčítá, je \"volný index\" a může se vyskytnout v každém členu rovnice nebo výrazu.\n\nTam, kde se index musí objevit jednou jako dolní index a jednou jako horní index, si základní vektor e ponechá dolní index, ale souřadnice budou \"v\" s horním indexem.\nPak základní pravidlo je:\n\nHodnota Einsteinovy konvence je také v tom, že se aplikuje k dalším vektorovým prostorům vystavěných z \"V\"  použitím tenzorového součinu a duality. Například formula_20, tenzorový součin \"V\"  se sebou samým, má bázi skládající se z tenzorů tvaru formula_21. Libovolný tenzor T v formula_20 lze psát jako:\n\n\"V*\", duální prostor k \"V\", má bázi e, e, …, e která splňuje pravidlo\nZde δ je Kroneckerovo delta, tak formula_25 je 1 jestliže \"i\" =\"j\"  a 0 v ostatních případech.\n\nEinsteinova sumace se stane jasnější s pomocí několika jednoduchých příkladů. Uvažujme čtyřrozměrný časoprostor, s indexy od 0 do 3 :\n\nVýše uvedený příklad je jedno ze zúžení, obecné tenzorové operace. Tenzor formula_28 přejde do nového tenzoru sumací přes první horní a dolní index. Typicky je výsledný tenzor přejmenován pomocí odstranění zužovacích indexů :\n\nformula_29\n\nPodobný příklad - uvažujme skalární součin dvou vektorů a a b. Skalární součin je definován jednoduše jako suma přes indexy a a b:\n\nformula_30\n"}
{"id": "48817", "url": "https://cs.wikipedia.org/wiki?curid=48817", "title": "Pleistocén", "text": "Pleistocén\n\nPleistocén (starším názvem diluvium) je starší oddělení čtvrtohor. Počátek pleistocénu je kladen 2,588 milionu let (Ma) do minulosti (podle dřívější definice to bylo 1,806 milionu let). Pod pojmem pleistocén bylo zamýšleno pokrýt celé období opakovaného zalednění, nicméně začátek byl datován příliš pozdě. Někteří klimatologové by proto preferovali umístit začátek pleistocénu na 2,6 milionu let bp (before present - před dneškem). Ovšem dopad planetky Eltanin nastal trochu později. Stratotyp spodní hranice čtvrtohor a tedy i pleistocénu je ve Vrice, Kalábrie, Itálie – . Horní hranice mezi pleistocénem a holocénem je kladena prozatím 11,5 tisíc let (ka) před současnost (k roku 1950). Někdy se uvádí také 10,3 tisíc let (ka) před současnost, což se někdy zjednodušuje na 10 tisíc let (ka). Pleistocén se dělí na spodní, střední a svrchní.\n\nSlovo pleistocén je odvozeno z řeckého \"pleiston\" (nejvíce) a \"ceno\" (společenství). Označení pleistocén použil roku 1839 britský právník a geolog Charles Lyell (1797–1875).\n\nNepřetržitý průběh klimatických změn v pliocénu, pleistocénu i holocénu byl důvodem, proč Mezinárodní komise pro stratigrafii upustila od dříve běžně užívaného termínu čtvrtohory. Proto je pleistocén součástí periody neogén, která byla dříve zahrnována pod období označované jako třetihory. Pojmy třetihory i čtvrtohory již nejsou oficiální stratigrafickou jednotkou.\n\nKontinenty byly prakticky v současném postavení.\n\nPleistocenní klima bylo charakteristické opakováním ledových dob (glaciálů), kdy pevninské ledovce dosahovaly v některých místech ke 40. rovnoběžce. Je odhadováno,že až 30 % zemského povrchu bylo pokryto ledem. Navíc zóna permafrostu se táhla do vzdálenosti několik set kilometrů od jižního okraje ledovce v Severní Americe, a mnoha set kilometrů v Eurasii. Průměrná teplota u okraje ledovce byla −6 °C; na okraji permafrostu 0 °C.\n\nV každé periodě zalednění bylo svazováno obrovské množství vody v kontinentálních ledovcích, které dosahovaly mocnosti 1500–3000 metrů. To způsobovalo, že hladina moří byla přes 100 metrů níž než dnes. Během dob meziledových (interglaciály) hladina moří opět stoupala, zaplavovala dřívější pevniny a průměrná teplota na povrchu země byla podobná jako dnes, nebo dokonce vyšší.\n\nÚčinky zalednění byly znát po celém světě. Antarktida byla pokryta ledem celý pleistocén, a to už od předcházejícího pliocénu. Andy byly pokryty v Patagonii ledovou čepicí. Ledovce byly též na Novém Zélandu i Tasmánii. V současnosti tající ledovce na Mount Kenya, Kilimandžáro a Ruwenzori byly větší. Ledovce existovaly též v horách Etiopie a na západě v pohoří Atlas.\n\nNa severní polokouli se mnoho ledovců spojilo dohromady. Ledovec pokrýval velkou část Severní Ameriky, celou severní Evropu, Velkou Británii. Velkým ledovcem byly pokryty Alpy, a menší ledovcové splazy měla řada dalších evropských pohoří včetně Šumavy, Krkonoš, Hrubého Jeseníku a Tater. Severní moře byla zamrzlá.\n\nNa jižních okrajích ledovců se tvořila rozsáhlá jezera kvůli přerušeným odtokům a sníženému odpařování v chladném vzduchu. Severní centrální části Severní Ameriky pokrývalo sladkovodní jezero Agassiz. Dalším velkým jezerem bylo jezero Bonneville v místech, kde se dnes nachází Velké Solné jezero. V Eurasii se vyvíjela rozlehlá jezera v důsledku rychlého odtávání ledovců. Řeky byly větší a měly vyšší průtok. V afrických jezerech bylo více vody v důsledku omezeného odpařování.\n\nNa druhé straně pouště byly sušší a rozsáhlejší, protože kvůli menšímu oceánskému odpařování byly srážky nižší.\n\nPleistocén mohl odstartovat impakt Eltanin.\n\nV období pleistocénu rozlišujeme pět ledových dob, ty se nazývají též glaciály a označují se podle jmen řek. Nejstarší známý glaciál se označuje jako donau, po něm následují günz, mindel, riss a würm. Doby meziledové se nazývají interglaciály a označují se např. mindel/riss apod. Ledové doby však nelze vidět jako souvislé období ochlazení, ale dělí se též na další menší maxima a minima, kdy se ledovce rozšiřovaly a zase zmenšovaly. Chladnější období v rámci glaciálu se nazývají stadiály, ty se označují např. Würm I, Würm II apod. Teplejší období mezi nimi jsou interstadiály a ty se označují např. Würm I/II.\n\nInterglaciály trvají kratší dobu než glaciály. Zatímco nástup glaciálu je pozvolný a pomalý, jeho konec spojený s prudkým oteplením a rychlým táním ledovců je pak rychlý.\n\nPrůběh změn klimatu a průměrných teplot na zemi však nelze rovněž vidět jen jako pouhé ochlazení v době ledové a oteplení v době meziledové. Ve skutečnosti se jedná o složitý proces neustálých proměn podnebí jak lokálních, tak globálních.\n\nV různých oblastech jsou tyto glaciální události definovány v souladu s regionální glaciální historií a nesou pak i odlišné názvy. Zmíněná terminologie günz-mindel-riss-würm platí pro alpskou horskou oblast.\n\nGlaciálům odpovídají též pluviály a interpluviály, podle latinského pluvia – déšť\n\nBěhem pleistocénu dochází k postupnému vymírání tzv. megafauny. Toto vymírání začalo již v pliocénu. Nejvíc velkých savců vymíralo na konci posledního glaciálu – würmu. Vymírají mastodonti, mamuti, šavlozubí tygři a další druhy. Pokračuje vývoj člověka. Během poslední doby ledové se objevuje již jeho moderní forma – homo sapiens sapiens. Vymírají neandrtálci. Většina rostlinných i živočišných druhů známých z dneška v té době již existovala.\n\nPleistocenní sedimenty se nacházejí v jezerních usazeninách, ve sprašových vrstvách nebo v jeskyních. V podmínkách České republiky se jedná např. o silné vrstvy naváté spraše. Typické je střídání režimů vodních toků, tzv. režim meandrující a divočící řeky. Při odtávání ledovců na konci ledové doby mají řeky sezónně vysoký průtok, ale břehy ještě nejsou zpevněny vegetací, jelikož oblasti Čech se v té době nachází tundra nebo step a tato půda již ale není trvale zmrzlá. Proto se tok řeky zařezává hluboko do krajiny, během vydatných povodní mění své koryto. Tím se vytváří tzv. říční terasa. Takto lze vidět několik říčních teras např. na Vltavě nebo na Labi. V režimu meandrující řeky tato řeka teče klidně, průtok je nižší a není tak proměnlivý a břehy jsou již zpevněny vzrostlou vegetací, řeka se pak tolik nezařezává do terénu.\n\n"}
{"id": "48835", "url": "https://cs.wikipedia.org/wiki?curid=48835", "title": "Pasov", "text": "Pasov\n\nPasov (německy \"Passau\", latinsky \"Castra Batavia\") je město v Německu. Nachází se na jihovýchodě spolkové země Bavorsko na soutoku tří řek (Dunaj, Inn a Ilz), těsně u hranice s Rakouskem a zhruba 60 km jižně od hranice s Českou republikou. Ve městě žije okolo 50 000 obyvatel. Pasov má postavení městského okresu \"(Kreisfreie Stadt)\" a zároveň je správním střediskem stejnojmenného zemského okresu \"(Landkreis)\".\n\nNa pahorku dnešního starého města (\"Altstadt\") existovalo již ve starověku sídliště keltských Bójů. V 1. století zde vznikly dvě římské pevnosti – castella. Jedna z nich, která ležela na území dnešního starého města, dostala název podle kohorty germánských Batavů - \"Castra Batavia\". Z latinského výrazu \"Batavis\" pochází pozdější německý místní název \"Passawe\". Druhá pevnost, \"Castellum Boiotro\", se nacházela na pravém břehu řeky Inn (na území dnešní městské části Innstadt). Dnes je zde římské muzeum (\"Römermuseum Kastell Boiotro\"). Pro Římany měly tyto pevnosti velký strategický význam, neboť střežily severní hranici říše Limes Romanus, ohrožovanou stále více germánskými kmeny. Po roce 476 je však římské jednotky opustily.\n\nV 6. století se v okolí Pasova usídlili Bavoři a postavili tu svůj vévodský dvorec, na jehož místě vznikl po založení biskupství ženský klášter, později nazývaný Niedernburg (dolní město, hrad na rozdíl od horní, biskupské části města). V roce 739 založil sv. Bonifác v Pasově biskupství. Roku 789 povýšil Karel Veliký rivala pasovských biskupů biskupství Salzburg na arcibiskupství. Pasovští biskupové šířili křesťanství dále na východ. Podle tradice (roku 831) přijali z Pasova křest moravští Mojmírovci a jejich knížectví se dostalo do jurisdikce pasovského biskupství. V 10. století za biskupa Pilgrima směřovaly misie z Pasova až k Maďarům do Panonie, ale úsilí pokřtít maďarského vládce Gejzu zůstalo neúspěšné stejně jako snahy o povýšení pasovského biskupství na misijní centrum pro Rakousko, Korutany, Moravu a Uhry. Pilgrim se svého cíle dokonce pokusil dosáhnout pomocí zfalšovaných papežských listin, které měly dokázat, že do Pasova bylo v 8. století přeneseno arcibiskupství z římského Laureaca (rakouský Lorch).\nV roce 999 se pasovští biskupové stali světskými pány města. K jejich državám přibyly roku 1161 z rozhodnutí císaře Fridricha I. Barbarossy ještě rozsáhlé pozemky benediktinského opatství Niedernburg, rozkládající se až k českým hranicím. Mocné a bohaté pasovské biskupství tak ovládalo mezi říšskými biskupstvími nejrozsáhlejší oblast. Roku 1217 povýšil císař Fridrich II. pasovského biskupa Ulricha na říšského knížete. V roce 1219 zahájili biskupové stavbu pevnosti Obernhaus (\"Veste Obernhaus\").\n\nPasov se zdárně ekonomicky rozvíjel díky výhodné poloze na dunajské cestě, díky níž byl od nepaměti dopravním uzlem, spojujícím sever s jihem i východ se západem. Ve středověku tudy procházela Zlatá stezka, důležitá obchodní cesta spojující českou kotlinu s Podunajím. Pasovem procházeli obchodníci se solí, těženou v alpském podhůří, i kupci ze středomořské oblasti. Proto zde byl roku 1133 vystavěn dřevěný most přes řeku Inn, 1278 následoval kamenný most přes Dunaj. Roku 1255 získal Pasov významná privilegia, nicméně zůstal dále v majetku biskupů. Další pokusy bohatých měšťanů (1298, 1367) o dosažení nezávislosti nebyly úspěšné.\n\nRoku 1552 uzavřeli v Pasově dohodu o vyznání císař Karel V. Habsburský a protestantský kurfiřt Mořic Saský, která předznamenala pozdější vydání augsburského míru (1555). Roku 1676 se zde konala svatba Leopolda I. Habsburského s Eleonorou Magdalenou Falcko-Neuburskou. Roku 1683 se císař uchýlil do města znovu v době obléhání Vídně Turky. Tehdy navštěvoval nedávno vystavěný poutní kostel Mariahilf a modlil se zde za odvrácení tureckého nebezpečí.\n\nV letech 1634 a 1650 zasáhla město morová epidemie. 1662 a 1680 ho citelně poškodily požáry. Biskupové poté povolali do svých služeb italské architekty, kteří zde postavili mnoho nádherných barokních staveb. Například roku 1668 zahájil Carlo Lurago dostavbu dómu sv. Štěpána (\"St.-Stephan-Dom\"), v letech 1712–1730 byla postavena nová biskupská rezidence (\"Neue Residenz\") ad.\n\nRoku 1789 byla v Pasově založena manufaktura na výrobu porcelánu.\n\nRoku 1803 bylo pasovské duchovní knížectví sekularizováno a připojeno k Bavorsku, v roce 1871 společně s ním připadlo k Německu. Roku 1821 se Passov znovu stal sídlem biskupa.\n\nPasov je známý jako město tří řek. Stékají se zde Dunaj, Inn a Ilz. Přestože Inn, který zde tvoří hranici mezi Německem a Rakouskem, je z nich nejmohutnější, Dunaj je delší, a proto se Inn považuje za jeho přítok. Staré centrum města leží na výběžku mezi soutokem Innu a Dunaje, nové čtvrti za řekami na přilehlých kopcích. Díky svojí malebnosti a barokní architektuře (dóm sv. Štěpána, \"staré město\") je navštěvován hojně turisty, také z České republiky.\n\nNa základě zákona z roku 1966 zde byla založena univerzita, kde dnes studuje kolem 5 tisíc studentů.\n\nPasov má rozvinutou síť městské hromadné dopravy, přímo v centru města se nachází nádraží s provozem vlaků kategorií InterCity, EuroCity i ICE a kolem města vede dálnice spojující Řezno s Lincem. Důležitými dopravními tepnami jsou také řeky Dunaj a Inn, po nichž lze podniknout vyhlídkové plavby kolem Pasova i do okolních měst.\n\n\n\n\n"}
{"id": "48837", "url": "https://cs.wikipedia.org/wiki?curid=48837", "title": "Bourbon-Condé", "text": "Bourbon-Condé\n\nKnížata de Condé, princové královské krve a francouzští pairové, je větev francouzského panovnického rodu Bourbonů a tedy součást dynastie Kapetovců. \n\nV dalších generacích rodu se ustálila titulatura: titul knížete de Condé náležel hlavě rodu, jeho následník byl titulován jako vévoda d'Enghien a také se oddělil pobočný rod knížat „de Conti“.\n\nVzhledem ke svému původu byli všichni členové rodu významnými postavami života ve Francii za vlády bourbonské dynastie, přesto však mezi nimi svými osudy někteří vyčnívají.\n\n\n\n\n\n"}
{"id": "48840", "url": "https://cs.wikipedia.org/wiki?curid=48840", "title": "Části Prahy", "text": "Části Prahy\n\nČlenění Prahy je velmi komplikované, protože je v platnosti souběžně několik různých způsobů členění: katastrální, státně-územní, samosprávné a několik úrovní a druhů správního. Některé navzájem zvláště v centrální oblasti města nekorespondují. Hranice obvodů se od hranic katastrálních území začaly vzdalovat v letech 1947 a zejména 1949, obvody podle zákona o územním členění státu začaly být problematické v letech 1995–2002, když město Praha vytvořilo jiný systém nejprve 15, později 22 správních obvodů, ačkoliv zákon o územním členění státu, podle nějž je Praha rozdělena na 10 obvodů, platí stále. Zrušení tohoto zákona bylo v roce 2005 nejméně dvakrát v parlamentu navrženo.\n\n\nHlavní město Praha (tzv. Velká Praha) vzniklo 1. ledna 1922 na základě zákona č. 114/1920 Sb. z. a n. připojením 37 obcí a osad, z toho 10 měst. Připojeno bylo:\n\nVládní nařízení 7/1923 Sb. s účinností ode dne vyhlášení (17. ledna 1923) rozdělilo Prahu do 19 obvodů označených římskými čísly. Toto rozdělení platilo pouze pro účely voleb a místní samosprávy. Pro státní správu zůstalo v platnosti původní uspořádání. Obvodů bylo vlastně jen 13, protože Praha I–VII tvořila jeden obvod (přičemž pro orientaci bylo na ulicích zachováno původní značení). Praha VIII byla rozšířena, ostatní obvody jsou nové.\n\nHlavní město Praha spravovala městská rada, obvody obvodní rady. Později vládní nařízení č. 45/1945 Sb. zavedlo namísto nich ústřední národní výbor a místní národní výbory.\n<nowiki>*</nowiki> Pro volební účely tvořily Praha I–VII jeden obvod.\n\nVládní nařízení ze dne 21. října 1947 o územním rozdělení hlavního města Prahy č. 187/1947 Sb. ustanovilo od svého vyhlášení 14. listopadu 1947 téměř stejné obvody, jaké platily od roku 1923. Nově byly obvody pojmenovány podle hlavní čtvrtě a staly se též obvody pro státní správu, obvody I až VII byly opět samostatné. Praha XX byla vyčleněna z obvodu Praha XIII, Záběhlice přitom byly roztrženy do dvou obvodů – Zahradní Město se ocitlo v jiném obvodu než zbytek Záběhlic.\n\n\nVládní nařízení č. 79/1949 Sb. zavedlo od 1. dubna 1949 zcela nové členění. Poprvé masově přestaly být respektovány hranice katastrálního členění. Pro označování obvodů se začala používat arabská čísla. Počet číslovaných obvodů se snížil z 20 na 16 (fakticky se počet obvodů zvýšil ze 14 na 16, protože dosavadních prvních 7 obvodů bylo ve skutečnosti jediným obvodem). Přestože žádný nový obvod nebyl vymezením totožný s předchozím, nové číslování si zachovalo jistou míru návaznosti na předchozí systém: nové obvody s čísly 1, 2, 7, 8, 9, 11, 12, 13, 14, 15 a 16 lze považovat za nástupce obvodů označených shodným římským číslem, dosavadní obvody III, IV a V byly v podstatě začleněny do prvního obvodu a obvod VI do druhého obvodu, u zbývajících obvodů lze hovořit o přečíslování (X na 3, XVII na 4, XVIII na 5, XIX na 6, XX na 10).\n\nObvodní rady se staly obvodními národními výbory.\n\n\nPodle § 2 zákona č. 36/1960 Sb., o územním členění státu, byl ode dne vyhlášení (11. dubna 1960) počet obvodů zredukován na deset, a to s názvy Praha 1 až Praha 10. V případě obvodů č. 1, 2, 6, 7, 8 a 9 lze mluvit o úpravách území původních obvodů, dosavadní obvod Praha 11 byl v podstatě přečíslován na Prahu 3, dosavadní Praha 3 (Karlín) včleněna do obvodu Praha 8, dosavadní Praha 5 (Břevnov) do Prahy 6, dosavadní obvody Praha 16 a Praha 4 sloučeny do nového obvodu Praha 5, dosavadní obvody Praha 13 a Praha 10 sloučeny do nového obvodu Praha 10, dosavadní obvody Praha 14 a Praha 15 sloučeny do nového obvodu Praha 4 a dosavadní obvod Praha 12 (Král. Vinohrady) rozdělen mezi obvody Praha 3 a Praha 10 – krom toho zároveň došlo i k různým drobnějším změnám vymezení. Tímto poměrně složitým postupem bylo dosaženo stavu, že obvody 4–10 jsou uspořádány kolem centra tvořeného centrálními obvody 1–3 do prstence v pořadí po směru hodinových ručiček od jihojihovýchodu až k jihovýchodu, přičemž kromě Prahy 7 dosahovaly až k okraji města.\n\nZákon stanovil nové členění státu na kraje a okresy. Hlavní město Praha dostalo status rovnocenný krajům, obvody status obdobný okresům. Současně byly k Praze připojeny Čimice a Ruzyně. Výhodou nového rozdělení bylo například opětovné sloučení centra města do jediného obvodu. V letech 1968, 1970 a 1974 byly do okrajových obvodů včleňovány i nově připojované obce, které si však zachovaly vlastní místní národní výbory.\n\nObvody byly původně popsány výčtem katastrálních území a vymezením hranic. Po novelizaci zákona č. 36/1960 Sb. přesné vymezení území obvodů stanovil prováděcí předpis ministerstva vnitra, vyhláška č. 564/2002 Sb., výčtem městských částí. Městská část je základní jednotkou samosprávy i státní správy, zákon tedy nyní zaručuje, že žádná městská část nemůže být rozdělena do více územních obvodů.\n\nPůvodní státně-územní pojem obvodu nelze ztotožňovat s později vzniklými 22 číslovanými městskými částmi s rozšířenou působností státní správy (tzv. správními obvody) podle Statutu města Prahy, třebaže deset z nich má stejné názvy jako městské obvody. Pro správní účely bylo později zavedeno nejprve 15 (v roce 1995), později 22 (v roce 2002) menších správních obvodů, přičemž například rozšířený správní obvod městské části Praha 17 zasahuje do městských obvodů Praha 5 i Praha 6.\n\nPůvodně bylo deset pražských obvodů též jednotkami samosprávy a státní správy. Postupně v letech 1988–2001 byla většina orgánů a pravomocí přenesena na městské části. Dosavadní obvodní úřady zúžily svou územní působnost a změnily se také na úřady městských částí. Dosud zůstávají obvody směrodatné například pro příslušnost v soudním řízení a jsou podle nich organizovány i další instituce, například pošty. 18.7.2005 vláda navrhla zrušení zákona č. 36/1960 Sb., o územním členění státu (sněmovní tisk 1047) Vláda se snaží zákonem uchovat deset soudních obvodů a zavést čtyři policejní obvody, Praha I až Praha IV. Neochota vlády zcela přizpůsobit soudní systém novému správnímu uspořádání však naráží na silný nesouhlas zejména u představitelů nových krajů, takže zákon je nyní neprůchodný.\n\nZákon č. 111/1967 Sb. usnadnil připojování nových obcí. Obce byly průběžně začleňovány do přilehlých okrajových pražských obvodů Praha 4 až Praha 10. Ústavní zákon č. 110/1967 Sb. umožnil, aby v Praze kromě Národního výboru hlavního města Prahy a obvodních národních výborů mohly působit též místní národní výbory. Tuto možnost uvedl do praxe Zákon o hlavním městě Praze č. 111/1967 Sb., který v § 19 stanovil připojení území dalších obcí k Praze a v § 20 pokračující existenci jejich místních národních výborů.\n\n\nNa území Prahy vznikla dvě nová katastrální území:\n\n\n\nZákonem č. 418/1990 Sb., o hlavním městě Praze, byly od 24.11.1990 zavedeny městské části. Úřady dosavadních obvodních národních výborů a místních národních výborů jsou přejmenovány na obvodní a místní úřady, samosprávné orgány národních výborů na zastupitelstva. Zákonem č. 131/2000 Sb., o hlavním městě Praze, se obvodní a místní úřady přejmenovávají na úřady městských částí.\n\nDo roku 1990 byly správní a samosprávné obvody totožné s deseti státně-územními obvody. Některá území spadala přímo pod některý z deseti obvodních národních výborů, později připojené obce si zachovaly svůj vlastní místní národní výbor, avšak některé činnosti státní správy pro ně vykonával obvodní národní výbor a i tyto obce patřily zároveň pod působnost obvodní samosprávy.\n\nV roce 1990 vzniklo 56 takzvaných městských částí (do té doby zákon č. 111/1967 Sb. používal termín „městská část“ jako synonymní s pojmem „katastrální území“). 1. ledna 1992 přibyla další, Praha-Troja, odštěpením z městské části Praha 7. Zatímco do té doby byla samospráva v původnějších částech Prahy dvojstupňová a v okrajových (později připojených) částech trojstupňová, do území městských částí Praha 1 až Praha 10 vytvořených roku 1990 již nespadaly ty části obvodů Praha 1 až Praha 10, které měly vlastní místní národní výbory, od roku 1990 vlastní místní úřady, ještě později úřady městské části. Městské části se tak dělily na „velké“ a „malé“. K deseti „velkým“ postupně přibývaly některé další, původně „malé“.\n\nK 18. listopadu 1994 bylo pět městských částí přejmenováno na Prahu 11 až Prahu 15, v rámci vytvoření správních obvodů přenesené působnosti od 1. ledna 1995. Současně došlo k některým změnám jejich vymezení, například Hostivař byla z městské části Praha 10 přeřazena do městské části Praha 15. K 1. lednu 2002 bylo podobným způsobem přejmenováno dalších 7 městských částí na Prahu 16 až Prahu 22. Od 1. ledna 2005 byla dolní část Sedlce přeřazena z městské části Praha-Suchdol k městské části Praha 6.\n\nZ hlediska samosprávné působnosti si je všech 57 městských částí rovno. Městské části, jejichž úřady mají rozšířenou působnost státní správy, mají názvy podle svých správních obvodů. Zbylých 35 městských částí zůstalo pojmenováno podle katastrálního území, kterými jsou tvořeny nebo v nichž má sídlo úřad městské části. Název městské části se od názvu katastrálního území liší tím, že obsahuje navíc slovo „Praha“ se spojovníkem a v několika případech je zkrácen o specifikující přívlastky (například městská část Praha-Újezd je tvořena katastrálním územím Újezd u Průhonic). Hranice městských částí mnohde jsou z praktických důvodů stanoveny odlišně od hranic katastrálních území.\n\nO změnách počtu i hranic městských částí rozhodují orgány města v souladu se zákonem o hl. m. Praze a Statutem. Některé změny musí být projednány s katastrálním úřadem, což by mělo umožnit koordinaci obou druhů členění.\n\nObvodní národní výbory vykonávaly od roku 1949 státní správu pro území původních šestnácti, od roku 1960 deseti obvodů. Již od roku 1988 však docházelo k experimentům s přenášením částí obvodních pravomocí státní správy na některé místní úřady (tehdy MNV), nejprve pro MNV Chodov-Jižní Město, později pro Modřany a Jihozápadní Město.\n\nOd 1.1.1995 bylo vytvořeno dalších pět takzvaných správních obvodů a zároveň k přejmenování městských částí, jejichž místní úřady tuto rozšířenou působnost vykonávaly:\n\nKromě nich bylo některými kompetencemi státní správy (např. stavební úřad, živnostenský odbor) pověřeno dalších 10 místních úřadů:\n\nNový zákon o hl. m. Praze, č. 131/2000 Sb., přejmenoval místní a obvodní úřady na úřady městské části. Území a názvy městských částí a vymezení jejich působnosti stanovilo město Praha v obecně závazné vyhlášce č. 55/2000 Sb. HMP, přijaté zastupitelstvem města, nazvané Statut hlavního města Prahy a účinné od 1. července 2001. Byla odstraněna disproporce mezi malými a velkými částmi, kromě dosavadních městských částí s obvodními úřady bylo stanoveno ještě dalších 12 městských částí s rozšířenou působností státní správy, ty byly přejmenovány na Praha 11 až Praha 22 a tím byla Praha rozdělena do 22 takzvaných správních obvodů.\n\nJak vidno, Praha-Libuš, Praha-Zbraslav a Praha-Ďáblice o své privilegované postavení obvodu opět přišly. Ani nyní však neplatí, že by všech 22 městských částí „s čísly“ mělo navzájem zcela stejné pravomoci a zbylých 35 „malých“ městských částí také. Přesné rozdělení pravomocí státní správy je komplikovaným způsobem rozepsáno ve Statutu hlavního města Prahy.\n\nNovými správními obvody, zaváděnými postupně od roku 1995, vznikl i zmatek a nejasnosti, protože původních 10 obvodů zůstalo stále v platnosti pro evidenci a označování budov a pozemků, pro soudní příslušnost apod. Neobeznámení lidé si nebyli a nejsou jisti, jestli bydlí například v Praze 13 nebo v Praze 5. Správní obvod může zasahovat i do více státně-územních obvodů, například správní obvod Praha 17 zasahuje do územních obvodů Praha 5 i Praha 6. Městské části Praha 1 až Praha 3 jsou totožné se stejnojmennými správními i územními obvody. Samosprávné městské části Praha 4 až Praha 10 tvoří jádra stejnojmenných správních obvodů a ty zase jádra stejnojmenných územních obvodů.\n\nS účinností od 1. listopadu 2007 byla městská část Praha-Čakovice přeřazena ze správního obvodu Praha 19 (Kbely) do správního obvodu Praha 18 (Letňany). Nový stav se tak přibližuje tomu, jaký zde platil do roku 2001.\n\nNa jaře 2007 vyzvalo zastupitelstvo obce Přezletice Prahu k jednání o připojení této obce k Praze. Podle Rudolfa Blažka je to první taková žádost od roku 1974. V anketě se z 647 rozdaných lístků vrátilo 377 a pro připojení k Praze se vyslovilo 330 občanů, obec měla tou dobou celkem 801 občanů (včetně dětí). Rada hl. m. Prahy jejich žádost 18. září 2007 usnesením č. 1415/2007 vzala na vědomí a pověřila náměstka primátora Rudolfa Blažka, aby zajistil jednání o přípravě připojení obce Přezletice k hlavnímu městu Praze (s termínem 30. listopadu 2007) a o postupech informoval Radu HMP do 18. prosince 2007. Současně se hodlá město Praha dotázat dalších obcí v okolí Prahy, zda nemají podobné záměry. Změna by si vyžádala novelizaci asi deseti zákonů i například územního plánu hlavního města Prahy.\n\nZačátkem roku 2008 se konala první schůzka zástupců obou obcí a Praha neměla námitky. Magistrát hodlal utvořit pracovní skupinu. Do konce února 2008 chtěl Rudolf Blažek předložit radě města materiál, který by shrnul další postup. Žádné další obce neoslovil a žádná další obec se s podobnou žádostí neozvala. Podle informací z dubna 2008 měla poslední fáze přípravy nastat v roce 2009. Obec nakonec svou žádost stáhla.\n\nUvažuje se také o připojení města Roztoky u Prahy nebo obcí Zdiby (včetně přilehlých osad), Hovorčovice, Šestajovice, Průhonice, Hostivice nebo Horoměřice. Novinky.cz v dubnu 2008 uvedly, že neoficiálně se hovoří o připojení obcí Hostivice, Vestec, Šestajovice, Jenštejn a Radonice, ale u posledních dvou je žádost málo pravděpodobná.\n\nV roce 2008 schválilo záměr připojení k Praze zastupitelstvo krušnohorské obce Hora Svaté Kateřiny a vyjádřilo přání, aby tak učinily i další obce jako protest proti způsobu rozdělování peněz ze státního rozpočtu obcím.\n\nPraha se člení na celkem 22 správních obvodů. Správní obvody upravuje s účinností od 1. července 2001 obecně závazná vyhláška 55/2000. 22 městských částí (jednotek územní samosprávy) vykonává některé přenesené působnosti státní správy i pro jiné městské části. Území těchto městských částí je tak společně označováno jako správní obvod.\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\n\nPraha se člení na celkem 10 městských obvodů, které jsou kvůli odlišení většinou číslovány římskými číslicemi I až X. Městské obvody poprvé stanovil s účinností od 11. dubna 1960 i v současné době platný zákon č. 36/1960 Sb., o územním členění státu. Vymezení obvodů v současné době upravuje i vyhláška ministerstva vnitra č. 564/2002 Sb., o stanovení území okresů České republiky a území obvodů hlavního města Prahy. Na podobné bázi fungují v ostatních krajích České republiky okresy. Na této úrovni funguje řada článků řízení z jiných než administrativně správních oblastí (např. soudy, pošty).\n\nPraha se i nadále člení dle zákona o územním členění státu na 10 městských obvodů, ty jsou zároveń soudními obvody. Městské obvody Praha 1, Praha 2 a Praha 3 jsou územně totožné se stejnojmennými městskými částmi. Ostatní městské obvody jsou již pouze formálními jednotkami a nemají vlastní samosprávu ani obecné úřady. \n\n\n\nPraha je složena z celkem 112 katastrálních území. Stejně jako jinde v České republice se nejedná o jednotky územní samosprávy. Některá pražská katastrální území jsou však územně shodná s celým územím některé pražské městské části. Z urbanistického hlediska mají mnohá pražská katastrální charakter čtvrti či vesnice. Pražská katastrální území jsou totožná s pražskými evidenčními částmi obce, proto také popisná čísla domů jsou přidělována podle příslušnosti k evidenční části obce, nikoliv podle příslušnosti k samosprávné městské části. Jde o zcela jiný pojem než samosprávné městské části. Podle katastrálního zákona, č. 344/1992 Sb., jsou katastrální území základní jednotkou pro evidenci pozemků a staveb. \n\nObec je vymezena výčtem katastrálních území – žádné katastrální území podle zákona nemá být rozděleno do více obcí nebo okresů. Může však zasahovat do více pražských obvodů nebo do více městských částí, což je v Praze z důvodů historického vývoje zcela běžné. Například Vinohrady jsou rozděleny do pěti městských částí, z nichž každá patří do jiného územního obvodu i do jiného správního obvodu.\n\nPůvodně historicky bývalo správní a samosprávné členění totožné s katastrálním, od roku 1947 a silně od roku 1949 se však začínala dosud souvislá katastrální území dělit do více správních obvodů. Nyní již je jejich odlišnost natolik zásadní, že s jejich opětovným úplným sladěním se nepočítá. Katastrální členění musí mít trvalejší charakter, a proto se nepřizpůsobuje všem správně-organizačním změnám. Přesto ke změnám občas dochází, například 1. 1. 1988 k vytvoření katastrálního území Černý Most, 1. 1. 1989 k vytvoření katastrálního území Kamýk, v některých oblastech došlo k mírným úpravám katastrálních hranic.\n\nNa současném území Prahy po vzniku katastrů vzniklo 9 nových katastrálních území (Černý Most, Háje, Hájek u Uhříněvsi, Holyně, Kamýk, Klánovice, Komořany, Újezd nad Lesy, Žižkov) a 8 jich zaniklo (sloučené Horní Krč a Dolní Krč, Chaby, Chvaly, Lipany, Roztyly, Svépravice, Záběhlice u Zbraslavi, Žabovřesky).\n\nMnohé pražské čtvrti nebo osady, například Barrandov, Spořilov, Košík, Zahradní Město, Pankrác, Letná, Bubny, Zlíchov, Klíčov, Butovice, Klukovice, Kačerov, Jenerálka, Šárka, Strahov, Chodovec, Litochleby, Dubeček, Lázeňka, Netluky, Zmrzlík, Cikánka, Kateřinky, Hrnčíře, Pitkovičky, Lahovičky, Dolní Černošice, Kazín, Závist, Baně, Strnady a další, nemají vlastní samostatné katastrální území. Některé z nich však přesto výjimečně bývají na tabulkách s číslem popisným uváděny místo názvu katastrálního území. Mnohé bývalé čtvrtě či osady splynuly se souvislou zástavbou a jejich jména mají spíše charakter pomístních názvů či se dochovala v názvech ulic.\n\nKatastrální území v případě hlavního města Prahy plní zároveň funkci evidenčních částí obce, tj. jednotek, v jejichž rámci jsou přidělována popisná a evidenční čísla budov. K 1. červenci 2016 byly dvě evidenční části Prahy přejmenovány tak, aby jejich názvy byly zcela shodné s odpovídajícími katastrálními územími (Nedvězí u Říčan a Újezd u Průhonic). \n\nV závorce jsou uvedeny městské části, do kterých katastrální území a část obce spadá (nikoliv městské obvody!).\nKódy katastrálních území a jejich výměru uvádí celostátní Územně identifikační registr - ÚIR .\nSoudní obvody jsou vymezeny pro jednotlivé obvodní soudy přílohou č. 4 zákona č. 6/2002 Sb., o soudech a soudcích, a to výčtem městských částí takto:\n\nFakticky jsou shodné jako městské obvody podle zákona o územním členění státu. \n\nOd 1. ledna 2004 vytvořila Policie České republiky v Praze čtyři policejní obvody s obvodními ředitelstvími:\nTyto obvody zatím nejsou dány zákonem. Pro případ zrušení deseti pražských obvodů navrhuje vláda uzákonění stejných čtyř policejních obvodů, které v zákoně redefinuje výčtem soudních obvodů.\n\nPro sněmovní volby tvoří Praha podle zákona č. 247/1995 Sb. jediný volební obvod.\n\nPro senátní volby je území Prahy rozděleno zákonem č. 247/1995 Sb. a jeho pravidelných novel na 10 volebních obvodů, jejichž přesné vymezení je novelami zákona příležitostně upravováno tak, aby se počet obyvatel neodchyloval o více než 15 % oproti průměrnému počtu obyvatel republiky připadajících na mandát.\n\nZákonem č. 195/2010 Sb. byla městská část Praha-Zličín přeřazena ze senátního obvodu 21 (Praha 5) do obvodu 25 (Praha 6), městská část Praha 18 byla přeřazena z obvodu 24 (Praha 9) do obvodu 23 (Praha 8) a katastrální území Vyšehrad z obvodu 26 (Praha 2) do obvodu 27 (Praha 1).\n\nPro volby do Zastupitelstva hl. m. Prahy v roce 1994 a 2006 tvořilo území města jediný volební obvod. V roce 1998 Rada hl. m. Prahy vyhlásila 10 volebních obvodů, z toho obvody I., III., V., VI. a X. byly pětimandátové a obvody II., IV., VII., VIII. a IX. šestimandátové.\n\nPro volby do Zastupitelstva hl. m. Prahy v roce 2002 tvořilo území města na základě usnesení Zastupitelstva hlavního města Prahy č. 42/02 pět čtrnáctimandátových volebních obvodů:\n\nPro volby v roce 2010 bylo vytvořeno 7 volebních obvodů, v nichž se volí po 9 mandátech: Zástupci menších stran (například Markéta Reedová za VV nebo František Laudát za TOP 09) proti zavedení volebních obvodů protestovali, protože se tím podle Reedové fakticky zvyšuje kvórum pro získání mandátu na cca 11 % hlasů. Petr Hulinský z ČSSD rozdělení vytýkal, že pouze sedmina Pražanů bude moci volit hlavního lídra strany, a Petr Štěpánek (SZ), že jsou spojeny tak nesourodé části jako Staré Město a Přední Kopanina. V ostatních krajích zákon nepřipouští dělit kraj do více volebních obvodů, ve volbách do zastupitelstev statutárních měst však rozdělení je možné. Návrh pěti stran (SZ, ČSSD, KDU-ČSL, SNK ED a VV) z 9. července 2010 na zrušení rozhodnutí Nejvyšší správní soud 9. srpna zamítl jako nedůvodný.\n\nŘímskokatolická církev člení asi 70 pražských farnosti do čtyř vikariátů rozlišených římskými čísly, tyto vikariáty menší částí přesahují i za hranice Prahy. I. pražský vikariát zahrnuje farnosti v centru města, II. pražský vikariát západní břeh Vltavy, III. pražský vikariát jihovýchod Prahy a IV. pražský vikariát severovýchod Prahy.\n\nČeskobratrská církev evangelická má v Praze 21 sborů, které jsou součástí Pražského seniorátu; tento seniorát zahrnuje nejen území hlavního města Prahy, ale i podstatnou část Středočeského kraje, kde k němu náleží dalších 10 sborů.\n\nCírkev československá husitská člení svých 31 náboženských obcí v Praze do dvou vikariátů – Praha východ a Praha západ. Oba vikariáty jsou součástí Pražské diecéze.\n\nŽidovská obec v Praze zahrnuje celé území Prahy; celkově tato obec sdružuje občany, hlásící se k židovskému vyznání, národnosti nebo původu z více než 40 % území České republiky.\n\n\n"}
{"id": "48841", "url": "https://cs.wikipedia.org/wiki?curid=48841", "title": "Plagioklas", "text": "Plagioklas\n\nPlagioklasy jsou nerosty z oddělení tektosilikátů, patří mezi živce. Plagioklasy jsou trojklonné (triklinické), sodnovápenaté hlinitokřemičitany (alumosilikáty), které tvoří řadu albit, oligoklas, andezin, labradorit, bytownit, anortit. Ideálně čistý albit by měl vzorec NaAlSiO. Ideálně čistý anortit by měl vzorec CaAlSiO. Plagioklasová řada má značně omezenou mísivost, závislou na teplotě. Do 400 °C se mohou vyskytovat spolu pouze koncové členy. Ke skokové změně složení dochází až při teplotě 500 °C, kdy se mění složení z albitu An na oligoklas An, což indikuje přechod z facie zelených břidlic do amfibolitové facie. Totální mísivost všech živců (plagiolklasů a alkalických živců) nastává až za vysokých teplot, pak se jim říká \"ternární živce\". Jejich bazicita je vyjádřena zastoupením anortitové složky (An) a stoupá se zvyšujícím se podílem vápníku. An (anortit, bytownit a labradorit) jsou bazické (například plagioklas An je bazický labradorit, An je kyselý bytownit). An (andezín) jsou střední plagioklasy a An jsou kyselé (oligoklas a albit). Albit s podílem vápníku do 5% se započítává již do alkalických živců. Jednotlivé členy jsou jedny z vůbec nejdůležitějších horninotvorných minerálů.\n\nVzniká nejčastěji krystalizací z magmatu jako albito-anortitová část, či metamorfózou jiných minerálů. Touto cestou nejčastěji vzniká zejména albit.\n\n\nPlagioklasy se většinou využívají pro dekorační a ozdobné účely, či v keramice.\n\nPlagioklasy jsou běžné minerály, které se vyskytují v přítomnosti gaber, mnoho čedičů a andezitů. Jeho naleziště jsou také spojena s erozní činností, takže se dá hojně objevit v úlomkovitých usazeninách a přeměněných horninách.\n"}
{"id": "48845", "url": "https://cs.wikipedia.org/wiki?curid=48845", "title": "Draselný živec", "text": "Draselný živec\n\nDraselné živce, též K živce, je skupina nerostů z oddělení tektosilikátů. Draselné živce jsou trojklonné (triklinické) a jednoklonné (monoklinické), draselné hlinitokřemičitany (alumosilikáty). \n\nNejvýznamnějším nerostným druhem draselných živců je ortoklas, který je středním členem polymorfní řady sanidin - mikroklin. Mikroklin, ortoklas i sanidin mají chemický vzorec KAlSiO, přičemž sanidin má jistou část příměsi NaO.\n\nTaké další nerosty ze skupiny draselných živců přecházejí k albitu, mluví se pak o draselnosodných živcích, též alkalických živcích. Například anortoklas obsahuje z 5 až 40 % ortoklasu, obsah anortitu nepřesahuje 5 %. Někdy se též uvádí obsah 70 až 30 % ortoklasu, 30 až 70 % albitu. \n\nDraselné živce se s bazickými živci (s větším obsahem vápníku) nemísí.\n\nOrtoklas vzniká z magmat bohatých na křemík, což odpovídá kyselým magmatům, či metamorfózou z jiných minerálů a to nejčastěji ze slíd. V povrchových podmínkách je stejně jako všechny ostatní živce velmi nestabilní a přeměňuje se na jílové fylosilikáty a to nejčastěji na kaolinit.\n\nOrtoklas se nejčastěji vyskytuje v rozmezí barev od bílé, šedé, růžový, ale může mít i jiné barevné odstíny. Je to skelně lesklý minerál, který může být průhledný, průsvitný ale i neprůhledný. Má dokonalou štěpnost podle dvou ploch na sebe kolmých (podle plochy {001} a {010}). Lom je nerovný až lasturnatý. Vyskytuje se v kusových i zrnitých agregátech. Má tendenci k dvojčatění a to podle karlovarského, či bavenského a nebo manebašského zákona. Častý výskyt za doprovodu srostlic s křemenem. Oproti barytu je ortoklas mnohem lehčí podle čehož se dá snadno poznat. Není teplotně tavitelný a odolává kyselinám.\n\nOrtoklas se získává běžnou povrchovou těžbou v kamenolomech.\n\nOrtoklas je důležitá surovina pro sklářský a keramický průmysl, dále pak jako ozdobný kámen, kde se používá opalizující forma zvána měsíček.\n\nNaprosto běžný minerál, který je jedním ze základních stavebních prvků hornin například žul a příbuzných hornin, úlomkových usazenin atd.\n"}
{"id": "48848", "url": "https://cs.wikipedia.org/wiki?curid=48848", "title": "Vojtěch Zamarovský", "text": "Vojtěch Zamarovský\n\nVojtěch Zamarovský, vlastním jménem Vojtech (5. října 1919 Zamarovce (v letech 1972–1990 součást Trenčína) – 26. července 2006 Praha), byl slovenský historik, spisovatel a překladatel, jeden ze zakladatelů žánru literatury faktu v Československu. Ve svém díle se věnoval nejstarším obdobím lidské historie a popularizaci starověkých civilizací a mýtů.\n\nVzdělání získal Vojtěch Zamarovský na gymnáziu v Trenčíně a po maturitě v roce 1938 odešel studovat do Prahy na Vysokou školu obchodní. O rok později přešel na právnickou fakultu do Bratislavy, kde promoval v roce 1943, dálkově však nadále studoval Vysokou školu obchodní.\nPo vypuknutí Slovenského národního povstání v roce 1944 vstoupil do pohotovostních oddílů Hlinkovy gardy (POHG) a za Slovenského státu údajně působil i v akademickém klubu tehdejší vládní Hlinkovy slovenské lidové strany. Po dokončení studia pracoval ve Slovenské národní bance, od roku 1946 na Úřadu předsedy vlády v Praze, v roce 1947 vstoupil do KSČ a od roku 1951 pracoval ve Státním plánovacím úřadu. V roce 1953 byl z politických důvodů nucen odstoupit a nastoupil jako administrativní pracovník v pražském Státním nakladatelství krásné literatury, kde začal postupně překládat odborné texty a beletrii. Po roce 1956 se již věnoval pouze překladatelství a později také psal a publikoval vlastní díla.\n\nVíce než 20 let byl spolupracovníkem československé Státní bezpečnosti, se kterou spolupracoval od roku 1962 pod krycím jménem \"Belo\", v roce 1977 se stal agentem rozvědky s krycím jménem \"Závoj\" a také podepsal Antichartu. Za svou spolupráci s StB dostával odměny ve výši 3 017,50 Kčs. Zamarovský plnil úkoly hlavně v zahraničí, kde byl využíván po linii politické rozvědky na problematiku jihovýchodního křídla NATO, dále na vyhledávací a tipovací činnost a v některých otázkách jako konzultant po linii aktivních a vlivových opatření.\n\nNa sklonku života trpěl Parkinsonovou nemocí a poslední dva měsíce života byl v kómatu. Zemřel 26. července 2006 v Praze. V Bratislavě je dnes po něm pojmenováno Knihkupectví Vojtěcha Zamarovského v Karpatské ulici.\n\nJeho první práce zahrnovaly odborné ekonomické práce, články, recenze, doslovy a studie. Jeho první kniha vznikla na podnět vydavatelství Mladé letá jako historický cestopis po Mezopotámii, starověkém Egyptě a Řecku. Díky studiu uměleckých památek a staveb postupně vznikala i další historicko-naučná díla o starověkých kulturách. Tím dal vzniknout novému žánru v československé literatuře – literatuře faktu. Ve svých dílech se více věnoval opisu památek spíše než jejich prostému popisu, přičemž kladl větší důraz na estetickou stránku než na poznávací aspekt svých knih. Kromě poznávání architektonických a uměleckých děl se věnoval také starověké mytologii, historii objevů a životním osudům archeologů (např. Heinricha Schliemanna). Každá jeho kniha přináší kromě zajímavé části dějin a poutavého příběhu také množství historických faktů podaných s velkou zručností, takže i nudná fakta se v jeho dílech stávala zajímavou historií. Mimo vlastní tvorby se věnoval také překládání z angličtiny, francouzštiny, latiny a němčiny, spolupracoval také na několika televizních dokumentech o starověku. Napsal 14 knih (kromě první byly všechny napsány česky i slovensky) přeložených do 14 jazyků v celkovém nákladu přes dva miliony výtisků a jeho dílo se stalo nejznámějším populárně-naučným dílem o starověké historii v češtině i slovenštině.\n\n\n\n\n"}
{"id": "48851", "url": "https://cs.wikipedia.org/wiki?curid=48851", "title": "BDSM", "text": "BDSM\n\nBDSM jsou erotické praktiky nebo hraní rolí, které zahrnují otroctví, disciplínu, dominanci a podrobení, sadomasochismus a další související praktiky. Vzhledem k široké škále praktik, z nichž některé provozují i lidé, kteří nepraktikují BDSM, je začlenění do komunity nebo subkultury BDSM obvykle závislé na sebeidentifikaci a sdílené zkušenosti. \n\nTermín \"BDSM\" byl poprvé zaznamenán v příspěvku v počítačové síti Usenet v roce 1991 a je interpretován jako kombinace zkratek B/D (bondage a disciplína/dominance), D/S (dominance a submisivita) a S/M (sadismus a masochismus). BDSM je nyní používán jako pojem zahrnující širokou škálu činností, forem mezilidských vztahů a odlišné subkultury. Ve společnosti BDSM obecně vítáni lidé s nestandardními povahovýmy rysy, kteří se ztotožňuje s komunitou; to může zahrnovat cross-dress, úpravu těla, hraní rolí, fetišismus k specifickým látkám (latex, hebvábí) a další.\n\nČinnosti a vztahy v kontextu BDSM jsou charakterizovány účastí na doplňkových, ale nerovných rolích; tj. myšlenka informovaného souhlasu obou partnerů je zásadní. Termíny „submisivní“ a „dominantní“ se často používají k rozlišení těchto rolí: dominantní partner („dom“) přebírá psychologickou kontrolu nad submisivním partnerem („sub“). Rovněž se používají termíny „top“ a „bottom“, přičemž „top“ vede lekci, zatímco a „bottom“ ji přijímá. Tyto dvě sady termínů jsou ale jemně odlišné: například, někdo se může rozhodnout jednat zdola k jiné osobě, například tím, že bičuje, čistě rekreačně, aniž by to mělo za následek psychologickou dominanci druhou osobou, nebo může být nařízeno submisivnímu masírovat dominantního partnera. Přesto ale vedoucí a přijímající nemusí nutně měnit své role.\n\nZkratky „sub“ a „dom“ se často používají místo „submisivní“ a „dominantní“. Někdy se pro ženu používají termíny „milenka“, „domme“ nebo „domina“, které popisují dominantní ženu, místo rodově neutrálního termínu „dom“. Jednotlivci, jež se mohou měnit mezi submimisivnímí a dominantními – ať už ze vztahu ke vztahu nebo uvnitř daného vztahu – se nazývají „switch“. Přesná definice rolí a sebeidentifikace je v komunitě BDSM běžným předmětem debaty.\n\n„BDSM“ je zastřešující pojem pro určité typy erotického chování mezi dospělými lidmi, kteří s tímto chováním vyjádřili souhlas. Pod tímto zastřešujícím termínem existují různé druhy subkultur. Terminologie rolí se u různých subkultur velmi liší. Dominantní praktiky jsou široce využívány u partnerů ve vztazích nebo činnostech, kdy jsou fyzicky aktivní či ovládají své partnery. Submisivní role jsou široce využívána u partnerů ve vztazích nebo při činnostech, kdy jsou fyzicky vnímavými či kontrolovanými účastníky. Interakce mezi dominancí a submisivitou - kde se fyzická nebo mentální kontrola submisivního odevzdává dominantnímu - někdy se pro to používá pojem „výměna energie“, ať už v souvislosti s lekcí či vztahem.\n\nAkce BDSM často konají v čase dohodnutém oběma stranami, jsou označovány jako „hra“, „scéna“ či „lekce“ Účastníci hry či lekce z ní obvykle mají potěšení, i když mnoho praktik - jako je vyvolávání bolesti či ponížení nebo omezování svobody - by bylo za jiných okolností nepříjemné. Explicitní sexuální aktivita, například sexuální penetrace, se objevuje občas během lekce, není ale nezbytná. Lekce se v právních důvodů zřídka konají ve veřejných prostorech. Někdy jsou i určité praktiky zakázány pravidly poskytovatelů lekce. Ať už se jedná o večírek v soukromých prostorech či v nočním klubu - pravidla se mohou lišit. Někde mohou být účastníci pouze ve spodním prádle, jinde je povolená úplná nahota se sexuálními praktikami.\n\nZákladní zásadou pro BDSM je, že je prováděna s výslovným souhlasem zúčastněných stran. Od osmdesátých let mnoho odborníků a organizací přijalo heslo (původně o účelu GMSMA - aktivistické gay organizace SM), které je „bezpečné, rozumné a konsensuální“, obvykle zkráceně „SSC“, což znamená, že vše je založeno na bezpečné činnosti, že všichni účastníci mají dostatečně zdravý/rozumný názor pro souhlas aktivitou a všichni účastníci praktikami souhlasí. Jedná se o právě vzájemný souhlas, který právně a eticky rozlišuje mezi BDSM a trestnými činy, jako je sexuální napadení či domácí násilí.\n\nNěkteří praktikující BDSM dávají přednost kodexu chování, který se liší od „SSC“ \"Bezpečně, rozumně a po dohodě\" a jsou popisovány jako kink (\"výstřednosti\"), kdy účastníci jsou si vědomi rizik (RACK \"Risk-aware consensual kink\"), což naznačuje preferování stylu, ve kterém je důrazněji zdůrazňována individuální odpovědnost zúčastněných osob, přičemž je každý účastník zodpovědný za své zdraví. Zastánci RACK argumentují, že SSC může bránit diskusi o riziku, protože žádná činnost není skutečně „bezpečná“, a že diskuse o možnostech s nízkého rizika je nutná pro skutečně informovaný souhlas. Dále tvrdí, že stanovení diskrétní hranice mezi „bezpečnými“ a „nebezpečnými“ činnostmi popírá ideologicky, že by dospělí měli právo hodnotit rizika vs. odměnu za sebe; že někteří dospělí budou přitahováni k určitým činnostem bez ohledu na riziko; a že s hrou BDSM - zvláště s vyšší rizikovou hrou nebo hraním - by se mělo zacházet stejně jako s extrémními sporty, s respektem i s požadavkem, aby se praktikující vzdělávali a praktikovali vysoce rizikové aktivity ke snížení rizika. RACK znamená že zúčastněné osoby jsou si vědomy všech rizik, které provozované praktiky přinášejí, veškeré praktiky jsou provozovány se souhlasem a po vzájemné dohodě všech zúčastněných a jedná se o alternativní sexuální praktiky. Nejdůležitějším kritériem je zde souhlas. Souhlas a soulad se sadomasochistickou situací mohou udělit pouze lidé, kteří mohou posoudit potenciální následky. Pro jejich souhlas musí mít k dispozici relevantní informace (rozsah, v jakém bude lekce, možná rizika, bude-li použito bezpečnostní slovo, co jsou jednotlivé praktiky atd.) A nezbytná duševní schopnost posoudit rizika. Výsledný souhlas a porozumění je i možné shrnout v písemné „smlouvě“, což je dohoda o tom, jaké praktiky je možno a jaké praktiky nejsou možné. \n\nObecně jsou hry či lekce BDSM obvykle strukturovány způsobem, aby zde byla stále možnost, odvolání souhlasu partnera svůj souhlas kdykoli během lekce, například použitím bezpečnostního slova, které je předem dohodnuto. Používání dohodnutého bezpečnostního (nebo jindy „bezpečnostního symbolu“, jako je např. pád míče nebo zvonění, v případě kdy je při lekci omezena řeč), je považováno za výslovné odvolání souhlasu. Nedodržení bezpečného slova je považováno za závažné pochybení a mohlo by se dokonce změnit ze situace sexuálního souhlasu na trestný čin, v závislosti na příslušném právu, protože dominantní či submisivní účastník výslovně zrušil svůj souhlas s jakýmikoli úkony, které následují po použití bezpečnostního hesla. U jiných scénářů, zejména ve vztazích, může být dohodnuto bezpečné slovo, které upozorní na varování („toto je příliš intenzivní“), než na výslovné odvolání souhlasu; a jsou i tací, kteří se rozhodli bezpečnostní slovo nepoužívat vůbec.\n\nInicializační BDSM zahrnuje tyto psychologické a fyziologické aspekty:\n\nToto rozlišování mezi těmito aspekty BDSM je dnes v literatuře stále více používáno. Nicméně jde pouze o pokus o fenomenologickou diferenciaci. Individuální vkus a preference v oblasti lidské sexuality se mohou mezi těmito oblastmi překrývat, diskutuje se o nich samostatně.\n\nBondage a disciplína jsou dva aspekty BDSM, které se nezdají být ve vzájemném vztahu díky typu provozovanýchčinností, ale koncepčně se podobají, a proto se objevují společně. Na rozdíl od ostatních dvou typů, B&D nedefinuje dominanci a submisivitu samotně, ale používá se k popisu obecných činností, přičemž jeden z partnerů je příjemce a dárce.\n\nOtroctví je praxe fyzického omezení. Bondage je obvykle, ale ne vždy, sexuální praxe. Zatímco otroctví je velmi populární variace uvnitř větší komunity BDSM, přesto se někdy liší od zbytku komunity. V roce 2015 ukázala studie týkající se více než 1 000 Kanaďanů, že přibližně polovina všech mužů měla fantazie týkající se otroctví a téměř polovina žen je realizovala. Přísně řečeno, otroctví znamená svázat partnera pomocí pomůcek; například pomocí pout nebo lan nebo přivázáním paží např. k židli. Bondage lze také praktikovat přiváváním ke kříži řetězy či lany nebo k rozpěrným tyčím.\n\nTermín kázeň popisuje psychologické omezování, s použitím pravidel a trestem ke kontrole zjevného chování. Trest může být bolest způsobená fyzicky (např. bičování), ponížení způsobené psychologicky (veřejné bičování) nebo ztráta svobody způsobená fyzicky (například připoutání poslušného partnera k noze postele). Dalším aspektem je strukturované školení submisivního partnera.\n\n„Dominance a submisivita“ (také známé jako D&S, Ds nebo D/s) je soubor chování, zvyků a rituálů týkajících se udělování a přijímání kontroly jedním jednotlivcem nad druhým v kontextu erotiky či životního stylu. Zkoumá duševnější aspekt BDSM. To je také případ mnoha vztahů, které se nepovažují za sadomasochistické; považuje se však za součást BDSM, pokud je praktikována účelně. Rozsah jeho individuálních charakteristik je široký.\n\n"}
{"id": "48865", "url": "https://cs.wikipedia.org/wiki?curid=48865", "title": "Pravá církev Ježíšova", "text": "Pravá církev Ježíšova\n\nPravá církev Ježíšova () je čínskou odnoží letniční větve křesťanství vzniklé v prvním desetiletí 20. století. Vznik této církve je datován do roku 1917. Je největší čínskou letniční církví, hlásí se k učení „jednosti“, ale zároveň též dodržuje slavení soboty. Zpočátku nesla název \"Obnovená pravá církev Ježíšova všech národů\".\n\nSoučasným zvoleným předsedou mezinárodního synodu Pravé církve Ježíšovy je kazatel Jung-Ťi Lin (林永基傳道). Počet věřících je odhadován na 1,5 milionu na pěti kontinentech.\n\nDeset základních prvků víry Pravé církve Ježíšovy jsou:\n\n„Církev neslaví Vánoce neboť 25. prosinec byl původně spojen s pohanským rituálem oslavy Slunce, který byl později převzat křesťanstvím během vlády římského císaře Konstantina ve 4. století“\n\n"}
{"id": "48881", "url": "https://cs.wikipedia.org/wiki?curid=48881", "title": "Otrava", "text": "Otrava\n\nOtrava je chorobný stav vyvolaný přítomností jedu v organismu. Jako na otravu lze též pohlížet na chorobu, jejíž hlavní negativní účinek pochází z jedů produkovaných patogeny (platí např. pro tetanus).\n\n\n\n\nRozlišujeme akutní otravy (vzniklé následkem jednorázového přijetí velkého množství jedu, například konzumací muchomůrky zelené či uštknutím taipana) a chronické otravy (vzniklé následkem dlouhodobého přijímání nízkých dávek kumulativního jedu, např. většina otrav těžkými kovy).\n\n\nLékařskou pomoc poskytovanou v případě otravy lze rozdělit zhruba do tří oblastí:\n\n\nPojmem leptavá látka se myslí kyselina nebo zásada, nejčastější otravou je požití, při kterém dochází k poleptání. Základní první pomoc spočívá ve zředění obsahu žaludku čistou vodou (popř. mlékem) a rychlém transportu k ošetření.\n\nOxid uhelnatý je plyn bez barvy a zápachu, vzniká nejčastěji při nedokonalém spalování. Po proniknutí do organizmu se váže na hemoglobin, tato vazba je zhruba 200 – 300x pevnější než vazba kyslíku. Příznaky otravy jsou zčervenání (cihlově červený obličej), bolesti hlavy, zvracení, závratě, poruchy zraku, zrychlení dechu a tepu a poruchy vědomí až bezvědomí. První pomocí je zajištění přísunu čerstvého vzduchu, popř. umělé dýchání, lékařská první pomoc spočívá v podávání kyslíku.\n\nNejčastěji jde o otravu metylalkoholem a etylenglykolem a zejména otrava lihem (etanolem). Alkoholy samy o sobě nejsou příliš toxické, toxické jsou jejich metabolity. První pomoc při otravě metylalkoholem a etylenglykolem (např. Fridex) spočívá v útlumu metabolizace, tedy v podání většího množství etanolu (např. vodky). Postižený musí být urychleně hospitalizován, hrozí rozvrat metabolizmu a poškození orgánů.\n\nHouby jakožto tradiční doplněk jídelníčku patří k běžným zdrojům otrav. Otravy houbami lze rozdělit na:\n\nOtrava léky.\n\n"}
{"id": "48891", "url": "https://cs.wikipedia.org/wiki?curid=48891", "title": "Studenec (okres Třebíč)", "text": "Studenec (okres Třebíč)\n\nStudenec (německy \"Studenetz\", \"Studnitz\", starší názvy \"Studenecz\", \"Studenetz\", \"Studeneitz\", nářečně \"do Studenca\", \"ve Studencu\") je obec ležící východně od města Třebíče. Nadmořská výška obce je 446 metrů nad mořem. Žije zde obyvatel. Obec patří do správního obvodu obce s rozšířenou působností Náměšť nad Oslavou. Studenec sousedí svými katastrálními hranicemi s obcemi Pyšel, Pozďatín, Smrk, Koněšín, Kozlany, Třesov, Okarec a Častotice. K obci náleží i tři kilometry vzdálené důležité nádraží na železniční trati Brno–Jihlava, odkud odbočuje trať do Velkého Meziříčí a Křižanova. K nádraží přiléhá několik obytných domů s hospodou, zemědělské a průmyslové objekty a benzínová stanice. Lokalita je administrativně evidována jako ZSJ U Nádraží. Nedaleko se nachází také pobočka \"Ústavu biologie obratlovců AV ČR\" se sídlem v Brně.\n\nSoučástí obce je dále i osada Zelená Hospoda přiléhající k silnici I/23, kde je evidováno 7 adres. V osadě se od hlavní silnice odpojuje jižním směrem komunikace do obce a severně vedlejší silnice k místnímu vlakovému nádraží.\n\nPrvní zmínka o obci se nachází v zakládací listině třebíčského kláštera a pochází z roku 1104. Obec byla v roce 1556 prodána Vratislavem z Pernštejna Oldřichovi z Lomnice a na Naměšti a Meziříčí, v roce 1567 pak obec patřila pod majetky Žerotínů. Po bitvě na Bílé hoře pak obec spadla do majetku pánů z Verdenberka, jim patřila obec až do roku 1733, pak náměšťská větev rodu vymřela a náměšťské panství i s obcí patřilo pánům z Enkenvoirtu, ti prodali panství v roce 1752 hraběti Bedřichu Vilémovi Haugwitzovi.\n\nSoučástí obce byla do roku 1919 obec Okarec. V obci byl založen v roce 1906 hasičský spolek, v roce 1911 Národní jednota, v roce 1921 Sokol a v roce 1923 Domovina, v roce 1848 byla v obci otevřena obecná škola. V roce 1989 tu byla založena také společnost a odchovna slepic s názvem Dominant CZ.\n\nObec Studenec v roce 2007 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny. Do roku 2014 zastával funkci starosty Josef Zahradníček, od roku 2014 vykonává funkci starosty Jiří Tomešek. Od roku 2017 do roku 2019 bude probíhat velká rekonstrukce osmdesát let staré budovy školy. Bude rekonstruován interiér i exteriér budovy.\n\n\n\n\n\n"}
{"id": "48900", "url": "https://cs.wikipedia.org/wiki?curid=48900", "title": "Ohníč", "text": "Ohníč\n\nObec Ohníč () se nachází v okrese Teplice v Ústeckém kraji. Žije v ní obyvatel. Obec leží na severozápadním okraji Českého středohoří, v údolí na pravém břehu řeky Bíliny. Na jižní straně se zvedá Pohradická hora (419 m). Na levém břehu prochází železniční trať Trmice–Bílina.\n\nPrvní písemná zmínka o obci pochází z roku 1404. Od 17. století zdejší panství držela původem vestfálská šlechta z rodu Ledebur, jejíž severočeská rodová větev obdržela roku 1655 český inkolát a roku 1713 byla povýšena do rytířského stavu. O rozvoj obce se zasloužil Adolf von Ledebour, který ji roku 1850 jako místní část připojil ke svému zámku Křemýž. Obec po roce 1945 utrpěla vysídlením německého obyvatelstva. Od 1. ledna 1961 byla obec osamostatněna a připojena k okresu Teplice.\n\nObec má vlastní zdroj vody a vodovod i kanalizaci, malou čistírnu odpadních vod a je v ní zaveden plyn. V obci je mateřská škola. V obci jsou tři restaurace (dvě v osadě Ohníč a jedna v Křemýži), tři obchody (jeden v osadě Ohníč, jeden v Němečkách a jeden v Křemýži) a jeden průmyslový podnik (výroba interiérových a fasádních barev), dále drůbežárna a výrobna smažených brambůrků.\n\n\n\n\n"}
{"id": "48901", "url": "https://cs.wikipedia.org/wiki?curid=48901", "title": "Bourget", "text": "Bourget\n\nBourget ( ) je největší jezero rozkládající se celé na území Francie. Leží v departementu Savojsko. Má rozlohu 44,5 km² při délce 18 km v severojižním směru a šířce 1,6 až 3,5 km. Leží v nadmořské výšce 231,5 m. Dosahuje průměrné hloubky 85 m a maximální hloubky 145 m. Jezero je ledovcového původu a vzniklo přibližně před 19 000 let po roztání čtvrtohorních ledovců. Rozkládá se v údolí mezi jedním z posledních hřebenů pohoří Jura na západním břehu a okrajem masivu Bauges na východním břehu.\n\nJeho hlavním přítokem je řeka Leysse. Jezero je na severní straně propojeno s řekou Rhône průplavem Canal de Savières.\n\nZápadní břeh se vyznačuje poměrně obtížným terénem a je proto málo obydlený. Významným bodem na západním břehu je klášter Hautecombe kde jsou pohřbeni někteří panovníci Savojské dynastie.\n\nVětšina osídlení se nachází na ostatních březích:\n\n"}
{"id": "48916", "url": "https://cs.wikipedia.org/wiki?curid=48916", "title": "Norimberské zákony", "text": "Norimberské zákony\n\nNorimberské zákony - základní prostředek, na jehož základě byla prováděna nacistická rasová diskriminace a genocida v Německu a jím okupovaných zemích před a v období druhé světové války.\n\nPrvní veřejnou akcí NSDAP proti Židům po převzetí moci v Německu byl bojkot z 1. dubna 1933 namířený proti židovským obchodům, bankám, lékařům a advokátům. Zákonem na obnovení úřednictva z povolání jako stavu ze 7. dubna 1933 byla provedena „rasová očista“ státního aparátu. Současně začala být připravována komplexně pojatá zákonná úprava této problematiky – tou se staly tzv. norimberské zákony.\n\nNorimberskými zákony se rozumí především dva ústavní zákony německého Říšského sněmu přijaté 15. září 1935 v Norimberku: zákon o říšském občanství a zákon na ochranu německé krve a německé cti. Lze k nim ovšem obsahově přiřadit i jiné zákonné úpravy obsahující nástroje k persekuci tzv. „rasově méněcenného obyvatelstva“, např. zákon o vlajce a státním znaku a později vydaný zákon o zdravém manželství. K realizaci ustanovení zákonů byla postupně vydávána prováděcí nařízení, první z nich 14. listopadu 1935, které stanovovalo, kdo má být pro potřebu daných zákonů považován za Žida nebo židovského míšence. Norimberské zákony byly rozšířeny také do zemí Německem okupovaných, v Protektorátu Čechy a Morava byly principy zakotvené v těchto zákonech poprvé použity v Nařízení Říšského protektora v Čechách a na Moravě o židovském majetku ze dne 21. června 1939.\n\nZákon o říšském občanství především odlišil státní příslušnost a říšské občanství. Přitom politická a jiná práva se výslovně spojovala pouze s říšským občanstvím, státní příslušníky naopak zákon deklaratorně chápal jako Říši zvláště zavázané za poskytovanou ochranu. Občanem Říše mohl být podle zákona pouze Němec nebo jiný státní příslušník s „příbuznou krví“. Tím Židé přestali být německými občany. Zákon o říšském občanství byl do roku 1943 postupně doplněn o celkem třináct prováděcích nařízení systematicky zbavujících Židy veškerých občanských práv. Zákon o ochraně německé cti a německé krve především zakázal uzavírání manželství i mimomanželské vztahy mezi Židy a 'ne-Židy', neuznával jejich uzavření v cizině. Zapovídal také Židům 'ne-Židy' zaměstnávat.\n\nV listopadu 1935 bylo vydáno výše zmíněné prováděcí nařízení stanovující kriterium pro posouzení příslušnosti konkrétní osoby mezi Židy – stalo se jí přihlášení k judaismu členstvím v židovské obci. Protože však šlo o „objektivní kriterium krve“ člověka, bylo „židovství“ určováno nejen současnou nebo dřívější příslušností té které osoby k židovskému náboženství, ale také současným či dřívějším židovským náboženstvím jejích rodičů a prarodičů, případně jejího manželského partnera. Nebylo tady možné ji nějakým způsobem „zastřít“: Maďarští Židé se marně pokusili vyhnout se persekuci konverzí ke katolicismu.\nZákon o říšském občanství\n\n§ 2 stanovil, že „říšským občanem je jen státní příslušník německé krve nebo krve podobného charakteru“.\nŘíšské občanství se získávalo udělením dekretu o říšském občanství.\nV zákoně o ochraně krve bylo mimo jiné stanoveno:\n\n§ 1: Sňatky mezi Židy a státními příslušníky německé krve nebo krve podobného charakteru jsou zakázány. Uzavřená manželství jsou neplatná,\ni když byla uzavřena v zahraničí.\n\n§ 2: Mimomanželský styk mezi Židy a státními příslušníky německé krve nebo krve podobného charakteru je zakázán.\n\n§ 3: Židé nesmějí zaměstnávat ve své domácnosti ženské státní příslušnice německé krve nebo krve podobného charakteru mladší 45 let.\n\n§ 4: Židům je zakázáno vyvěšovat říšskou státní vlajku či užívat jejích barev.\n\nV následujících paragrafech pak byly uvedeny přísné tresty pro ty, kteří by překročili ustanovení nových zákonů; hrozilo jim vězení či dokonce káznice.\n\n\n"}
{"id": "48941", "url": "https://cs.wikipedia.org/wiki?curid=48941", "title": "Jarno Trulli", "text": "Jarno Trulli\n\nJarno Trulli (* 13. července 1974 Pescara) je italský jezdec formule 1. V současné době je bez angažmá poté, co byl v týmu Lotus nahrazen Vitalijem Petrovem.\n\nNarodil se v Pescaře, Abruzzu, v Itálii. Jeho rodiče byli fanoušci motoristického sportu a pojmenovali svého syna po Jarno Saarinenovi, finském závodníkovi, který zahynul v roce 1973. Finské křestní jméno vzbudilo nemalé pozdvižení, když vstoupil do F1, jelikož někteří nechápali, že je Ital. Otcovo nadšení také znamenalo, že stejně jako jiní dobří závodníci, začínal Jarno na motokárách.\nDo motoristického světa vstoupil v roce 1983, když startoval v mini motokárách. O pár let později se z něj stal nejúspěšnější motokárový jezdec vůbec. V roce 1987 získal zlatou medaili „Youth Games,“ v roce 1988, 1989 a 1990 se stal mistrem Itálie. V roce 1990 zvítězil i v prestižní Grand Prix Hongkong. V roce 1991 se stal mistrem světa, v dalších dvou letech byl na mistrovství světa druhý. V roce 1993 zvítězil v prestižní Grand Prix Japonska. Další rok se stal mistrem Evropy a vítězem světového poháru „Memorial Ayrton Senna“, dále získal titul mistra Severní Ameriky a titul mistra světa.\n\nRok 1995 byl zlomový, opět získal světový pohár „Memorial Ayrton Senna“, stal se mistrem Itálie a zvítězil v Grand Prix Austrálie. To byl již ale v zorném poli šéfa Benettonu, Flavia Briatoreho, který mu zaplatil cestu do německého šampionátu Formule 3. I když on sám vstoupil do mistrovství až v jeho druhé polovině, dokázal zvítězit v posledních dvou závodech a zajistil si tak 4. místo. Následující rok byl již mistrem Německa a v roce 1997 už si odbyl debut ve F1.\n\nDebut si odbyl v týmu Minardi. Tam odjel prvních 7 závodů, poté nahradil zraněného Oliviera Panise v týmu Prost. A ohromil se slabým Prostem hned na začátku, když skončil čtvrtý v Německu a dokonce vedl závod v Rakousku. V Prostu zůstal po další 2 roky a první stupně vítězů vybojoval v deštivé Grand Prix Evropy 1999. To byl ale opravdový vrchol a také štěstí, a tak po sezóně opustil skomírající Prost a přešel k týmu Jordan, který mu měl zlepšit výsledky.\n\nSezónu 2000 tedy začal v Jordanu, jehož nejlepší léta už ale pomalu a nadobro končila. V těchto dvou letech u irského týmu nevybojoval žádné pódiové umístění, ale prokázal se jako výborný jezdec v kvalifikacích. Ač se mu v závodech moc nedařilo, v kvalifikacích tedy porážel mnoho silnějších soupeřů a ukázal, že do F1 patří. V roce 2000 skončil celkově na 10. místě a v sezóně 2001 na 9. místě, čímž dokázal, že stoupá vzhůru. A jelikož byl v dlouholeté smlouvě se svým manažerem a zároveň manažerem týmu Renault, Flaviem Briatorem, přešel Jarno pro rok 2002 právě do Renaultu.\n\nJeho týmovým kolegou se stal Jenson Button, který s ním často v kvalifikacích prohrával, avšak porážel ho v závodech. Ale přestože byl z jezdecké dvojice lepší Button (celkově byl 7., zatímco sám skončil 8.), místo v kokpitu pro rok 2003 po boku Fernanda Alonsa získal on sám. Síla Renaultu se v sezóně 2003 značně zvýšila a Alonso vyhrál v Maďarsku. Jeho výsledky opět nebyly nijak oslnivé, ale v Německu vybojoval své první pódium od působení v Prostu.\nS vědomím, že Alonso jej v sezóně 2003 jasně porazil, vstoupil do nové sezóny s novým nábojem. V první půlce sezóny byl právě Ital lepší z dvojice jezdců. A vše korunovalo Monako, kde poprvé za svoji kariéru vyhrál závod, po nádherné jízdě z pole position. Díky slušným výsledkům by si mnozí mysleli, že má smlouvu na rok 2005 jistou, bohužel se tak nestalo. Chyba v poslední zatáčce po které obsadil místo na stupních vítězů Rubens Barrichello z Ferrari a poté několik závodů bez zisku bodu znamenaly, že jeho dny u Renaultu byly sečteny a před posledními 3 závody musel z týmu odejít. Byl nahrazen mistrem světa z roku 1997, Jacquesem Villeneuvem. Místo si našel našel rychle, když podepsal s Toyotou na rok 2005 a ještě stihl odjet poslední 2 závody v roce 2004, když nahradil Ricarda Zontu. Celkově obsadil šesté místo a právě tato sezóna se stala jeho nejlepší na kariéře.\n\nSezóna 2005 byla pro něj dobrá. Místa na stupních vítězů dokázala, že jeho forma se s přestupem nevytratila a v Indianapolis získal dokonce pole position, což mu ale nebylo k ničemu platné, protože do závodu odstartovaly jen vozy Ferrari, Jordan a Minardi.\nPo celou sezónu porážel svého přeplaceného stájového kolegu Ralfa Schumachera, ale neúspěchy z posledních 4 závodů znamenaly, že v celkové klasifikaci skončil 2 body za Ralfem, na 7. místě.\n\nV roce 2006 začal velice špatně, přestože to nebylo až tak moc jeho zaviněním, například při Grand Prix Austrálie ho vyřadil v prvním kole David Coulthard. A jelikož v prvních 9 závodech nebodoval, vypadalo to, že ho jeho kolega Ralf Schumacher drtivě porazí. Jeho reputace byla částečně napravena v Kanadě, kde startoval ze 6. místa a nakonec dojel 4. V druhém závodě za Atlantikem, v USA, dojel opět čtvrtý. Od té doby ale už bodoval jen 3×. Sedmý skončil v Německu a Itálii a v Japonsku dojel sedmý. Závod v Brazílii nezačal zle, ale potíže se zavěšením znamenaly až 12. místo. Po sezónu jej provázela smůla a tak ho Ralf opět porazil, tentokrát o 5 bodů. Trulli tak obsadil se ziskem 15 bodů, 12. místo.\n\nSvé první body v sezóně 2007 získal mnohem dříve než v té minulé, bylo to už v Malajsii, kde dojel sedmý. Další příděl bodů přišel v Bahrajnu. Smůla započala ve Španělsku, kde nejdříve zůstal stát na startu a poté po pár kolech pro mechanickou poruchu odstoupil. Nepovedený závod byl i v Monaku, kde Trulli skončil až patnáctý. Bylo jasné, že Toyotě se nedaří, jelikož Ralf Schumacher na tom byl v bodování ještě hůře než on sám. Další body vybojoval za 6. místo Jarno v USA. Poté však přišla dlouhá série, kdy Trulli nebodoval a končil až v hloubi pole. Prohlásil dokonce, že jeho výsledky byly „nemožné“. Ve Francii startoval Jarno z dobrého místa na startu, ale kolize s Heikkim Kovalainenem z Renaultu znamenala konec závodu. V posledním závodě, v Brazílii, dojel Trulli osmý a tak zkompletoval svůj počet bodů na pouhých 8, a obsadil až 13. místo. To bylo nejhorší umístění od jeho působení v Prostu.\nNa rozdíl od svého stájového kolegy Ralfa Schumachera, měl smlouvu s Toyotou i na další rok a se snažil napravit svůj nepovedený rok 2007.\n\nDne 14. prosince 2009 podepsal smlouvu s týmem Lotus Racing, jeho týmovým kolegou se stal Heikki Kovalainen.V roce 2011 se rozhodl že týmu prý „finančně“ ulehčí a odešel.Nahradil ho se svými penězi Vitalij Petrov\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n\n\n"}
{"id": "48943", "url": "https://cs.wikipedia.org/wiki?curid=48943", "title": "Nové Město pod Smrkem", "text": "Nové Město pod Smrkem\n\nNové Město pod Smrkem () je severočeské město ležící v Libereckém kraji v okrese Liberec. Město leží v severní části Jizerských hor v nadmořské výšce 465 metrů; protéká jím říčka Lomnice (přítok Smědé). V Novém Městě žije  obyvatel. Leží asi čtyři kilometry od hranic s Polskem. Nejbližšími polskými sídly jsou osady Ulicko, Gierałtówek, někdejší městečko Pobiedna a lázeňské letovisko Czerniawa Zdrój. Jsou součástí obcí (gmin) Leśna a Świeradów-Zdrój.\n\nMěsto má tři části: Hajniště, Ludvíkov pod Smrkem a Nové Město pod Smrkem, je v něm knihovna, muzeum, základní škola, zvláštní škola, mateřská škola, základní umělecká škola, Dům dětí a mládeže, přírodní koupaliště, krytý bazén.\n\nZhruba někdy v polovině 16. století byla na okolních kopcích Měděnci (777 metrů) a Rapické hoře (707 metrů) objevena ložiska cínu a jiných barevných kovů. Přicházející horníci se usazovali nejprve v Ludvíkově, později však začali stavět nová obydlí blíže štolám. Melchior z Redernu, tehdejší majitel frýdlanského panství, tuto těžbu podporoval a pro horníky založil roku 1584 město nazvané Nové České město (). Zakladatel tomuto městu již v roce 1592 udělil následující městská práva: právo horní, právo hrdelní, právo týdenního trhu, a také mu udělil městský znak. Horníci, kteří se zde usadili, byli osvobozeni od daní a měli právo z města svobodně odejít. Město bylo postaveno během krátké doby podle předem daného plánu, což je dnes vidět na pravidelném půdorysu.\n\nTěžba kovů skončila v polovině 17. století a obyvatelé městečka se museli začít živit prací na pilách, přádelnách lnu a bavlny a také plátenictvím. Na původně ruční domácí výrobu navázala v druhé polovině 19. století textilní výroba strojová. Jejím nejvýznamnějším představitelem byl Ignác Klinger, jehož továrna se stala největší v celé oblasti a v roce 1919 zaměstnávala 2256 lidí. Dalšími způsoby obživy zdejších obyvatel byla výroba porcelánu. Je třeba také zmínit výrobu dýmkových hlaviček. Obchodu se zde příliš nedařilo. Důvodem byly nedaleké státní hranice. Dnešní polská hranice byla tehdy hranicí se Saskem a o několik kilometrů dál východně již byla zase hranice mezi Saskem a Pruskem. Projíždějící obchodníci by tedy museli platit za velice krátký úsek dvakrát clo.\n\nPrávě v druhé polovině 19. století zažilo město největší rozmach. Byla rekonstruována radnice, postaveny dvě velké školní budovy, kostelní věž, sokolovna, starobinec, spořitelna. Začátkem 20. století městské lázně s bazénem, evangelický kostel a město získalo železniční spojení. Byla zde také vybudována jedna z největších plynáren v celé monarchii. Obyvatelům města sloužila knihovna a muzeum s bohatými sbírkami, o které se zasloužil kněz a přírodovědec Gottfried Menzel.\n\nKonec pro rozvoj města znamenala první světová válka. Po vzniku Československa do oblasti začali přicházet Češi. Ve třicátých letech dolehla na okolí velká nezaměstnanost. Po skončení druhé světové války byla většina německých obyvatel odsunuta, část odešla dobrovolně a do uvolněných domů se nastěhovali noví obyvatelé původem z Čech a Polska, bez vztahu k okolní krajině.\n\nU města vyvěrají prameny slabě mineralizované kyselky s vysokým obsahem železa, který brání jejich využití při stáčení do lahví. Podle rozboru z roku 1967 byla celková mineralizace vody 0,86 g.l. Voda v jednom litru obsahovala 22,3 mg železa, 74,9 mg vápníku a 61,3 mg hořčíku. Bylo by možné ji využít v lázeňském provozu k pitným kúrám a k podávání koupelí, pro které by však byl nutný účinnější způsob jejího zachycování.\n\nMěstem prochází silnice číslo II/291, která vytváří spojnici s místní částí Hajniště, respektive s Frýdlantem na západě. Východně od města tato komunikace končí na státní česko-polské hranici, kde na hraničním přechodu Nové Město pod Smrkem – Czerniawa Zdrój na ni navazuje komunikace označená II/361 směrem do Czerniawy a Świeradówy Zdróje. Na území města a jeho částí postupně ve směru od západu k východu odbočuje ze silnice druhé třídy celkem pět komunikací třetí třídy. V Hajništi to jsou jižním směrem III/29015 do Ludvíkova pod Smrkem a k severu směřující III/2916 do Dolní Řasnice. Přímo ve městě následně severním směrem III/2919 k Horní Řasnici, severovýchodním směrem III/29110 do Dětřichovce či Jindřichovic pod Smrkem a poslední silnicí odbočující z II/291 je jihozápadním směrem III/29011 k Ludvíkovu pod Smrkem. V něm se tato silnice kříží s III/29015 a pokračuje dále do Raspenavy, zatímco III/29015 spojuje Ludvíkov s Přebytkem a Lázněmi Libverdou. Při vjezdu do vlastního města od západu po silnici II/291 je motoristům k dispozici čerpací stanice pohonných hmot společnosti Kontakt.\n\nRoku 1902 byl zahájen provoz na železniční trati číslo 039 procházející Novým Městem. Ta spojuje Frýdlant a Jindřichovice pod Smrkem. Na území města se na ní nachází dvě zastávky, a sice Hajniště a stanice Nové Město pod Smrkem. V Hajništi je napojená vlečka do muničního skladu na vrchu Chlum.\n\n\nKrátce po založení města mu roku 1584 jeho zakladatel – Melchior z Redernu – nařídil založit dva mlýny. Ve městě tak vznikly mlýny Dolní (objekt čp. 300) a Horní (dům čp. 301). Soupis z roku 1651 však již uvádí pouze jeden mlýn s jedním strojem.\n\nDolní mlýn stával na pravém břehu Lomnice, v blízkosti mostu, přes který vede místní Frýdlantská ulice. Jeho prvním nájemcem byl Jacob König, jehož zřejmě posléze vystřídal Kristian König. Tomu (jako nájemci) roku 1743 město mlýn prodalo. Později byl vlastníkem mlýna Georg Wiesner, jenž jej prodal mlynářské rodině Bergmannů. Ti jsou na mlýně zaznamenáváni roku 1803 a vlastnili jej až do roku 1834, kdy mlýn prodali Franzi Treuhlerovi z Dětřichovce. Poslední mlynář z rodu – Eduard Treuhler – prodal v roce 1893 již zchátralý objekt za 40 000 korun textilní firmě Ignaze Klingera, která začátkem roku 1900 nechala mlýn zbořit, aby na jeho místě zbudovala tkalcovnu.\n\nTo Horní mlýn se nacházel blízko dnešní Dvořákovy ulice v místě budovy staré tiskárny na levém břehu Lomnice. Prvním nájemcem mlýna byl Jacob Schlender. K roku 1619 má mlýn v nájmu Hanz Fritsch. Další osudy tohoto objektu jsou neznámé. Ví se pouze to, že v roce 1864 přenechává poslední majitel mlýna celý objekt podnikateli Antonu Raazovi, jenž nechal mlýn zbourat a na jeho místě postavil mechanickou tkalcovnu. Ta v roce 1901 přešla do majetku textilní společnosti Klinger.\n\n\n\n\n"}
{"id": "48951", "url": "https://cs.wikipedia.org/wiki?curid=48951", "title": "Matka (rozcestník)", "text": "Matka (rozcestník)\n\nMatka může označovat:\n\n\n\n\n\n\n\n\n"}
{"id": "48954", "url": "https://cs.wikipedia.org/wiki?curid=48954", "title": "Michail Koškin", "text": "Michail Koškin\n\nMichail Iljič Koškin (rus. Михаил Ильич Кошкин, 3. prosince (21. listopadu st. stylu) 1898, Brynčagi, Jaroslavská oblast, Ruské impérium - 26. září 1940, Charkov, SSSR) byl sovětský tankový konstruktér.\n\nV průběhu 1. světové války byl mobilizovan a v průběhu bojů byl zraněn. V roce 1917 byl naverbován do Rudé armády. Po ukončení občanské války v Rusku byl vyslán do Komunistické univerzity (Коммунистический университет им. Я. М. Свердлова), kterou absolvoval v létech 1921 až 1924. Po jejím ukončení pracoval v různých administrativních a stranických funkcích v městě Vjatka. V roce 1929 začal studium na Leningradské technice (Ленинградский политехнический институт), na katedře „Automobily a traktory“, kde v roce 1934 získal titul inženýra.\n\nV 30. létech 20. století vznikal v Leningradě komplex závodů na výrobu tanků a Koškin po absolvování vysoké školy začal pracovat jako konstruktér v jednom z nich, v Leningradském experimentálním strojírenském závodě S. M. Kirova (Ленинградский завод опытного машиностроения им. С. М. Кирова). Přestože v tomto závodě bylo vyvinuto větší množství různých polopásových a pásových typů bojových vozidel, Koškin se na nich podílel jen okrajově, zejména na vylepšování typů T-29 a T-46-5. V roce 1937 byl jmenován hlavním konstruktérem konstrukční kanceláře pro vývoj tanků při Charkovském lokomotivním závodě (Харьковский паровозостроительный завод им. Коминтерна), později přejmenovaném na Charkovský tankový závod (Харьковский танковый завод им. Коминтерна), kde nejprve vedl práce na zdokonalení tanku BT-7. Sám zde ukončil na přelomu let 1939/1940 konstrukci svého jediného vlastního typu, T-34, který se však v průběhu 2. světové války proslavil, ale jeho konstruktér se toho nedožil. Během převozu prvních dvou prototypů tanku T-34 k předvedení zástupcům komisariátu (ministerstva) obrany po vlastní ose do Moskvy z Charkova v březnu a v dubnu 1940 zpět se nachladil a dostal zápal plic. Přidružily se komplikace, kterým v září téhož roku podlehl.\n\nZa zásluhy o vývoj tanku T-34 byl posmrtně vyznamenán „Stalinovou cenou“ (1942) a titulem „Hrdina socialistické práce“ (1990). Byl též nositelem řádu „Rudé hvězdy“ (1936).\n\n"}
{"id": "48956", "url": "https://cs.wikipedia.org/wiki?curid=48956", "title": "Franz Ferdinand", "text": "Franz Ferdinand\n\nFranz Ferdinand je skotská indie rocková hudební skupina, založená v roce 2001 v Glasgow. Kvartet pojmenovaný po rakouském arcivévodovi Františkovi Ferdinandu d’Este tvoří – Alex Kapranos (zpěv, kytara), Nick McCarthy (kytara), Bob Hardy (basová kytara) a Paul Thomson (bicí).\n\nObě jejich desky byly velmi úspěšné, debutové album bylo oceněno prestižní Mercury Prize. V roce 2005 triumfovali na udílení britských cen BRIT Awards a NME Awards. Mezi jejich nejznámější písně patří „Take Me Out\", „This Fire\", „Do You Want To\" a „The Fallen\".\n\nČlenové kapely se potkali na umělecké škole v Glasgow, všichni už měli zkušenosti z předchozích kapel (Alex Kapranos a Paul Thomson společně působili v Yummy Fur). Nedlouho po svém vzniku se upsali labelu Domino Records, v roce 2003 vyšla jejich první nahrávka - EP \"Darts of Pleasure\" (obsahovala písně „Darts Of Pleasure\" , „Shopping for Blood\", „Van Tango\" a „Tell Her Tonight\"). Poté se přestěhovali do Malmö, kde spolu s producentem The Cardigans Tore Johanssonem nahrávali debutové album. Chuť úspěchu ochutnali poprvé v lednu 2004, když singl „Take Me Out\" bodoval třetím místem v britské hitparádě. Ve stejném roce vydali dalších 5 singlů, které se umístily na předních místech nejen britských hitparád.\n\nVětšinu roku 2005 strávila kapela v nahrávacím studiu, kde připravovala nové album s názvem \"You Could Have It So Much Better\", které vyšlo v říjnu 2005 a sklidilo velký obdiv od kritiky i fanoušků. Během prvního týdne se ho prodalo více než 100 000 kopií, největší úspěch zaznamenaly singly „Do You Want To\" , „Walk Away\" a „The Fallen\". Franz Ferdinand vystoupili v létě 2006 na festivalu Love Planet v Praze.\nVydání třetího studiového alba bylo ohlášeno na říjen 2008, avšak po četných odkladech bylo vydáno až 26. ledna 2009.\n\nV roce 2015 se skupina spojila s artrockovým duem Sparks a ze spolupráce vznikla deska FFS.\n\n\n\n\n\n\nKapela se pojmenovala podle známého rakouského arcivévody Františka Ferdinanda d’Este, jehož smrt spolu s dalšími okolnostmi vedla k začátku první světové války.\n\n„Líbilo se nám, jak ten název zní,“ říká Bob. „Byl to neuvěřitelný panovník,“ pokračuje Alex. „Jeho život, nebo alespoň konec života, změnil světové dějiny naprosto zásadním způsobem… On vlastně tvořil historii. Ale zase nechci podnítit nějaké intelektuální debaty, jenž by řešily naše jméno. Především název by měl znít dobře… jako hudba.“ Paul však prohlásil odvážnější myšlenku: „Líbí se mi představa, že pokud bychom se stali slavnými, lidé by si jméno Franz Ferdinand spojili s názvem kapely než s historickou postavou.“\n\n\n"}
{"id": "48974", "url": "https://cs.wikipedia.org/wiki?curid=48974", "title": "Tajmyrské jezero", "text": "Tajmyrské jezero\n\nTajmyrské jezero ( nebo ) leží na Tajmyrském poloostrově v Krasnojarském kraji v Rusku. Nachází se v pohoří Byrranga na území Tajmyrského rajónu mezi 74° a 75° s. š., což ho řadí mezi nejsevernější jezera světa. Jezero má délku 250 km a rozlohu 4560 km². Průměrnou hloubku má 2,8 m a maximální hloubku 26 m. Leží v nadmořské výšce 6 m.\n\nPobřeží je členité (zálivy Bajkuraneru, Jukajamu a další, zátoka Ledjanaja). Severní a východní břehy jsou příkré, zatímco jižní mírně skloněné písčité a oblázkové. Dno je rovné, ale vyskytují se v něm oddělené kotliny.\n\nZamrzává každý rok od září do června. Hlavním přítokem jezera je ze západu Horní Tajmyra. Dalšími přítoky jsou z jihu Jamutarida, z východu Malahajtari a na severozápadě Ugoľnaja. Dále ještě Zapadnaja, Severnaja, Bikada-Nguoma, a Kalamissamo. Z jezera vytéká Dolní Tajmyra do Karského moře.\n\nZdroj vody je sněhový a dešťový. V létě se jezero prohřívá. V srpnu dosahuje teplota průměrně 7° C. V zimě se ve velké hloubce pohybuje teplota těsně nad 1° C.\n\nJezero je bohaté na ryby (siven alpský, síh severní, síh muksun a další).\n"}
{"id": "48975", "url": "https://cs.wikipedia.org/wiki?curid=48975", "title": "Čudsko-pskovské jezero", "text": "Čudsko-pskovské jezero\n\nČudsko-pskovské jezero, nazývané také jezero Peipus ( , ) je jezero na hranici Estonska (kraje Ida-Viru, Jõgeva, Tartu a Põlva) a Pskovské oblasti v Rusku. Je pozůstatkem velké ledovcové vodní plochy. Jezero se skládá se ze tří propojených jezer — Čudského jezera na severu, Pskovského jezera na jihu, a obě tato jezera spojujícího Teplého jezera.\n\nČudsko-pskovské jezero má celkovou rozlohu 3555 km². Z toho největší část připadá na \"Čudské jezero\" (2610 km²), na \"Pskovské jezero\" pak 710 km² a nejmenší je \"Teplé jezero\" 235 km². Všechny tři části tvoří jednu vodní plochu, která leží v nadmořské výšce 30 m. Estonská část má rozlohu 1570 km² a ruská část 1985 km². V severojižním směru je jezero 143 km dlouhé a jeho maximální šířka je 50 km. Průměrná hloubka jezera je 8 m, maximální hloubka 15 m v jižní části.\n\nBřehy jsou převážně nízké, pokryté rašeliništi. Podél severovýchodního břehu se táhne písečná pláž, místy porostlá borovicemi. Zde jsou nejoblíbenější místa pro koupání, zvláště v písečných dunách a lesích mezi lázněmi Kauksi a Vasknarva na severu. Kromě lehce přístupného severního břehu není zbytek jezera moc turisticky využívaný.\n\nDno je ploché a pokryté silnou vrstvou šedého jílu.\n\nNa jezeře je mnoho ostrovů. Největší je Piirissaar, který leží v \"Čudském jezeře\" a patří Estonsku.\n\nDo jezera ústí řeky Emajõgi, Võhandu, Velikaja a asi 30 dalších řek. Z jezera odtéká Narva do Finského zálivu. Nejvyšší úrovně dosahuje hladina obvykle uprostřed dubna až na začátku května. Rozsah kolísání je 3 m. Na jezeře se vyskytují velké vlny způsobené větrem. Tání na jaře způsobuje vzestup hladiny až o 1 m tzn. zvětšení plochy o 780 km², což zatopí řídce obydlenou pobřežní zónu.\n\nDíky malé hloubce dosahuje teplota vody v létě až 22 °C. Jezero zamrzá na konci listopadu nebo na začátku prosince. Maximální tloušťky ledu dosahuje v březnu (50-60 cm). \"Pskovské jezero\" a \"Teplé jezero\" rozmrzají dříve na konci dubna, \"Čudské jezero\" pak na začátku května.\n\nJezero je plné ryb, průměrný roční výlov je 11 000 tun. Hlavní zastoupené druhy jsou cejni, okouni, plotice, candáti, sízy a snětci.\n\nNa jezeře je rozvinutá místní lodní doprava. Na pobřeží Teplého jezera stojí bílý maják Mehikoorma.\n\nNejvětším městem na břehu je na jižním konci Pskov.\n\n"}
{"id": "48976", "url": "https://cs.wikipedia.org/wiki?curid=48976", "title": "Čany", "text": "Čany\n\nČany ( ) je bezodtoké mírně slané jezero v Barabinské stepi v Novosibirské oblasti v Rusku. Je největším jezerem na Západní Sibiři a leží v nadmořské výšce 105 m mezi toky Irtyše a Obu. Jeho rozloha je proměnlivá od 1800 do 3500 km² (v závislosti na sezónním a meziročním kolísání úrovně hladiny). Průměrně je hluboké 2,1 m a dosahuje maximální hloubky 7 m.\n\nPobřeží je silně členité. Na jezeře je mnoho ostrovů, které jsou protáhlé ze severovýchodu na jihozápad.\n\nJezero je spojené průtokem s jezerem Malé Čany. Zdroj vody je převážně sněhový. Rozsah kolísání úrovně hladiny přibližně 3 m. Zamrzá ve druhé polovině října nebo první polovině listopadu a rozmrzá v květnu.\n\nNa jezeře je rozvinutá místní vodní doprava a rybářství (potočníci, štiky, okouni, karasi, kapři). Jezero hraje velkou roli při migraci mnoha druhů vodních ptáků.\n\n"}
{"id": "48977", "url": "https://cs.wikipedia.org/wiki?curid=48977", "title": "Lucius Coelius Antipater", "text": "Lucius Coelius Antipater\n\nLucius Coelius Antipater (2. století př. n. l.) byl římský historik a spisovatel\n\nAntipater napsal 7 knih o 2. punské válce - ve svých dílech se snažil přihlížet i ke slohové stránce. Historická fakta se pokoušel hodnotit kriticky. Je považován za zakladatele římské historické monografie. Z jeho díla se zachovaly pouze zlomky.\n"}
{"id": "48978", "url": "https://cs.wikipedia.org/wiki?curid=48978", "title": "Ilmeňské jezero", "text": "Ilmeňské jezero\n\nIlmeňské jezero nebo jen Ilmeň ( , ) je jezero v západní části Novgorodské oblasti v Rusku. Nachází se v nejnižší části Přiilmeňské nížiny. Má rozlohu (při průměrné úrovni hladiny) 982 km². Rozloha jezera se v závislosti na vodním stavu mění od 733 km² do 2 090 km². Je 40 až 45 km dlouhé a 32 až 35 km široké. Hloubka jezera je od 3 až 4 m u pobřeží do 6 až 10 m uprostřed. Leží v nadmořské výšce 18 m.\n\nBřehy jsou převážně nížinaté, hlavně východní a na jihu bažinaté. Dno je ploché. Podél severozápadního břehu (\"Pojezeří\" – \"Поозёрье\") se táhnou valy, střídající se s propadlinami. Na jihozápadě jsou břehy složené z vápence a jsou příkré. Místy jsou břehy tvořeny deltami řek s množstvím plochých zaplavovaných ostrovů a ramen.\n\nDo \"Ilmeně\" ústí asi 50 řek. Hlavním přítokem jezera je z východu Msta. Dalšími přítoky jsou Pola, Lovať (s Polistí), Psiža, Verenda a Šeloň (s Mšegou). Odtéká na sever řeka Volchov, která teče do Ladožského jezera. Základní zdroj vody tvoří řeky s jarními povodněmi a zimním poklesem stavu. Nejvyšší úroveň je na jaře (květen), nejnižší na konci března a začátku dubna. Kolísání úrovně hladiny v průběhu roku se pohybuje od 2,35 do 5,8 m (maximálně 7,4 m).\n\nV jezeře je mnoho organických látek a voda má žlutavé zabarvení. Teplota vody dosahuje v červenci 19 až 20 °C. Koupací sezóna trvá 90 dní. Hladina zamrzá v listopadu a rozmrzá v dubnu.\n\nJezero je bohaté na ryby (cejni, snětci, mníci, štiky).\n\nV 9. až 12. století vedla přes Starou Ladogu a \"Ilmeň\" cesta od Varjagů k Řekům a také cesta na Volhu. Jako obchvat jezera byl postaven na konci 18. a začátku 19. století Siversův kanál a později Višerský kanál. Podle jména jezera pochází pojmenování nejsevernější skupiny východních Slovanů (\"Ilmeňští Slované\" – podle K. Tichockého). Podle letopisů starých Slovanů se nazývalo Slovanské moře.\n\nV současné době je jezero součástí Hornovolocké vodní soustavy. Vodní hladina je regulována Volchovskou hydroelektrárnou. Jezero \"Ilmeň\" je v zóně vzdutí Volchovské přehrady. Jezero je splavné, po jezeře je zavedena lodní doprava mezi městy Novgorod, Stará Rus (přes \"Lovať\" a Polneť) a Šimsk (ústí \"Šeloni\"). 6 km od severního břehu jezera na řece \"Volchov\" leží jedno z nejstarších ruských měst – \"Novgorod\".\n"}
{"id": "48979", "url": "https://cs.wikipedia.org/wiki?curid=48979", "title": "Baskunčak", "text": "Baskunčak\n\nBaskunčak ( ) je slané jezero v Achtubinském rajóně v Astrachaňské oblasti v Rusku. Leží asi 270 km severně od Kaspického moře a 53 km východně od Volhy. Jeho rozloha je 115 km². Je 18 km dlouhé a 13 km široké. Jezero se nachází v místní proláklině 21 m pod úrovní hladiny světového oceánu a dosahuje maximální hloubky 3 m.\n\nKotlina jezera je vyrovnávacím korytem, které leží jižně od slané kupole hory Velké Bogdo. Podle jiných pramenů vzniklo na místě slané kupole, která zanikla při poslední transgresi Kaspického moře.\n\nVtéká do něj jediná řeka Gorkaja, která spolu s jezerem odvodňuje bezodtoké území o rozloze 11 000 km². Jezero je napájeno také vodami slaných pramenů vyvěrajících na pobřeží a na dně a také atmosférickými srážkami.\n\nZ nasyceného roztoku soli (solanky) se v důsledku letního odpařování vytváří tenká vrstva (5 – 6 cm) soli tzv. \"novosadka\" a \"starosadka\" - vrstvená drobnokrystalická sůl (od 2-10 do 40 cm). Níže se nacházejí mocné vrstvy soli „čugunki“ (0,5 až 2 m) a „granatki“ (0,5 až 12 m) - hruběkrystalická a průzračná sůl, která je kvalitnější, co se týká jejich vlastností i co se týká průmyslového zpracování. Obsah soli v jezeře činí přibližně 300 g/l.\n\nSůl zde byla získávána od 8. století a a prostřednictvím hedvábné stezky se šířila do ostatních zemí. Avšak sůl nebyla těžena místním obyvatelstvem. Daleko ležící města a vesnice posílaly delegáty na sklizeň soli. Do r. 1917 byla těžba naleziště prováděna ručním primitivním domácím způsobem (těžilo se až 250 tisíc tun soli za rok). Od roku 1931 je průmysl mechanizovaný. Provádí se hlubinná těžba soli „granatki“ (do 7,2 m od povrchu jezera) solnými kombajny a \"čugunki (do 0,4 m) stroji na řezání kamene. Dnes pokrývá tato vysoce kvalitní sůl (99,8 % NaCl) 80 % produkce soli v Rusku. Podle poptávky činí roční produkce soli mezi 1,5 - 5 milionů tun.\nJezero bylo vhodnou lokalitou k rychlostním testům automobilů. V roce 1963 dosáhl na jezeře J. Tichomirov ve voze Pioneer 2M rychlosti 311,419 km/h.\nOd roku 1997 je oblast jezera přísně chráněnou rezervací.\n\n"}
{"id": "48999", "url": "https://cs.wikipedia.org/wiki?curid=48999", "title": "Čechomor", "text": "Čechomor\n\nČechomor je svitavsko-pražská hudební skupina hrající české, moravské, slezské a slovenské lidové písně. Za dobu svého působení procestovali celou Evropu, Severní Ameriku, Rusko, Čínu, Mongolsko a Austrálii, spolupracovali s divadlem Na Palmovce, bratry Formany, divadlem Continuo a dalšími významnými umělci. V roce 2001 získali tři ceny Anděl.\n\nVznikla na jaře roku 1988, tehdy ještě jako \"I. Českomoravská nezávislá hudební společnost\". V první sestavě hráli: Jiří Břenek (housle, zpěv), František Černý (kytara, zpěv), Jiří Michálek (harmonika) a Antonín Svoboda (housle). Svoje první album Dověcnosti vydala skupina na přelomu roku 1990 a 1991. Album obsahovalo celkem 18 lidových písní, které nebyly příliš známé. Roku 1994 začala skupina pozvolna přecházet z akustického pojetí zvuku do elektrického. Do skupiny přišel nový bubeník Martin Rychta a Michal Pavlík, který ve skupině působí stále. Mezi lety 1994 a 1996 byl osloven houslista Karel Holas.\nSkupina se rozhodla pro zkrácení jména na \"Českomoravská hudební společnost\" a pod tímto názvem vydává v roce 1996 album Mezi horami, které je podle některých kritiků nejlepším, které skupina vydala. Toto album obsahuje 16 skladeb. V roce 1996 umírá po nemoci spoluzakladatel skupiny Jiří Břeněk. Karel Holas se stává stálým členem skupiny. V roce 1999 se vydává Českomoravská hudební společnost jako předskokan na turné se skupinou Lucie. O rok později vydává skupina nové album Čechomor, podle kterého si zkrátila jméno do současné podoby. Na tomto albu se poprvé jako host podílela i Lenka Dusilová, která je dnes stálým hostem (kytara, zpěv). Téhož roku se Čechomor vydal na turné s Jarkem Nohavicou. Po tomto turné přichází do Čechomoru nový bubeník Radek Klučka.\n\nV roce 2001 se konal koncert v Rudolfinu, kde hrál Čechomor s komorním orchestrem Collegia českých filharmoniků. Tento koncert aranžoval známý zpěvák a skladatel Jaz Coleman. Jazovi se spolupráce s Čechomorem zalíbila a tak se pod jeho producentským vedením nahrálo další album Proměny. Na tomto albu hraje společně s Čechomorem opět Collegium českých filharmoniků a počet skladeb je roven dvanácti. Po vydání multiplatinové edice se počet skladeb rozšířil na 16. Za toto album získal Čechomor 3 Anděly – za skupinu roku, album roku a píseň roku Proměny.\nV té době také skupinu oslovil režisér Petr Zelenka a spolu s Jazem Colemanem a Jarkem Nohavicou začali natáčet film Rok ďábla. Film byl uveden do kin v roce 2002 a získal Českého lva za nejlepší hudbu k filmu. Na podzim tohoto roku vychází koncertní nahrávka Čechomor Live pořízená na koncertu v pražské Brumlovce. Na tomto albu je celkem 21 skladeb.\n\nDalší živá nahrávka je z roku 2003. Záznam koncertu Proměny Tour 2003 vyšel na VHS, DVD a dvou CD. Obsahuje 28 skladeb a Čechomor za něj získal Anděla pro nejlepší DVD roku. V roce 2004 střídá bubeníka Radka Klučku Roman Lomtadze. Společně s ním vydává skupina album Co sa stalo nové obsahující 14 skladeb, které jsou na rozdíl od předchozích alb zcela nové. Na albu se jaké hosté podíleli irský zpěvák Iarla O´Lionaird a japonský bubeník a hráč na flétnu Joji Hirota. V roce 2007 se se skladbou Józef, mój kochany neúspěšně zúčastnili českého kola Velké ceny Eurovize – Eurosong\n\nV současné době Čechomor koncertuje v rámci Kooperativa Tour a můžeme jej též vídat na různých kulturních festivalech. V roce 2008 vystupoval na turné se skupinou Divokej Bill v rámci 10 : 20 Connection Tour. Turné vzniklo díky tomu, že Billové slavili 10 let své existence a Čechomor již 20 let své velmi úspěšné kariéry.\n\nV letech 2008-2009 postupně vznikla trilogie pověstí z hradů a zámků, rozdělené dle jejich původu – na České, Moravské a Slezské. Tato alba byla kombinovaná s mluveným slovem, píseň potom navazovala na danou pověst (jako vypravěči se představili Miroslav Vladyka, Bára Hrzánová, Radek Pastrňák a Ewa Farna). Na třetím nosiči (Pověsti slezských hradů a zámků) kapela poprvé studiově spolupracovala s Ewou Farnou. Písničky obsažené na těchto třech CD později vyšly jako komplet na jednom CD s několika bonusy (remixy dvou písní a píseň z reklamy na Starobrno). Další edice trilogie sdružovala jednotlivé CD v jednom boxsetu.\n\nOd roku 2009 se kapela plně věnuje práci na nové desce. Ovšem během této doby Čechomor absolvoval spoustu koncertů jak v ČR, tak i ve světě. V zimě roku 2010 kapela připravila speciální vánoční koncertní turné, které tvořily až na pár výjimek výhradně vánoční písně (slavné více i méně). Jako host na turné vystoupila Ewa Farna.\n\nV roce 2011 vychází nové album Místečko. Na desce se opět objevují světoznámí muzikanti, jako například Gerry Leonard, který je dvorním kytaristou Suzanne Vega, Tony Levin, basista, který spolupracovat například s Pink Floyd, King Crimson a Peterem Gabrielem, či zpěvák Ivan Tásler. Kapela zvolila na album tvrdší zvuk a dalším výrazným posunem je zejména větší zastoupení autorských textů. Deska se krátce po vydání dostala na horní pozice prodejní hitparády.\n\nV roce 2015, konkrétně v dubnu přichází do skupiny nový bubeník Lukáš Pavlík, který nahradil předchozího bubeníka Patrika Sase. Lukáš před tím působil jako bubeník v kapelách Ewy Farne, Kamila Střihavky, Aleše Brichty... Kromě hry na bicí nástroje ovládá rovněž hru na kytaru. Je absolventem pražské konzervatoře Jaroslava Ježka. \n\nV roce 2018 odchází ze skupiny Michal Pavlík a nahrazují ho mladší hudebníci Adam Malík (elektrická kytara, klarinet) a Lukáš Čunta (basová kytara). S kapelou začíná zpívat Martina Pártlová.\n\nV roce 2018 odchází Lukáš Pavlík a přichází Matěj Lienert. Čechomor vydává k výročí 30. let album Nadechnutí a Nadechnutí jinak společně s Martinou Pártlovou. Čechomor vydává desku Svátečnější Čechomor.\n\n\n\n\n"}
{"id": "49012", "url": "https://cs.wikipedia.org/wiki?curid=49012", "title": "Opylovač", "text": "Opylovač\n\nOpylovač je rostlina, která je svým pylem schopna opylit (oplodnit) jinou rostlinu a to pomocí opylovatele. Tyto rostliny nazýváme cizosprašné. Naproti tomu samosprašné rostliny jsou schopné opylení vlastním pylem a nejsou tak závislé na práci opylovatelů.\n\nOpylovatel je živočich, který umožňuje opylení, tj. přenáší pyl z jedné rostliny na druhou, respektive z prašníků jedné rostliny na bliznu jiné rostliny. Opylovatelé se uplatňují zejména u krytosemenných rostlin.\n\nZ ekologického hlediska se vztah mezi opylovatelem a rostlinou jeví jako mutualismus, tedy oboustranně prospěšný symbiotický vztah. Rostliny totiž poskytnou živočichům pyl nebo nektar, a opylovatelé \"na oplátku\" rozšiřují jejich pyl na jiné rostlinné jedince téhož druhu, čímž umožňují oplodnění rostlin.\n\nZ hlediska rostlin je způsob šíření pylu zván zoogamie.\n\nV zahradnické terminologii (ovocnářství) je opylovač rostlina, která je svým pylem schopna opylit (často pomocí hmyzu který je pak správně nazýván jako opylovatel) rostlinu, která není schopna se opylit sama (je cizosprašná). U slivoní je příkladem Althanova renklóda, pro kterou je vhodný opylovač například Zelená renklóda, u hrušek bývá uváděno vhodné vzájemné opylení u odrůd Děkanka Robertova a Neliska zimní. V pomologických článcích bývají často uváděny konkrétní odrůdy vhodné k opylení dané odrůdy. Tyto seznamy mají význam zejména pro velkovýsadby a uvádějí v praxi ověřené opylovače, ale nevylučují možnost kvalitního opylení jinými odrůdami, které se v zahrádkářských výsadbách běžně vyskytují. \n\nSpektrum opylovatelů je velmi široké, ale ve skutečnosti mezi nejvýznamnější opylovatele patří hmyz (entomogamie). Známe však i další skupiny, jako jsou ptáci (ornitogamie), letouni (chiropterogamie), vzácně i jiní savci nebo dokonce měkkýši (malakogamie).\n\nOpylování hmyzem se nazývá entomogamie čili hmyzosnubnost. Mezi hmyzí opylovatele řadíme hlavně řád blanokřídlí, k němuž patří např. včely včetně rodů \"Melipona\" a \"Trigona\" (tzv. bezžihadlové včely) či čmeláci. Dalšími významnými hmyzími opylovateli jsou motýli, dvoukřídlí (např. pestřenky) a brouci. Právě brouci jsou pravděpodobně vůbec nejstaršími opylovateli. Poslední skupinou opylujícího hmyzu jsou vzácně i třásněnky.\n\nDruhou významnou skupinou opylovatelů jsou ptáci, opylování jejich přičiněním se nazývá ornitogamie. Známe asi 1500 druhů opylujících ptáků. Známá je zejména skupina kolibříků, dále však opylují i strdimilové, medosavkovití, květozobovití a šatovníkovití. Opylování ptáky je nejčastější v tropech, ale někteří kolibříci se dostávají až na Aljašku.\n\nZe savců opyluje zejména 30 rodů netopýrů a několik druhů kaloňů, kterýžto mechanismus se nazývá chiropterogamie. Opylují zejména v tropech a bývají vybaveni až osmicentimetrovým jazykem.\n\nZ ostatních savců opylují někteří vačnatci (např. possum medosavý). I někteří hlodavci mohou opylovat. Vůbec největším opylovačem je však madagaskarský lemur vari, který má na výšku i přes 1 metr. Někdy však uměle opyluje rostliny i člověk.\n\nNěkdy opylují i plazi, zejména na ostrovech. Známý je například pagekon (Hoplodactylus). Navštěvují květy kvůli pylu i nektaru. Tyto ještěrky opylují například rostlinu železnec (\"Metrosideros excelsa\").\n\nVzácně opylují i někteří měkkýši, což se nazývá malakogamie. Z nich známe několik druhů slimáků, kteří požírají masitou bliznu a pyl jim ulpívá na těle.\n\nŽivočichové samozřejmě neopylují z dobrého rozmaru, ale proto, že jim z tohoto vztahu plynou jisté výhody. Nejčastěji je tou odměnou pyl nebo nektar rostlin. Pyl je energeticky bohatý, obsahuje zejména lipidy a cukry. Nektar je sladká šťáva s vysokým obsahem vody a v ní rozpuštěných cukrů. Tvoří se v nektaríích, a to zejména uvnitř květu.\n\nRostliny se přizpůsobují na své opylovače, lákají je a různým způsobem zvyšují efektivitu symbiotického vztahu. Na každou skupinu opylovačů však platí něco jiného.\n\nKaždá skupina opylujícího hmyzu se soustředí na určitý typ květů. Brouci oceňují velké, mohutné a otevřené květy s velkým množstvím pylu. Včely mají rády květy s nasládlou vůní a s přistávacími plochami, nejčastěji zvonovitého nebo trubkovitého tvaru. Noční motýli se soustřeďují na barevně nevýrazné nebo jasně bílé květy, které voní a často vybíhají v ostruhu. Mouchy preferují temně červené květy s pachem hnijícího masa - v tomto případě se však nejedná o mutualismus, ale o podfuk na mouchy, které chtějí naklást svá vajíčka.\n\nKvěty, které opylují ptáci, jsou většinou velké s velkým množstvím nektaru, velmi barevné - většinou červené až oranžovočervené. Netopýří květy nejsou nápadně zbarvené, ale často zase voní zralým ovocem. Někdy opylují ptáci a netopýři tzv. kauliflorní květy, které vyrůstají přímo z kmene (jsou tedy přístupnější i větším živočichům). Květy opylované plazy mají často výraznou vůni, jsou robustní, ale nepříliš barevné.\n\nV chladných oblastech je lákadlem tepelně izolované prostředí uvnitř květu. Tím jsou známá např. květenství rostliny \"Saussurea\", \"Crocus\", ale zejména áronovitá rostlina \"Dracunculus vulgaris\". Ta dokáže ohřát vnitřek květu až o 22 stupňů.\n\nNěkdy rostliny lákají i zvukem, jako například liána \"Mucuna holnotii\". Ve skutečnosti pavéza této rostliny odráží echolokační signály netopýrů.\n\n"}
{"id": "49014", "url": "https://cs.wikipedia.org/wiki?curid=49014", "title": "Roj", "text": "Roj\n\nRoj je označení týkající se dělení včelí osádky z úlu. Rozlišuje se prvoroj, kdy vylétá stará matka, dále druhoroj, kdy vylétá nová neoplozená matka, a poroj, což jsou další neoplozené matky s ostatními včelami. Přílišné množství porojů ale včelstvo oslabuje. Včelař roje odchytává a umísťuje do úlů. Pokud se mu to nepodaří mohou včely vytvořit tzv. divočinu. Včely se rojí na jaře. Ve všech rojích mají rozhodující úlohu feromony, kterými včelí matky ovlivňují chování včel.\n\nZaložit nové včelstvo nemůže ani samotná matka, ani větší počet dělnic a již vůbec ne trubci. Je k tomu nezbytné celé společenstvo. Kromě rozmnožovaní jednotlivých jedinců ve včelstvu samotném je nutné také rozmnožovaní včelstev. Toto druhé rozmnožování a další šíření druhu se nazývá roj – rojení. Dokud včelaři neuměli včelstva uměle rozmnožovat pomocí oddělku, byla to u včel jediná možnost zachování druhu a jeho rozšíření. Roje měly nahradit i včelstva, která během doby za nepříznivých životních podmínek uhynula.\n\nPři vývoji nastupujícím od února – března potřebuje včelstvo neustále více prostoru. Ukládané zásoby medu a pylu si žádají buňky, resp. plásty. Rovněž rychle rostoucí plodová plocha vyžaduje více a více buněk, aby měla matka odpovídající podmínky ke kladení. Důsledkem toho je, že rychle vzrůstá počet mladušek, které zase požadují větší množství plodu, protože na počátku života je péče o plod jejich fyziologickou potřebou. Vzhledem k ohraničenému prostoru úlu přijde chvíle, kdy zvětšení plodové plochy již není možné. Nouze o prostor je tedy jednou z příčin, která nutí včelstvo k rojení. Rojí se ovšem i včelstvo, které má k dispozici dostatek místa v podobě plástů. Velkou roli zde totiž hraje i včelí plemeno nebo určité křížení. Některé kmeny nebo linie kraňky jsou rojivější. Naproti tomu se jako nerojivá ukazuje včela buckfastská (bratr Adam 1969). Dalším faktorem, který rojení podporuje nebo předchází, je stáří matky. Včelstva s tříletou matkou se vyrojí spíše než včelstva s matkou mladou, jednoletou. Často k rojení dochází v souvislosti s výměnou matky, kterou včelstvo někdy provádí samo. V tomto případě se dostavuje náchylnost k rojení také v souvislosti s přítomností mateří látky, které produkují staré nebo opotřebované matky méně než mladé oplozené matky. Potřebné rozdělení mateří látky na všechny jedince včelstva už proto není možné. Totéž se může stát i u včelstev se stísněným prostorem nebo u včelstev s přepážkami nebo podobnou úpravou. Rojivost podporuje i přehřívání úlu vlivem slunečního záření. Včelstva, která jsou v květnu – červnu v úlech na plném poledním slunci, mají větší sklon k rojení než ta, která jsou ve stínu. Úly tepelně izolované pěnovými polymery jsou v tomto případě vhodnější. Chuť k rojení je ovlivňována během roku i počasím a nabídkou pylu. Oba tyto faktory ji mohou podporovat nebo brzdit. Pěkné pozdní léto umožňující nahromadění zásob pylu a následující jaro s mimořádně intenzivním rozkvětem řepky, po kterém následuje období špatného počasí, má za následek „rojový rok“.\n\nZkušený včelař může při pozorování svých včelstev během snůškového dne poznat, která včelstva vykazují příznaky rojové nálady. Čilý let dřívějších dnů viditelně ochabl. Je zřejmé, že se u těchto včelstev něco chystá. Prohlídka plástů ukáže, že intenzita kladení vajíček klesla. Další známkou pokročilé rojové nálady jsou matečníkové misky s vajíčky a rostoucími larvami s nadbytkem mateří kašičky, zejména když počet matečníků nebo matečníkových misek dosahuje 10, 15, nebo dokonce 20 a jsou umístěny převážně na dolním okraji plástů. Když prohlédneme matku, vidíme zřetelně, že na rozdíl od dřívějších dnů má nápadně štíhlý zadeček. Včelstvo, které se hodlá rojit, ji již tak vydatně nekrmí také z toho důvodu, aby při vlastním rojení mohla vůbec létat. Včely do ní dokonce strkají, chovají se k ní hrubě a přímo ji po plástu prohánějí. Můžeme si pomyslet, že zvyšují její tělesnou kondici, aby byla ve formě pro delší let. Včelstvo, které se nechce rojit, má dobře živenou matku, která kvůli svému objemnému zadečku vůbec létat nemůže. Čas vyrojení nastává tehdy, jakmile je jeden nebo více matečníků zavíčkováno. Vylétne \"prvoroj\", s ním opouští úl i dosavadní matka. Vnějším příznakem nastávajícího rojení je téměř úplné zastavení snůškového letu. Včely, které odlétnou s rojem, se co nejvíce nasávají medem. Zpravidla je to asi 50 až 90 % rojícího se včelstva. Ubytovatelky i slídilky pátrají po vhodném místě pro roj. Aby ubytovatelky donutily tento velký počet včel (20 000 až 30 000) k prudkému opuštění úlu, provádějí vysoce vzrušený „bzučivý tanec“. Klikatě probíhají masou včel a vibrují přitom zadečkem. Jejich křídla vydávají zřetelně slyšitelný bzučivý zvuk. Počet včel, které tento tanec napodobují neustále vzrůstá, až je „na nohou“ celé včelstvo a strhne i matku. Tak dojde k rychlému výletu roje. Když je rojové představení pozorováno častěji, lze získat dojem, že roj se chce odloučit od mateřského včelstva co možná nejrychleji. Při rojení lze pozorovat další zajímavou okolnost: sousední včelstva náhle přerušují let. Jak se zdá, jsou jejich létavky vyrušeny sem a tam poletujícím velkým množstvím včel. Pro nevčelaře je roj, který víří ve vzduchu, zvláštním zážitkem, především však slétávání včel do hroznu. Roj si k usazení vybírá větev stromu, keř, zahradní plot a někdy zcela neskutečná místa jako nárazník auta nebo brázdu na poli. Včely včetně matky se postupně usazují na vybraném místě, jsou zde i trubci. Tvořící se hrozen je zprvu malý a velmi živý, během 10 až 21 minut je hotov a uklidní se.\n\nPrvní roj, který se od včelstva oddělí, je \"prvoroj\". Zpravidla s ním odlétá oplozená matka. Asi 7 až 8 dnů po odletu prvoroje se vylíhnou první mladé matky. Ohlašují se tzv. „týtáním“, které ale díky tlumení stěnami matečníku zní jako kvákání. Kvákáním odpovídají zrovna tak zcela vyvinuté, ale ještě v matečnících se nacházející další matky – rivalky. U rojivých včelstev je to doba k odletu jednoho nebo více porojů. Ty jsou podstatně menší, často je to jenom hrst včel. Když už další roj neodlétá, bojují novorozené matky tak dlouho, až zůstane ta nejsilnější. Pak jsou usmrceny i matky vyvíjející se v matečnících; matka prokouše do buňky z boku otvor a vyvíjející se bezbrannou matku ubodá.\n\n"}
{"id": "49016", "url": "https://cs.wikipedia.org/wiki?curid=49016", "title": "Supertanker", "text": "Supertanker\n\nSupertanker (z angličtiny, volně přeloženo „obrovská cisternová loď“) je neoficiální pojmenování třídy tankerů, které byly postaveny k převozu velmi velkého množství kapaliny, obvykle ropy. Anglickou zkratkou se takovéto lodi označují VLCC (\"Very-Large Crude Carriers\" – „velmi velké nosiče surovin“) nebo dokonce ULCC (\"Ultra-Large Crude Carriers\" – „extrémně velké nosiče surovin“).\n\nZa supertankery se obvykle považují tankery s vlastní hmotností přes 250 000 tun. Jsou největšími loděmi na světě, ještě většími než největší letadlové lodi. Největší supertanker \"Knock Nevis\" má plně naložený výtlak 647 955 tun. Kvůli jejich velikosti a ponoru nemohou přistát v mnoha přístavech a jejich náklad musí být na volném moři překládán do menších tankerů. Některé přístavy proto mají pro tyto lodě na hlubokém moři vykládací zařízení, které je spojené s pevninou potrubím. Většina supertankerů má jen jeden lodní šroub, a supertankery jsou tudíž velmi efektivní. Náklady na převoz ropy pomocí supertankeru se podílejí na ceně jednoho litru benzínu jen asi 10 haléři na litr.\n\nKvůli jejich velikosti a hmotnosti manévrují jen velmi špatně. Supertankery obvykle mohou zastavit až po mnoha kilometrech brzdění. Při plavbě blízko pobřeží mohou — ať už lidskou chybou, kvůli závadě nebo špatnému počasí — velmi snadno najet na mělčinu. Když se to stane, je velká pravděpodobnost, že jejich náklad znečistí ropou obrovské území. Typický moderní supertanker může převážet asi 2 000 000 barelů ropy (to odpovídá krychli o hraně 68,25 metrů). V tankerech s jednoduchým trupem je trup zároveň i stěnou nádrže. Jakékoliv jeho poškození má tedy za následek katastrofu. Novější tankery mají trup dvojitý, takže riziko katastrofy je u nich menší. Prostor mezi vnějším trupem a nádrží je v případě, kdy loď pluje prázdná, zaplněn vodou.\n\nPo havárii tankeru \"Exxon Valdez\" vydalo mnoho států zákaz vplouvání tankerů s jednoduchým trupem do jejich výsostných vod. V EU platí od roku 2010 pro všechny tankery, v USA od roku 2015 pro supertankery.\n\n"}
{"id": "49020", "url": "https://cs.wikipedia.org/wiki?curid=49020", "title": "Tuna (rozcestník)", "text": "Tuna (rozcestník)\n\nSlovo tuna má více významů:\n\n\n\n"}
{"id": "49022", "url": "https://cs.wikipedia.org/wiki?curid=49022", "title": "Hrádek", "text": "Hrádek\n\nSlovo Hrádek znamená v původním významu malý hrad, krom toho také:\n\n\n\n\n\n\n\n\n\n\n\n"}
{"id": "49031", "url": "https://cs.wikipedia.org/wiki?curid=49031", "title": "Emilia-Romagna", "text": "Emilia-Romagna\n\nEmilia-Romagna (, v místním nářečí \"Emélia-Rumâgna\") je region (kraj, it. regione) v severní Itálii. Na východě je ohraničen Jaderským mořem, na severu řekou Pád a na jihozápadě Apeninami. Má rozlohu 22 123,09 km², na níž v 8 provinciích a 1 metropolitním městě žije téměř čtyři a půl milionu obyvatel. Hlavním městem je Bologna.\n\nJméno regionu je starověkého původu. Kraj Emilia dostal jméno od římské silnice via Aemilia, dokončené r. 187 př.n.l., spojující Piacenzu s Rimini; jeho území bylo do značné míry totožné s územím dnešního regionu. Druhá část jména pochází z pozdního starověku, kdy byla Východořímská říše označována jako Romania a Lombarďané si tak pojmenovali okolí Ravenny, tehdy západní výspu impéria (540-751).\n\nPrvními doloženými obyvateli oblasti byli v 6. až 4. století před Kristem Etruskové a etrusko-řecké kmeny. Na začátku 2. století před Kristem oblast obsadili Římané a později se stala součástí Římského císařství. Na počátku 5. století n.l. se Ravenna stala hlavním městem Západořímské říše. Zůstala hlavním centrem i po obsazení území Ostrogóty na přelomu 5. a 6. století. Od 11. století v oblasti vznikaly malé městské státy, ovládané jednotlivými šlechtickými rody. Od 14. století rostl vliv Papežského státu, prosadil se zejména v Bologni, Ferraře a celé Romagni, zatímco v Parmě, Piacenze a Modeně se udržely městské komuny pod vlivem vládnoucích rodů. Tato situace trvala, s výjimkou krátkého obsazení Napoleonem, až do 19. století. V roce 1860 se kraj stal součástí Sardinského království, z něhož později vznikla Itálie.\n\nNejznámější a nejhustěji osídlené jsou rovinaté části kraje na severu, východě a jihovýchodě. Roviny a nížiny tvoří téměř polovinu (48%) rozlohy kraje. Ve vnitrozemí a na pobřeží (na severu, východě a jihovýchodě) byly původní lesy vykáceny a oblast slouží zemědělství. Pěstuje se zde především pšenice, ovoce, zelenina a vinná réva. Na pobřeží se nachází jedna z hlavních oblastí turistického ruchu v zemi, soustředěného do přímořských letovisk. V kontrastu s tím celou západní část regionu tvoří horské pásmo Apenin (na severozápadě Ligurských Apenin, na západě a jihozápadě Toskánsko-Emilianských Apenin s nejvyšší horou regionu Monte Cimone), které směrem na východ přechází v pahorkatinu a posléze v roviny a nížiny. Na horské oblasti připadá 25 % rozlohy kraje, na vrchoviny 27%. Tato území jsou poměrně řídce osídlena; jsou zde lesy, místy zachovalá starší krajina s menšími obcemi.\n\nEmilia-Romagna je jednou z nejbohatších a nejrozvinutějších oblastí Evropy. Je také kulturním a turistickým centrem, nachází se zde nejstarší univerzita západního světa a řada renesančních měst, jako jsou Modena, Parma či Ferrara. Emilia-Romagna je také domovem známých automobilových a motocyklových značek, k nimž patří Lamborghini, Ferrari, Maserati a Ducati. Pobřeží lemují rekreační střediska, např. Rimini nebo Cattolica.\n\nOblast Emilie-Romagna se dělí na 9 provincií, které nesou jména podle svých hlavních měst:\n\nPřímořská letoviska\n\n\n"}
{"id": "49033", "url": "https://cs.wikipedia.org/wiki?curid=49033", "title": "Lazio", "text": "Lazio\n\nLazio (latinsky \"Latium\") je kraj ve střední Itálii, hlavní město je Řím. Sousedící s Toskánskem, Umbrií, Abruzzem, Molise, Kampánií, Vatikánem a Tyrrhenským mořem. Region má rozlohu 17 208 km² a žije zde 5,9 miliónu obyvatel. Skládá se z pěti provincií.\n\nSouvislejší osídlení vzniklo v kraji v 10. stol. př. n. l. Původními obyvateli byli Etruskové, Latinové a kmeny Volsků a Herniků. Římané celé \"Latium\" začlenili do své říše ve 4. stol. př. n. l. Od konce 4. stol. n. l. bylo území předmětem bojů a pustošivých vpádů ze strany Vandalů, Vizigótů, Langobardů, Ostrogótů a dalších. Roku 754 zde vzniká rozhodnutím franckého krále Pipin III. Církevní stát patřící papeži. Zejména na venkově si udrželi určitou moc vlastníci půdy. Ve 14. stol. papežská moc upadá, což způsobuje rozvoj svobodných měst a městských států. V první pol. 16. století dochází k upevnění moci církevního státu a rozšíření území mimo Lazio na Umbrii, Marche a některé části severní Itálie. Tento stav trvá až do vzniku Italského království v roce 1861.\n\nKrajina Lazia má převážně kopcovitý charakter (54 % území). Přímořské území při Tyrhénském moři je rovinaté (20 % rozlohy), hornatá je zejména východní a jihovýchodní část kraje (26 % území). Na severovýchodě se rozkládá Monti Sabini (nejvyšší bod 1 292 m), jižně leží Monti Simbruini a Monti Ernici (nejvyšší bod \"Monte Passeggio\", 2 064 m). Dále na jihu, na jihovýchodě kraje, pak \"Monti Lepini\" (nejvyšší bod 1 536 m). Horské masívy a pahorkatina jsou vulkanického původu. Původní sopečné krátery vyplňují na dalších místech jezera – Bolsenské jezero, Bracciano (jezero), Vico, Albano. Na řadě míst jsou horká minerální vřídla. Největší řeka je Tevere (Tibera), další menší řeky jsou např. \"Marta\" či \"Sacco\".\n\nRegion Lazio je členěn do pěti provincií. Hlavním městem regionu a celé Itálie je Řím (\"Roma\").\n\n\n"}
{"id": "49034", "url": "https://cs.wikipedia.org/wiki?curid=49034", "title": "Ligurie", "text": "Ligurie\n\nLigurie (italsky \"Liguria\") leží na severozápadě Itálie, je třetím nejmenším italským krajem. Sousedí s Francií na západě, Piemontem na severu a Emilií-Romagnou a Toskánskem na východě. Leží u Ligurského moře. Region do značné míry koresponduje s územím bývalé Janovské republiky. Od 19. st. je Ligurie cílem turistů, kteří se především zaměřují na známou oblast Italské riviéry.\n\nVe starověku byla krajina obývána \"Ligury\" neznámého původu, od nichž si ponechala své jméno. V roce 123 př. n. l. byla začleněna do Římské říše, později ji vlastnili Langobardi, které vystřídali Frankové. Od 11. století se zde rozvíjela později mocná a bohatá Janovská republika. Ve 14. st. zahrnovala již celou Ligurii. V roce 1284 porazil Janov Pisu, v roce 1380 byl naopak poražen Benátskou republikou. Následovaly konflikty s Francouzi a Španěly. V první pol. 16. st. admirál Doria obnovil janovskou nezávislost. V roce 1805 Ligurii získal Napoleon pro Francii, o 9 let později se stala součástí Sardinského království a v roce 1861 součástí Italského království.\n\nLigurie je velmi hornatá. Má protáhlý tvar půlkruhu, který z jihu obepíná Janovský záliv. Na severozápad Ligurie zasahují Přímořské Alpy, respektive Ligurské Alpy, severovýchod zaujímají Ligurské Apeniny. 65% rozlohy kraje je hornatý, 35% tvoří vrchovina, pouze 5% připadá na rovinu a nížiny. Téměř polovinu hranic Ligurie tvoří pobřeží Ligurského moře, nazývané také Italská riviéra. Od Ventimiglie k La Spezie je délka pobřeží 270 km. Hlavní město Janov se nachází přibližně ve střední části. Západní část pobřeží nazývaná \"Riviera di Ponente\", respektive \"Riviera dei Fiori\", je jedinou nížinnou oblastí v Ligurii. Východní část, \"Riviera di Levante\", je více členitá, se strmě spadajícími útesy k moři. Ligurie je nejvíce zalesněný region v Itálii, do 500 m n. m. roste stále zelená vegetace. Ze stromů jsou nejčastější kaštany, habry, jasany, jilmy a duby.\n\nHlavním městem regionu je Janov \"(italsky Genova)\".\nOblast má rozlohu 5 420 km², 1,6 miliónu obyvatel a dělí se na 4 provincie.\n\n\n"}
{"id": "49042", "url": "https://cs.wikipedia.org/wiki?curid=49042", "title": "Lombardie", "text": "Lombardie\n\nLombardie (italsky \"Lombardia\") je oblast v severozápadní Itálii, rozkládající se od Alp až k údolí řeky Pád. Sousedí s regiony Piemontem, Emilií-Romagnou, Jižním Tyrolskem, Veneto a Švýcarskem. Jde o nejbohatší region v Itálii a jeden z nejbohatších v Evropě. Region má rozlohu 23 863 km², obývá ho 10 020 210 lidí (zhruba šestina obyvatel Itálie) a dělí se dále na 12 provincií. Hlavním městem je Milán, čtvrtá největší konurbace v Evropě.\n\nJméno Lombardie je odvozeno od jména germánského kmene Langobardů, který sem přišel roku 568 na dlouhé cestě z pobřeží jižního Baltu. Byl to jen jeden z mnoha národů, které sem zamířily od severu nebo západu. Už v 6. století př. n. l. se zde usazovali Keltové. V rámci Římské říše oblast tolik významná nebyla, ale později se ukázaly všechny hospodářské přednosti Lombardie ve srovnání s Apeninským poloostrovem. Velice úrodné okolí, kde se dařilo obilí, ovoci, vinné révě, později i rýži, se spojovalo s mocí, kterou přinášel silný zahraniční obchod ze zaalpských oblastí. Milán se rychle stal centrem obchodu a Lombardie jeho zásobárnou; díky prodeji místních výrobků se i ty dostávaly do celé Evropy.\nO Lombardii měla vždy velký zájem Francie – naposledy zde vládl Napoleon Bonaparte – i Rakouské císařství, které si podmanilo Lombardii na několik desítek let v 19. století. Bylo to právě v době, kdy zde obrovsky narůstala průmyslová výroba, která už se předtím zakládala hlavně na zpracování textilií a látek (dodnes je Milán centrem módy), ale postupně i strojírenství.\n\nPo připojení k Sardinskému království (1859), resp. později k Itálii, se Lombardie stala ekonomickým centrem italského severu, kam se stěhovalo i mnoho krajanů z chudého jihu poloostrova. Lombardie má dnes výsadní postavení i proto, že zde sídlí ty nejsilnější italské firmy (například Mediaset), ale také odtud přicházejí odštěpenecké tendence. V Lombardii je mnoho cenných historických památek a zůstává na hospodářské i kulturní špičce.\n\nSeverní část Lombardie tvoří vysoké horské masivy Alp, v druhé polovině území, v jižní části, se rozkládá Pádská nížina. Hory zaujímají 41 % rozlohy Lombardie, vrchovina 12 % a roviny a nížiny 47 %. Alpy, které leží na území Lombardie, náleží k Jižním vápencovým Alpám. Skládají se ze pěti až šesti hlavních skupin. Na severozápadě leží Pohoří Bernina, jižně od něj leží skupina Bergamských Alp. Na severovýchodě se rozkládá Pohoří Ortles, severozápadně od něj Pohoří Livigno a jižně skupina Adamello a skupina Brenta. V horách se nachází řada jezer, všechny jsou ledovcového původu. Pádská nížina je bohatá na vodní toky, jak na řeky, tak na uměle vystavěné vodní kanály. Pro Itálii je velmi důležitá z hlediska pěstování obilí, kukuřice a rýže.\n\nK největším lombardským jezerům náleží Lago di Garda (370 km²), Lago Maggiore (212 km²), nejhlubší evropské jezero Lago di Como (146 km²), Lago d'Iseo (65 km²), Lago di Lugano (49 km²), Lago di Varese (15 km²), Lago d'Idro (11 km²).\n\nHlavní lombardské řeky jsou Pád (652 km), Adda (313 km), Oglio (280 km), Ticino (248 km), Mincio (203 km), Chiese (160 km).\n\nK nejdůležitějším chráněným oblastem náleží největší italský národní park Parco nazionale dello Stelvio a dále regionální park \"Parco naturale della Valle del Ticino\", který byl založen pro ochranu typické říční flóry v severní Itálii.\n\nLombardie se skládá z 12 provincií.\n\n\n"}
{"id": "49044", "url": "https://cs.wikipedia.org/wiki?curid=49044", "title": "Červený Hrádek", "text": "Červený Hrádek\n\nNázev Červený Hrádek má více sídel:\n"}
{"id": "49048", "url": "https://cs.wikipedia.org/wiki?curid=49048", "title": "Marche", "text": "Marche\n\nMarche (\"plurál\", původně \"Marca d'Ancona\" – Anconská Marka) je region ve střední Itálii. Na severu sousedí s Emilií-Romagnou, na severozápadě se San Marinem a Toskánskem, Umbrií na jihozápadě, Abruzzem a Laziem na jihu a Jaderským mořem na východě. Region má rozlohu 9 694 km² a žije zde 1,5 miliónu obyvatel. Dělí se na 5 provincií. Hlavním městem je Ancona.\n\nZdejší kraj ve starověku obýval kmen Picenů, po nichž přišli Galové. Sídlili zde i Řekové a Římané. Později se zde mísil vliv Langobardů a Byzantinců. Roku 754 darovali Frankové severní část kraje papeži. V 10. století byl kraj označována jako \"marche\" (hraniční oblast), právě zde končil vliv římsko-německého císaře. Ancona a další města (Urbino, Pesaro) se časem stávala svobodnými městy. Urbino se v druhé polovině 15. století, za vlády zdejšího rodu Montefeltro, stalo jedním z center evropské kultury. Od 16. století se znovu začala upevňovat moc papeže, v letech 1631 až 1860 bylo celé území součástí Papežského státu.\n\nRegion Marche má kopcovitý (69 % rozlohy) a hornatý povrch (31 % území). Rovinaté plochy se nachází pouze na pobřeží Jaderského moře. Na západě, na hranicích kraje, se rozkládají Střední Apeniny, respektive jejich podjednotka \"Appennino umbro-marchigiano\". V jihozápadní části Marche leží nejvyšší pohoří kraje Monti Sibillini, s nejvyšší horou \"Monte Vettore\" (2476 m). Směrem k pobřeží přechází hory v kopcovitou krajinu, které přerušuje (kolmo k řetězci hor) řada údolí s krátkými řekami. K největším řekám náleží \"Metauro\" (121 km), \"Tronto\" (115 km), \"Potenza\" (95 km), \"Chienti\" (91 km) \"Foglia\" (90 km).\n\nRegion Marche je rozdělen na pět provincií. Hlavním městem Marche je Ancona.\n\nMezi hlavní turistická centra regionu patří:\nPřímořská letoviska\n\n"}
{"id": "49049", "url": "https://cs.wikipedia.org/wiki?curid=49049", "title": "Panamský průplav", "text": "Panamský průplav\n\nPanamský průplav ( , ) je námořní průplav ve Střední Americe. Vede skrz Panamskou šíji a spojuje Atlantský oceán a Tichý oceán (konkrétněji Karibské moře a Panamský záliv). Vstup z karibské strany se nachází u města Colón, tichomořský je u Ciudad de Panamá. Panamský průplav byl budován Francouzi v letech 1880 až 1889 a následně Američany v letech 1901 až 1914. Do konce roku 1995 byly samotný průplav a šestimílový pás území na obou jeho březích výsostným územím Spojených států amerických.\n\nPrůplav je dlouhý 81,6 km a široký 150 až 305 m. Před rozšířením měl průplav tři zdymadla, z toho dvě na tichomořské straně v Miraflores (dva stupně) a v Pedro Miguel (jeden stupeň). Na atlantické straně je zdymadlo Gatun se třemi stupni. Voda je do zdymadel napouštěna z Gatunského jezera, přes které průplav také vede. Gatunské jezero leží na řece Chagres, výše proti proudu se nachází další přehradní jezero - Alajuela - ze kterého se odtok během roku reguluje tak, aby byl přítok do Gatunského jezera co nejvíce konstantní. Velká část povodí řeky byla prohlášena za jeden z panamských národních parků, který podle této řeky nese jméno Národní park Chagres. Průplav překonávají tři pevné mosty - Puente de las Américas, Puente Centenario a Puente Atlántico. Ty zajišťují kontinuitu dálnice Panamericana a spojují Severní a Jižní Ameriku.\n\nOd roku 2010 probíhaly práce na podstatném rozšíření průplavu, které zajišťuje proplutí lodí s velkou tonáží. Tyto lodě mají název \"Post-Panamax ships\". Celkové náklady na provedení tohoto projektu byly vyčísleny částkou 5,25 miliardy dolarů. 26. června 2016 byly rozšířené části průplavu s novými obrovskými zdymadly uvedeny do provozu. Slavnostního ceremoniálu se zúčastnilo devět hlav států a 30 000 diváků. Jako první proplula rozšířeným průplavem - ve směru od Karibiku k Tichému oceánu - loď čínské společnosti Cosco Shipping široká 48,2 metru a dlouhá 300 metrů, nesoucí 9 000 standardních kontejnerů.\n\nMyšlenkou propojení Atlantského a Tichého oceánu se začali španělští kolonizátoři zabývat již od samého počátku kolonizace amerického kontinentu. Během 19. století z mnoha variant a nápadů vykrystalizovaly dvě možnosti, které byly dále rozvíjeny - přes území dnešních států Panama a Nikaragua. Na rozdíl od Panamského průplavu však nebyl Nikaragujský průplav doposud realizován.\n\nNa Mezinárodní konferenci Geografické společnosti v Paříži roku 1879 představil Ferdinand Lesseps projekt zbudování průplavu přes tehdejší kolumbijskou provincii v oblasti Panamské šíje.\n\nOd roku 1880 začali Francouzi budovat průplav v úrovni moře. Ručně mýtili cestu pro průplav, mapovali a zaměřovali budoucí cestu.\n\nBudování bylo obtížnější, než se předpokládalo, práce byla znepříjemňována nemocemi, jako jsou malárie a žlutá zimnice, kterou přenášeli komáři. Dalším problémem byla řeka Chagres a v období dešťů přicházející sesuvy půdy.\n\nNakonec se naplnila slova Adolpha Godiny de Lepinay a roku 1889 projekt zkrachoval. Do roku 1889 stál průplav 20 000 lidských životů, z toho 19 tisíc černochů. I když se Francouzům nepodařilo celý průplav vybudovat, byla již třetina prací na budoucím průplavu hotova.\n\nKonkrétním plánům na výstavbu průplavu předcházela stavba dopravní cesty, a to železnice, dokončené Spojenými státy roku 1855 na základě smlouvy z roku 1846, kdy byla mezi Kolumbií a USA uzavřena Malarrino-Bidlackova smlouva, jíž si USA zajistily výsadní postavení při eventuální stavbě komunikací. Po bankrotu francouzské Compagnie Universelle, vedené stavitelem suezského průplavu Ferdinandem Lessepsem, v roce 1889 založili její majitelé společnost Compagnie Nouvelle du Canal de Panama, na kterou převedli aktiva Compagnie Universelle a 50 000 akcií podstoupili bezúplatně vládě Kolumbie, aby se vyhnuli právnímu postihu za krach Compagnie Universelle. Na tomto základě získala francouzská společnost koncesi na výstavbu průplavu. Společnost však byla v roce 1902 koupena Spojenými státy, které poté zrušily své plány na výstavbu Nikaragujského průplavu a započaly práce na dokončení průplavu přes Panamu. Koupě společnosti Spojenými státy následovala po krachu Hay-Herránovy smlouvy z roku 1901, která byla podepsána, ale nebyla kolumbijským parlamentem ratifikována. V roce 1904 byla uzavřena Hay-Bunau-Varillova smlouva, která spolu s ustanoveními ústavy nového státu Panama zakotvila výlučné postavení USA v oblasti budovaného průplavu (šestimílový pás území na obou jeho březích). Bylo zřízeno Panamské průplavové pásmo jako výsostné území Spojených států a umožněna výstavba dvou amerických vojenských základen v zájmu zajištění bezpečnosti proplouvajících lodí, k čemuž se USA zavázaly. Spojené státy vyplatily Panamě jednorázový poplatek 10 miliónů dolarů a poskytly příslib placení každoročního poplatku za používání průplavu ve výši 250 000 dolarů. V roce 1977 americký prezident James Carter a panamský prezident generál Omar Torrijos podepsali dohodu, která stanovila 31. prosinec 1999 jako den předání Panamského průplavového pásma státu Panama jako neutrální území pod panamskou správou. USA nadále garantují vnější obranu tohoto pásma a celého průplavu.\n\nRoku 1904 začali Američané budovat Panamský průplav. Na počátku panovaly špatné podmínky. Nemoci jako žlutá zimnice a malárie sužovaly a zabíjely jak dělníky, tak inženýry a jiný personál.\n\nJako první hlavní inženýr nastoupil na stavbu John Finley Wallace. Opravoval budovy po Francouzích a přestavoval železnici, kterou tu Francouzi zanechali. Také začal se zemními pracemi v Culebra Cut. Odešel už za rok, kdy podal výpověď.\n\nV roce 1905 nastoupil na místo hlavního inženýra 52letý železniční inženýr John Frank Stevens, který se již proslavil stavbou Severní dráhy přes Skalnaté hory v USA. John Stevens zprvu zastavil zemní práce a začal budovat potřebné logistické zázemí a infrastrukturu, aby dosáhl zlepšení životních podmínek pro dělníky i samotné inženýry.\n\nDalší důležitou věcí, kterou John Stevens udělal, bylo získání finančních zdrojů na boj proti nemocem. Učinil tak na návrh vojenského lékaře Williama Gorgase (* 13. října 1854 v Mobile, Alabama, USA), který se již snažil vymýtit v oblasti Panamské šíje žlutou zimnici a malárii, avšak neměl k tomu potřebnou podporu.\n\nAsanace nemocí znamenala především boj proti komárům. Jen sítě do oken stály 90 000 dolarů. Vykuřovaly se domy, zaváděla se kanalizace, dláždily se vozovky i chodníky, budovaly se vodovody, voda se stáčela do lahví a vysoušely se močály, aby se zabránilo množení komárů.\n\nJohn Stevens změnil původní plán, který uvažoval stavbu v úrovni moře, který vysvětlil Rooseveltovi. Tento plán znamenal přehrazení řeky Chagres u Gatunu tak, aby nejvyšší místo Culebry bylo posléze zaplaveno. Byl naplánován systém zdymadel napájený z budoucího jezera.\n\nByla položena železnice k odvozu zeminy. Američané přivezli výkonná parní rypadla. Koleje byly posunovány nejprve lidskou silou, posléze je přesunovaly speciální stroje. Pracovalo se bez přestávky, ploché vagóny s jednou postranicí vozily zeminu na obrovské zemní hráze v Gatumu a k moři, kde byly budovány vlnolamy. Třítunový pluh poháněný z lokomotivy rychle a efektivně vysypával zeminu.\n\nV prosinci 1905 oznámil hlavní lékař Gorgas, že Panamské pásmo je bez žluté zimnice. V tu dobu již na stavbě pracovalo 24 000 dělníků.\n\nV listopadu 1906 přijel na stavbu americký prezident Theodore Roosevelt, aby provedl třídenní inspekční cestu.\n\nV dubnu 1907 dal John Stevens výpověď. O příčinách jeho odchodu je dodnes mnoho dohadů. Podle některých se již nudil, někteří se domnívají, že za vším byl jeho stesk po rodině. Prý také odešel kvůli nějakému skandálu či kvůli prezidentu Rooseveltovi, možná chtěl víc peněz, ale také mohl být již přepracován, anebo stresován.\n\nPo Stevensově odchodu jmenoval prezident Roosevelt majora George Washingtona Goethalse hlavním inženýrem. Ten spolupracoval s dalšími dvěma armádními inženýry, plukovníkem Davidem Gaillardem, který měl řídit zemní práce u Culebry, a Wiliamem Siebertem, který měl postavit gatunská zdymadla. Nejtěžší práce probíhaly na překopu v Culebra Cut, denně bylo odváženo 200 vlaků zeminy.\n\n20. května 1913 se parní bagry střetly u Culeibry v konečné výkopové hloubce. Zdymadla byla zbudována z betonu v segmentech o délce 12 metrů. Poslední kubický metr betonu byl do zdymadel nalit 31. května 1913. Zdymadlová vrata jsou poháněna elektrickými motory, jejichž zásobování elektřinou zajišťují vodní elektrárny na přehradě.\n\nPrvní zkušební plavba se konala v říjnu 1913, přičemž zkušební remorkér Gatum otestoval funkčnost průplavu. Slavnostní otevření průplavu se konalo 15. srpna 1914 a parník Ankon přeplul od Atlantského do Tichého oceánu. Do plného provozu byl ovšem průplav uveden až po první světové válce v roce 1920.\n\nJiž v roce 1914, v době zprovozňování Panamského průplavu, bylo jeho okolí zdravější než území Spojených států.\n\nVýstavba průplavu stála Američany 352 000 000 dolarů. Spolu s francouzskou investicí činily celkové náklady 639 000 000 dolarů, což odpovídá 7 miliardám dnešních dolarů. Výstavba si od roku 1904 vyžádala dalších 5 609 lidských životů, z toho 4 500 černochů.\n\nPoplatky za průjezd jedné lodě průplavem jsou stanovovány podle tonáže. Rekordní mýtné ve výši 331 000 dolarů zaplatila loď Disney Magic. Nejmenší poplatek zaplatil údajně Richard Halliburton, když plaveckým stylem \"\"ouško\"\" proplaval průplavem, stálo ho to 36 centů. V roce 2003 byl za výletní loď Queen Elizabeth II. zaplacen poplatek ve výši 99 000 dolarů. Loď převážející 900 automobilů zaplatí 280 000 dolarů, kontejnerové lodě 50 000-250 000 dolarů. Průplav používají početné různě velké výletní lodě (\"cruise ships\"), pro které činí poplatky v současnosti cca 80 000-300 000 dolarů. Jachty a ostatní malá plavidla platí zhruba 1300 dolarů.\n\n7. září 1977 uzavřeli tehdejší prezidenti Panamy Omar Torrijos a Spojených států Jimmy Carter dohodu s cílem postupně předat samotný průplav a pásmo kolem něj pod svrchovanost státu Panama. Poslední fáze přechodného období skončila dnem 31. prosince 1999. Od roku 2000 je průplav formálně otevřen pro lodě plující pod vlajkami všech států světa. Spojené státy si však smluvně zajistily právo obrany neutrality průplavu svými ozbrojenými silami.\n\nOd roku 2007 probíhaly práce na rozšíření průplavu, aby bylo umožněno proplouvání průplavem i lodím s velmi vysokou tonáží (tzv. \"Neo-Panamax ships\"). Rozšíření průplavu bylo odsouhlaseno panamským referendem ze dne 22. října 2006. Dokončení všech prací bylo původně plánováno na rok 2014 ke stému výročí otevření Panamského průplavu. Celkové náklady měly dosáhnout 5,25 miliardy USD (cca 99,75 mld. Kč).\n\nDokončením projektu byl pro téměř sto let staré, avšak stále plně funkční původní plavební komory získán větší prostor pro údržbu. Podle správce průplavu je výhled provozu těchto původních plavebních komor časově neomezený. Podle odhadů projektantů se předpokládá nárůst přepravy z 280 milionů tun v roce 2005 starým průplavem na 510 milionů tun v roce 2025 rozšířeným průplavem. V budoucnu by mohla maximální udržitelná kapacita Panamského průplavu dosáhnout až 600 milionů tun zboží ročně.\n\n26. června 2016 byl po desetileté výstavbě pro komerční provoz otevřen rozšířený Panamský průplav - dvě stupnice nových plavebních komor na obou stranách průplavu a rozšířená vodní cesta.\n\n\n\n"}
{"id": "49050", "url": "https://cs.wikipedia.org/wiki?curid=49050", "title": "Molise", "text": "Molise\n\nMolise je druhá nejmenší italská oblast, nacházející se v jižní Itálii. Do roku 1963 bylo spolu s Abruzzem součástí oblasti Abruzzi e Molise. Sousedí s Abruzzem na severozápadě, Laziem na západě, Kampánií na jihu, Puglií na jihovýchodě a Jaderským mořem na severovýchodě.\n\nNa území oblasti žijí dvě národnostní menšiny: Moliští Chorvaté (asi 2 500) a Moliští Albánci.\n\nCelá oblast nebyla dříve lidnatá. Za Langobardů patřila k Benevenstskému vévodství a do roku 1963 bylo součástí regionu \"Abruzzi e Molise\".\n\nRegion má rozlohu 4 438 km², 330 000 obyvatel a dělí se na dvě provincie – Campobasso a Isernia. Hlavním městem je Campobasso.\n\nU moře je řada kempů, milovníci hor mohou využít lanovku na 2080m vysoký San Miletto v pohoří Matese.\n\n"}
{"id": "49051", "url": "https://cs.wikipedia.org/wiki?curid=49051", "title": "Piemont", "text": "Piemont\n\nPiemont (italsky \"Piemonte\" ) je kraj v severozápadní Itálii. Je ohraničen ze tří stran Alpami, v nichž pramení na území Piemontu řeka Pád. Sousedí s Lombardií, Ligurií, Emilií-Romagnou, Valle d'Aosta, Švýcarskem a Francií. Region má rozlohu 25 402 km², 4,4 miliónu obyvatel a dělí se na 8 provincií. Hlavním městem je Turín (\"Torino\").\n\nNejstaršími známými obyvateli kraje byli Keltové. Okolo roku 222 před K. přišli do Piemontu Římané a založili zde město \"Augusta Taurinorum\", dnešní Turín. Kraj byl úrodný, proto se zde velice rychle rozvíjelo osídlení. V období raného středověku zde vládli Langobardi, později Frankové, následně bylo území rozděleno na řadu malých knížectví. Od 10. st. sílil vliv Turína. V roce 1418 se území stalo součástí Vévodství savojského s centrem ve Francii. V roce 1720 byla k Piemontu připojena Sardinie a vzniklo Sardinské království. Za vlády Napoleona byl Piemont dočasně připojen k Francii, roku 1814 bylo Sardinské království obnoveno a stalo se základem budoucího Italského království. V druhé pol. 19. st. se Itálie začala sjednocovat. Italská královská dynastie byla původem savojská, i proto význam Piemontu rostl. Turín se postupně stal srdcem italské výroby automobilů (FIAT), strojírenství a textilního průmyslu. Migrovalo sem mnoho původních obyvatel jižní Itálie. Piemont se stal centrem letní i zimní turistiky.\n\nPovrch regionu je velmi různorodý, nachází se zde nejvyšší evropská horstva, a zároveň významné úrodné nížiny. Největší část zaujímají hory (43,5%), následuje kopcovitý terén (30%) a na roviny a nížiny připadá (26,5%) rozlohy. Na jihozápadě, západě a severu Piemontu se rozkládá část Západních Alp. Na jihozápadě leží podskupina Přímořské Alpy, severně od ní leží Kottické Alpy, nad nimi pak, na západě kraje, Grajské Alpy, na severu se nachází Penninské Alpy. Nejvyšší evropská hora Mont Blanc a slavný Matterhorn leží v malém kraji Údolí Aosty. Na jihovýchod Piemontu zasahují Ligurské Apeniny. Směrem do středu Piemontu přechází Alpy v kopcovitou krajinu a následně v centrální Pádskou nížinu. Výjimku tvoří zvlněná krajina Monferrata, jedna z nejznámějších italských vinařských oblastí. Pádská nížina je důležitou zemědělskou oblastí, pěstuje se zde hlavně obilí, rýže, zelenina a ovoce.\n\nŘeky a jezera\n\nPiemont je velmi bohatý na řeky. Vedle největší italské řeky Pádu jsou zde další významné řeky – Tanaro (276 km), Ticino (248 km), Dora Baltea (160 km), Sesia (140 km), Agogna (140 km), Dora Riparia (125 km), Maira (120 km).\n\nK hlavním Piemontským jezerům náleží Lago Maggiore (212 km²), Lago d'Orta (18 km²) a Lago di Viverone (6 km²).\n\nPiemont se skládá z 8 provincií.\n\n\n"}
{"id": "49053", "url": "https://cs.wikipedia.org/wiki?curid=49053", "title": "Korzár", "text": "Korzár\n\nKorzár (franc. \"corsaire\" z lat. \"cursarius\" tj. \"nájezdník\") či privatýr (angl. \"privateer\") nebo kaper (holand.) je jinak soukromá osoba, která obdržela od své vlády oficiální pověření k vedení kořistnické činnosti na moři. Ta spočívala v napadání obchodních lodí nepřátelské mocnosti a jejich zajímání. Svou činnost provozovala vlastní lodí a zisk z ní byl buď jejím vlastnictvím, nebo se o něj dělila dohodnutým způsobem s vystavovatelem tzv. kaperského (lapačského) listu (franc. \"lettre de marque\"). Kořist podléhala potvrzení státního úřadu, v Anglii kořistním soudem (angl. \"prize court\"). Korzárské lodě nebyly považovány za součást ozbrojených sil daného státu. Korzárství vzniklo v 16. století a oficiálně bylo zakázáno \"Pařížskou deklarací o námořním právu\", která byla přijata roku 1856 na mírovém kongresu v Paříži konaném po krymské válce. Slovem kaper nebo korzár je často označována také samotná loď.\n\nZa války korzáři napadali obchodní lodi a kolonie protivníka. Při vzájemném politickém napětí mezi státy někdy pokračovali v akcích i v době trvajícího míru. Hlavní rozdíl mezi pirátem a kaperem byl předpoklad, že svoji činnost vyvíjí nikoli na základě finanční motivace, ale na základě vlastenectví, z toho se pak odvíjel právní náhled na tuto problematiku, kdy na zajaté kapery mělo být pohlíženo jako na válečné zajatce. To se zpravidla nedělo, ale lodě neutrálních států nebyly napadány a ty pak na kapery nepohlížely jako na piráty. Výjimku z tohoto pravidla činila loď mající více kaperských osvědčení ze zemí, které nebyly ve vojenské koalici.\n"}
{"id": "49055", "url": "https://cs.wikipedia.org/wiki?curid=49055", "title": "Gambrinus liga 2006/07", "text": "Gambrinus liga 2006/07\n\nSezóna 2006/07 Gambrinus ligy je 14. sezónou v samostatné české lize. Začala 29. července 2006 a skončila 27. května 2007. Mistrem se stala Sparta Praha, která díky výhře v Poháru ČMFS získala první „double“ v historii samostatné 1. ligy. Sestoupily Příbram a Slovácko.\n\n\n\nJaromír Blažek (29/0/15),\nTomáš Grigar (1/0/1),\nTomáš Poštulka (1/0/0) –\nJuraj Ančic (3/0),\nLibor Došek (26/12),\nVáclav Drobný (6/0),\nOndřej Herzán (2/0),\nJiří Homola (8/0),\nPavel Horváth (20/2),\nLuboš Hušek (17/0),\nTomáš Jun (19/1),\nMichal Kadlec (23/0),\nKarol Kisel (21/2),\nDaniel Kolář (27/4),\nTomáš Kóňa (1/0),\nŠtěpán Kučera (10/0),\nMarek Kulič (13/7),\nPetr Lukáš (4/0),\nMauro Lustrinelli (12/3),\nPavel Mareš (2/0),\nMiroslav Matušovič (27/5),\nZdeněk Pospěch (28/1),\nJan Rezek (19/2),\nTomáš Řepka (25/0),\nTomáš Sivok (12/2),\nLudovic Sylvestre (19/0),\nJan Šimák (18/0),\nRadoslav Zabavník (23/0) –\ntrenér Stanislav Griga (1.–5. kolo) a Michal Bílek (6.–30. kolo), asistenti Róbert Paldan a Miroslav Jirkal (1.–5. kolo), Jan Stejskal (celou sezónu) a Horst Siegl a Zdenko Frťala (6.–30. kolo)\n\nMatúš Kozáčik (16/0/6),\nMichal Vorel (14/0/6) –\nAnte Aračić (14/0),\nMichel Fernando Costa (4/1),\nBořek Dočkal (6/1),\nRadek Dosoudil (17/0),\nPavel Fořt (17/7),\nGaúcho (22/1),\nTomáš Hrdlička (27/4),\nDavid Hubáček (29/0),\nTomáš Jablonský (3/0),\nPetr Janda (19/2),\nLukáš Jarolím (28/5),\nDavid Kalivoda (18/6),\nMatej Krajčík (24/1),\nKarel Kratochvíl (1/0),\nMartin Latka (18/0),\nTomáš Necid (13/2),\nRadim Nečas (4/0),\nĽubomír Reiter (2/0),\nJiří Studík (4/0),\nMarek Suchý (16/0),\nMichal Švec (21/2),\nDušan Švento (29/1),\nIvo Táborský (1/0),\nAleš Urbánek (10/0),\nLukáš Vácha (1/0),\nStanislav Vlček (30/11),\nJan Vorel (11/0) –\ntrenér Karel Jarolím, asistenti Petr Vrabec, Miroslav Janů, Luboš Přibyl a Pavel Řehák (18.–30. kolo)\n\nPavel Kučera (6/0/0),\nMiroslav Miller (24/0/15) –\nMartin Abraham (24/2),\nMiloš Brezinský (8/1),\nDavid Brunclík (6/0),\nJaroslav Dittrich (12/1),\nRadim Holub (23/6),\nNgasanya Ilongo (2/0),\nMilan Kopic (13/1),\nMarek Kulič (15/0),\nJan Kysela (20/7),\nMarek Matějovský (29/0),\nPetr Mikolanda (7/0),\nJaroslav Nesvatba (5/0),\nMichal Ordoš (7/0),\nMarián Palát (27/2),\nLuboš Pecka (29/16),\nTomáš Poláček (23/2),\nJan Rajnoch (22/4),\nJan Riegel (6/1),\nAdrian Rolko (24/2),\nTomáš Sedláček (23/1),\nFrantišek Ševinský (28/0),\nJaromír Šmerda (12/0),\nLukáš Vaculík (12/1),\nJiří Vít (7/0) –\ntrenér Dušan Uhrin, asistenti Petr Čuhel a Marek Juska\n\nMarek Čech (17/0/10),\nZbyněk Hauzr (13/0/4) –\nJuraj Ančic (7/1),\nJiří Bílek (30/1),\nJan Blažek (24/6),\nMiloš Brezinský (11/2),\nJoao Francisco de Sales (5/0),\nJakub Dohnálek (8/0),\nTomáš Frejlach (13/2),\nJosef Hamouz (5/0),\nIvan Hodúr (24/4),\nRadek Hochmeister (11/0),\nJan Holenda (13/2),\nTomáš Janů (25/0),\nMichal Jonáš (7/0),\nPavel Košťál (29/2),\nJiří Liška (5/0),\nAleš Maršner (1/0),\nMilan Matula (12/0),\nJan Nezmar (13/5),\nPetr Papoušek (28/4),\nWinston Parks (17/2),\nJan Polák (4/0),\nZbyněk Pospěch (15/3),\nDaniel Pudil (26/3),\nDaniel Řehák (1/0),\nFernando Henrique Boldrin Rick (5/0),\nPeter Šinglár (27/1),\nJán Vlasko (2/0),\nTomáš Zápotočný (17/5) –\ntrenér Vítězslav Lavička, asistenti Josef Petřík, Milan Zach a Milan Veselý\n\nTomáš Bureš (11/0/5),\nLibor Hrdlička (2/0/0),\nMartin Lejsal (18/0/8) –\nAleš Besta (28/1),\nJaroslav Černý (3/0),\nSašo Ǵoreski (5/0),\nMario Holek (21/1),\nFilip Chlup (9/0),\nLuboš Kalouda (8/0),\nMartin Kuncl (14/3),\nOndřej Mazuch (25/1),\nPavel Mezlík (4/0),\nMartin Nosko (3/0),\nTomáš Okleštěk (19/1),\nMilan Pacanda (19/1),\nZdeněk Partyš (11/0),\nPetr Pavlík (28/4),\nTomáš Polách (27/3),\nFrantišek Schneider (2/0),\nPatrik Siegl (30/0),\nPavel Simr (2/0),\nMarek Střeštík (22/3),\nMartin Švejnoha (11/0),\nJan Trousil (27/0),\nKarel Večeřa (5/0),\nPavel Vrána (10/1),\nRené Wagner (23/2),\nLuděk Zelenka (29/11) –\ntrenér Josef Mazura, asistenti Miroslav Soukup a Rostislav Horáček\n\nMichal Daněk (30/0/10) –\nAleš Bednář (7/0),\nTomáš Borek (22/2),\nMartin Fillo (28/7),\nMarek Jarolím (25/2),\nMartin Knakal (14/0),\nPetr Knakal (5/0),\nTomáš Krbeček (28/9),\nDavid Limberský (21/4),\nVladimír Malár (20/1),\nPavel Malcharek (10/1),\nMartin Müller (16/1),\nRadek Pilař (17/2),\nVáclav Procházka (29/0),\nMartin Psohlavec (10/2),\nTomáš Rada (20/0),\nJiří Razým (1/0),\nJan Rezek (6/2),\nFerenc Róth (6/0),\nMichal Smejkal (11/0),\nMarek Smola (26/0),\nPetr Šíma (23/1),\nPetr Trapp (21/2),\nMichal Veselý (1/0),\nJan Zakopal (22/0) –\ntrenér Michal Bílek (1.–5. kolo) a Stanislav Levý (6.–30. kolo), asistenti Michal Petrouš, Zdenko Frťala (1.–5. kolo), Pavel Průša a Zdeněk Bečka (18.–30. kolo)\n\nAntonín Buček (5/0/2),\nMartin Raška (17/0/2),\nPetr Vašek (10/0/4) –\nPavel Besta (19/0),\nDavid Bystroň (26/1),\nPetr Cigánek (12/1),\nPetr Čoupek (20/0),\nJosef Hoffmann (12/0),\nMaroš Klimpl (27/2),\nMartin Lukeš (25/1),\nLukáš Magera (27/3),\nTomáš Marek (30/1),\nFrantišek Metelka (19/2),\nTomáš Mičola (22/2),\nVladimír Mišinský (11/0),\nAleš Neuwirth (2/0),\nPetr Pavlík (1/0),\nFrantišek Rajtoral (27/8),\nRadim Řezník (10/0),\nRadek Slončík (14/1),\nZdeněk Staněk (2/0),\nDavid Střihavka (28/13),\nJan Svatonský (2/0),\nPetr Tomašák (12/2),\nAdam Varadi (24/5),\nLibor Žůrek (12/1) –\ntrenér Karel Večeřa, asistenti Karel Kula, Libor Pala (1.–17. kolo), Svatopluk Schäfer a František Mikulička (18.– 30. kolo)\n\nTomáš Belic (6/0/2),\nJakub Dvořák (3/0/0),\nPatrik Kolář (1/0/0),\nTomáš Poštulka (15/0/5),\nMartin Slavík (7/0/2) –\nPetr Benát (14/1),\nVítězslav Brožík (1/0),\nMichal Doležal (27/1),\nFilip Dort (24/4),\nPetr Dragoun (5/0),\nEdin Džeko (30/13),\nMartin Fenin (28/4),\nJan Franc (1/0),\nTomáš Hunal (14/0),\nTomáš Jirsák (27/3),\nJosef Kaufman (21/1),\nMartin Klein (28/3),\nPavel Krmaš (20/1),\nKarel Kroupa (12/3),\nPetr Lukáš (20/2),\nSamir Merzić (6/0),\nLukáš Ohněník (1/0),\nJiří Pimpara (1/0),\nEmil Rilke (5/0),\nAntonín Rosa (1/0),\nJiří Sabou (26/3),\nVlastimil Stožický (14/3),\nOndřej Szabo (1/0),\nJan Štohanzl (20/1),\nMichal Valenta (16/0),\nPavel Verbíř (15/1) –\ntrenéři Vlastimil Mareček (1.–17. kolo) a Jiří Bartl (18.–30. kolo), asistenti Jiří Bartl (1.–17. kolo), Vladimír Počta a Michal Horňák (18.–30. kolo)\n\nMichal Špit (30/0/10) –\nMiroslav Baranek (27/2),\nPavel Eliáš (13/0),\nJan Flachbart (11/0),\nMilan Fukal (23/2),\nAdam Hloušek (12/0),\nJiří Homola (11/0),\nMiroslav Hozda (1/0),\nRichard Hrotek (1/0),\nLuboš Hušek (5/0),\nJosef Jindřišek (17/2),\nFilip Klapka (15/2),\nMichal Kordula (14/0),\nŠtěpán Kučera (16/1),\nJaroslav Laciga (17/0),\nDavid Lafata (17/7),\nLuboš Loučka (25/2),\nDušan Nulíček (12/2),\nPavel Patka (1/0),\nJaroslav Peškar (3/0),\nMilan Petržela (24/1),\nPetr Smíšek (27/3),\nJan Svátek (11/0),\nJiří Šisler (1/0),\nJiří Valenta (15/2),\nJan Vošahlík (5/0),\nJozef Weber (26/2),\nPetr Zábojník (23/1),\nRóbert Zeher (10/2) –\ntrenér Petr Rada, asistenti Zdeněk Klucký a Radim Straka\n\nMiroslav Filipko (17/0/5),\nZdeněk Křížek (13/0/4) –\nLukáš Adam (1/0),\nJiří Adamec (22/2),\nLibor Baláž (10/0),\nJakub Bureš (8/0),\nJaroslav Černý (21/4),\nIvan Dvořák (21/0),\nJan Gruber (16/0),\nJan Holenda (11/1),\nDavid Homoláč (20/2),\nDavid Horejš (22/0),\nJiří Hrbáč (10/0),\nJiří Jeslínek (8/0),\nJiří Kladrubský (29/0),\nMichal Mácha (1/0),\nMichal Mašát (1/0),\nVáclav Mrkvička (19/0),\nZdeněk Ondrášek (1/0),\nJiří Peroutka (19/1),\nJaromír Plocek (27/0),\nKarel Poborský (12/2),\nJiří Pravda (2/0),\nJiří Skála (12/0),\nTomáš Stráský (2/0),\nJan Svátek (16/4),\nIvo Táborský (21/5),\nMartin Tischler (3/0),\nLadislav Volešák (27/7),\nMichael Žižka (25/0) –\ntrenér František Cipro, asistent Jiří Jurásek\n\nDavid Bičík (7/0/2),\nPeter Kostolanský (7/0/1),\nRoman Pavlík (13/0/6),\nPetr Vašek (4/0/0) –\nVít Beneš (1/0),\nTomáš Cigánek (26/0),\nTomáš Čáp (19/1),\nPeter Drozd (14/0),\nMarian Farbík (11/0),\nJosef Galbavý (4/0),\nMarcel Gecov (8/0),\nPatrik Gross (8/0),\nLukáš Hajník (1/0),\nJosef Hamouz (13/1),\nDavid Hlava (9/0),\nJiří Kaciáň (17/2),\nVáclav Kalina (28/3),\nLukáš Killar (28/1),\nMiloslav Kousal (25/3),\nKarel Kratochvíl (10/0),\nLukáš Michal (3/0),\nVladislav Palša (5/0),\nVladimír Pončák (15/0),\nTomas Radzinevičius (23/4),\nDave Simpson (15/1),\nTomáš Strnad (26/0),\nRadek Šelicha (24/2),\nJan Šimůnek (29/0),\nPavel Veleba (21/5),\nChris Williams (2/0) –\ntrenér Miroslav Koubek, asistenti Stanislav Hejkal a Filip Toncar\n\nMartin Svoboda (4/0/0),\nMartin Vaniak (26/0/7) –\nCamargo da Silva Andrei (1/0),\nAbdelhak Boutasgount (3/0),\nAdam Brzezina (25/2),\nMichal Gašparík (29/6),\nAndré Hainault (20/0),\nPetr Jendruščák (21/2),\nJiří Jeslínek (1/0),\nPetr Johana (1/0),\nJiří Krejčí (15/0),\nMichal Macek (13/1),\nAlexandre Mendy (22/5),\nVincent Mendy (1/0),\nJiří Novotný (4/0),\nTomáš Pešír (24/1),\nAleš Pikl (22/4),\nTomáš Pilař (13/1),\nOndřej Prášil (23/2),\nJan Procházka (27/2),\nLukáš Schut (19/0),\nHorst Siegl (5/2),\nMartin Suchý (17/0),\nJaroslav Škoda (17/0),\nVáclav Štípek (11/0),\nVitali Trubila (10/0),\nMartin Vozábal (13/1),\nMartin Zbončák (28/1) –\ntrenér Zdeněk Ščasný, asistenti Jan Štefko, Martin Luger a Horst Siegl (1.–5. kolo)\n\nVít Baránek (5/0/1),\nAleš Kořínek (8/0/1),\nZdeněk Zlámal (19/0/8) –\nMartin Bača (18/2),\nMartin Bielik (3/0),\nBronislav Červenka (29/2),\nVáclav Činčala (22/3),\nMichal Dian (7/1),\nRadim Ditrich (5/0),\nTomáš Dujka (2/0),\nPavel Elšík (1/0),\nMarian Farbík (9/0),\nTomáš Janíček (19/1),\nJan Jelínek (9/0),\nJan Kraus (26/4),\nJosef Lukaštík (20/1),\nLukáš Opiela (21/0),\nMiloslav Penner (9/0),\nDavid Šmahaj (27/1),\nJaroslav Švach (26/1),\nVlastimil Vidlička (27/0),\nVít Vrtělka (22/0),\nMartin Vyskočil (12/1),\nVáclav Zapletal (13/0),\nIvo Zbožínek (29/3),\nMarek Zúbek (15/1),\nJan Žemlík (5/0),\nLibor Žůrek (10/0) –\ntrenér Petr Uličný (1.–14. kolo) a Pavel Hoftych (15.–30. kolo), asistenti Alois Skácel (1.–17. kolo) a Marek Kalivoda\n\nTomáš Lovásik (12/0/3),\nJan Vojáček (18/0/3) –\nJiří Barcal (2/0),\nLukáš Bodeček (1/0),\nLuis Rodriguez Cléber (8/0),\nJan Flachbart (11/0),\nRené Formánek (4/0),\nLukáš Hartig (14/1),\nRadek Hochmeister (6/0),\nMartin Horáček (10/0),\nTomáš Hořava (6/0),\nMichal Hubník (13/3),\nRoman Hubník (16/0),\nMartin Hudec (6/0),\nAleš Chmelíček (5/0),\nTomáš Janotka (24/4),\nJosef Jindřišek (13/0),\nMarek Kašťák (7/0),\nPetr Kobylík (3/0),\nMartin Komárek (14/0),\nMichal Kovář (1/0),\nRadim König (1/0),\nIvo Krajčovič (2/0),\nMelinho (25/4),\nRadek Nepožitek (1/0),\nLadislav Onofrej (22/1),\nVladimír Peška (4/0),\nJakub Petr (2/0),\nMartin Pulkert (24/0),\nTomáš Randa (28/3),\nFilip Rýdel (24/0),\nVojtěch Schulmeister (25/9),\nPeter Šedivý (6/1),\nAleš Škerle (17/1),\nVojtěch Štěpán (23/2),\nPavel Šultés (3/0),\nMichal Vepřek (16/0) –\ntrenér Vlastimil Palička (1.–4. kolo) a Vlastimil Petržela (5.–30. kolo), asistent Jiří Fryš\n\nLukáš Paleček (1/0/0),\nOldřich Pařízek (30/0/8) –\nPavel Bartoš (9/0),\nTomáš Doležal (1/0),\nPavel Eismann (9/0),\nRené Formánek (16/0),\nJan Halama (15/0),\nMartin Hašek (17/0),\nTomáš Hunal (11/0),\nDaniel Huňa (26/0),\nMarek Jungr (12/0),\nTomáš Kaplan (8/1),\nMichal Klesa (11/0),\nMichal Kropík (7/0),\nMichal Lesák (18/0),\nMartin Leština (6/0),\nMarcel Mácha (19/0),\nJakub Navrátil (23/0),\nStaníslav Nohýnek (6/0),\nRudolf Otepka (29/4),\nKarol Partika (1/0),\nJan Penc (7/0),\nMiloslav Penner (13/1),\nTomáš Pilík (8/0),\nLukáš Pleško (5/0),\nMiroslav Podrazký (9/0),\nMichal Polodna (16/4),\nEmil Rilke (9/1),\nJakub Řezníček (6/0),\nMartin Sviták (22/1),\nRadek Šindel (14/1),\nVítězslav Škácha (1/0),\nJaromír Šmerda (11/0),\nDaniel Tarczal (1/0),\nDušan Tesařík (1/0),\nLukáš Vaculík (9/1),\nJan Vošahlík (13/1) –\ntrenér Pavel Tobiáš (1.–7. kolo), František Barát (8.–17. kolo) a Jiří Kotrba (18.–30. kolo), asistenti Karel Krejčí a František Kopač (8.–30. kolo)\n\nPetr Drobisz (28/0/6),\nTomáš Fryšták (1/0/0),\nVáclav Marek (2/0/0) –\nTiago Henrique Consoni Bernardi (10/1),\nVítězslav Brožík (18/2),\nJaroslav Diviš (1/0),\nPetr Dragoun (9/0),\nPetr Filipský (9/0),\nRadek Görner (24/2),\nOndřej Honka (5/0),\nTomáš Ineman (15/0),\nMilan Ivana (25/4),\nPetr Kaspřák (23/2),\nLukáš Kubáň (10/0),\nOndřej Kúdela (18/0),\nOndřej Lysoněk (21/0),\nVladimír Malár (6/0),\nPavel Malcharek (8/0),\nJakub Mareš (14/0),\nPavel Němčický (26/1),\nVáclav Ondřejka (2/0),\nFilip Racko (23/3),\nJan Rajnoch (5/0),\nFerenc Róth (16/1),\nPetr Spazier (1/0),\nJiří Studík (2/0),\nPetr Stýskala (6/0),\nJan Šimáček (15/0),\nZdeněk Šturma (7/0),\nDarko Šuškavčević (27/0),\nMartin Vozábal (14/0),\nPavel Vrána (15/1),\nPavel Vrba (7/0),\nRóbert Zeher (6/1) –\ntrenér Jiří Plíšek (1.–13. kolo) a Pavel Malura (14.–30. kolo), asistenti Pavel Malura (1.–13. kolo), Luděk Klusáček (1.–17. kolo), Pavel Hoftych (1.–14. kolo), Ivan Ondruška a Martin Hřídel (18.–30. kolo)\n"}
{"id": "49057", "url": "https://cs.wikipedia.org/wiki?curid=49057", "title": "Apulie", "text": "Apulie\n\nApulie (italsky \"Puglia\" ) je kraj v jihovýchodní Itálii. Na severu sousedí s Molise, na západě s Kampánií a na jihozápadě s Basilicatou. Na východě leží Jaderské moře, na jihu a jihozápadě Jónské moře. Jižní část Apulie se rozkládá na poloostrově Salento. Region má rozlohu 19 365,8 km², 4 milióny obyvatel a dělí se na 6 provincií. Hlavním městem je Bari.\n\nKoncem 8 století př. n. l. vznikla na pobřeží Tarentského zálivu řecká osada \"Tarent\", přes niž pak na území nynější Itálie proudila řecká kultura. Ve vnitrozemí tehdy žili illyrští Messapiové. Za doby Římské říše se rozrostl přístav Brindisi, odkud vyplouvaly obchodní lodě do Řecka a Orientu. Později patřilo zdejší území Byzantincům, Langobardům, Arabům i Normanům. Rozvoj regionu nastal ve 12. a 13. st. díky námořnímu obchodu. S příchodem rodu Aragonců nastal úpadek, situace se stabilizovala za vlády Bourbonů. V roce 1861 se Apulie (\"Puglia\") stala součástí Italského království.\n\nApulie je nejméně hornatá část Itálie. Většinu kraje tvoří roviny a nízká kopcovitá krajina. Na nížiny a roviny celkem připadá 53 % rozlohy, nízké kopce zaujímají 45,5 % plochy a hory 1,5 %. Nejvýznamnější hornatina se rozkládá na poloostrově Gargano, na severovýchodě kraje, nejvyšší bod má 1 150 m a vrchy obvykle nepřekračují 1 000 m. Na severozápad, na hranice s Kampánií, velmi omezeně zasahují Kampánské Apeniny. Na severovýchodě leží nížina Tavoliere, ve střední části regionu se rozkládá krasová tabule Murge s nejvyšším bodem 679 m n. m.\n\nRegion Apulie má šest provincií. Hlavním městem Apulie je Bari. Součástí regionu jsou ostrovy Trémiti.\n\n\nSvětové dědictví UNESCO\n\n"}
{"id": "49076", "url": "https://cs.wikipedia.org/wiki?curid=49076", "title": "Sverker I.", "text": "Sverker I.\n\nSverker I. († 25. prosinec 1156) byl švédským králem, vládl v letech 1133–1156. Podle některých teorií byl synem Kola a vnukem Blota-Svena. Byl také nazýván Sverker Kolson nebo Sverker Starý.\n\nSverker byl zakladatelem nové dynastie švédských vladařů – Sverkerovců. V roce 1130 rozpoutal válku s dánským králem Magnusem Nilssonem o švédskou provincii Västergötland. V této válce nakonec zvítězil a dosáhl svého cíle. Získal zpět provincii Västergötland a v roce 1133 se stal králem celého Švédska.\n\nBěhem své dlouhé vlády založil kláštery (i ženské) Alvastra, Nydala a Varnhem. Podle ruských letopisů a záznamů podnikl neúspěšnou křížovou výpravu na východ.\n\nNa Vánoce roku 1156 byl zavražděn po cestě na mši do kláštera Alvastra. To bylo pokládáno za šokující zločin i ve středověku. Za iniciátora byl považován uchazeč o trůn Magnus Henriksson.\n\nSverkerovou první manželkou byla Ulvhild Håkansdotter, vdova po Ingem II., která utekla před svým druhým manželem, dánským králem Nielsem. Jejich dětmi byli:\n\nJeho druhou manželkou byla Richenza Polská, jejímž prvním manželem byl Magnus Nilsson a druhým Volodar z Minsku. Jejich syny byli:\n"}
{"id": "49083", "url": "https://cs.wikipedia.org/wiki?curid=49083", "title": "Okarec", "text": "Okarec\n\nOkarec (česky do roku 1918 \"Vokarec\"; německy \"Wokaretz\", \"Okaretz\") je obec ležící východně od města Třebíče. Nadmořská výška obce je 417 metrů nad mořem. Žije zde obyvatel. Obec patří do správního obvodu obce s rozšířenou působností Náměšť nad Oslavou.\n\nPrvní zmínka o obci se nachází v zakládací listině kláštera a pochází z roku 1104. Obec byla do roku 1919 součásti obce Studenec. Mezi lety byla obec začleněna do okresu Velká Bíteš. V roce 1924 byly založeny spolky Otčina a Domovina. Od roku 2008 jsou zde pořádány POGO slavnosti, které se stávají velice oblíbenými.\n\nV roce 2020 by měla být rekonstruována silnice v obci.\n\n\n\n\n"}
{"id": "49084", "url": "https://cs.wikipedia.org/wiki?curid=49084", "title": "Vápenec", "text": "Vápenec\n\nVápenec je jemnozrnná až celistvá sedimentární hornina. V převážné míře (nad 80 %) je složena z uhličitanu vápenatého (CaCO) ať už ve formě kalcitu, nebo aragonitu. Jako příměsi se vyskytují dolomit, siderit, křemen, jílové minerály a úlomky zkamenělin. Vápenec společně s dolomitem tvoří čtyři pětiny všech sedimentů na povrchu Země.\n\nČisté vápence jsou bílé. Chemicky čistý organodetrický nezpevněný kalový vápenec se nazývá křída. Různé příměsi zabarvují horninu do šeda, červena (oxidy železa), zejména když je vystavena zvětrávání.\n\nVápence vznikají biochemicky a biomechanicky. Biochemicky vzniklé vápence byly vytvořeny biochemickými procesy organismů, například korálové útesy. Biomechanicky vzniklé vápence vznikají nahromaděním skořápek a ulit měkkýšů. Tyto vápence nazýváme \"organogenní\" nebo také \"organodetritické\".\n\nVápence podléhají krasovění. Tvoří rozsáhlé oblasti – krasy. Povrch vápencových skal bývá různě rozbrázděný, doslova rozleptaný. Je to dáno tím, že vápenec se snadno rozpouští vodou, ve které je obsažený oxid uhličitý. Těmto členitým povrchům se říká škrapy. Uvnitř vápencových masívů zase vznikají propasti a rozsáhlé jeskynní systémy, které se často pyšní krásnou krápníkovou výzdobou. \n\nVápence se používají se k výrobě páleného vápna, cementu, drceného kameniva i pro ušlechtilou kamenickou výrobu, v metalurgii, chemickém průmyslu, papírenství a v mnoha dalších oborech. Jemnozrnný vápenec se používá pro tiskovou techniku zvanou litografie (kamenotisk).\n\nVápenec bouřlivě reaguje se zředěnou kyselinou chlorovodíkovou, při jejich kontaktu se uvolňuje oxid uhličitý a vápenec šumí.\n\npálení vápna:\n\nhašení vápna:\n\ntvrdnutí vápna:\n\nČeský kras, Moravský kras, Čížkovice, Olomoucko a Prostějovsko, Pavlovské vrchy, Prachovice, Štramberk, Sušice atd.\n\nSlovenský kras, Slovenské rudohoří atd.\n\nChorvatsko (Dalmácie, pohoří Velebit, Kvarnerský záliv), Slovinsko (pohoří Kras), jižní Francie (Languedoc, Francouzské středohoří), Velká Británie (Portland, Dover), Polsko (Krakovsko-čenstochovská jura), Rumunsko (pohoří Apuseni), Turecko (Pamukkale), Afghánistán (Band-e Amír), Vietnam (zátoka Ha Long), Thajsko (zátoka Phang Nga), Malajsie, Malta, USA (Carlsbadské jeskyně, planina Ozark, Illinois, Indiana) atd.\n\nVápenec je důležitou surovinou pro mnoho odvětví průmyslu.\n\n\n"}
{"id": "49085", "url": "https://cs.wikipedia.org/wiki?curid=49085", "title": "Podnebí", "text": "Podnebí\n\nPodnebí neboli klima je dlouhodobý stav počasí, podmíněný energetickou bilancí, cirkulací atmosféry, charakterem aktivního povrchu a patrně i člověkem. Změny probíhají v dlouhodobých časových úsecích. Podle měřítka rozsahu, v němž se podnebí uplatňuje, se rozeznává makroklima, mezoklima, místní klima a mikroklima. Mikroklima uzavřených prostor se označuje jako kryptoklima.\n\nStudiem podnebí se zabývá klimatologie. Popis podnebí pro určitou oblast, obvykle pro hydrometeorologicky uzavřený celek – povodí, se nazývá klimatografie. Podnebí se popisuje pomocí klimatických prvků, což jsou statistické charakteristiky odvozené z prvků meteorologických. Základními jsou průměry teploty vzduchu a průměrné úhrny srážek. Stručné a souhrnné informace jsou nejčastěji prezentovány v klimagramech (klimogramech).\n\nNa Zemi rozlišujeme různé podnebné pásy: tropický, subtropický, mírných šířek, subpolární a polární (arktický a antarktický). Pro každý pás jsou stanoveny intervaly hodnot základních klimatických prvků jako jsou teplota, srážky, sluneční svit, ale i další. Dále rozlišujeme klima měst, klima hor, klima uzavřených prostor, apod.\nNa základě intenzity vlivu oceánu na podnebí v dané oblasti rozeznáváme podnebí kontinentální a oceánické.\n\nSlovo klima má původ v řeckém \"klimein\" = sklánět se.\n\nZ klimatických prvků se přímo uplatňují srážky, teplota a výpar. Dále se uplatňuje například vítr nebo sluneční svit.\nSrážky společně s výparem ovlivňují stav půdní vláhy. Pokud srážky nad výparem převládají, dochází k přenosu látek z půdního profilu do větších hloubek, naopak při převaze výparu nad srážkami dochází k vzlínání vody s rozpuštěnými látkami z hloubky do svrchních částí půdního profilu. Dlouhodobý nedostatek srážek, resp. jejich přebytek společně s množstvím podzemní vody vede ke vzniku aridních, resp. zamokřených půd. Kromě množství srážek je důležitým faktorem jejich intenzita a skupenství.\n\nTeplota vzduchu ovlivňuje skupenství srážek, teplota půdy má přímý vliv na rychlost půdních procesů (humifikace, dekompozice, aj.). Teplota vzduchu společně s rychlostí větru a slunečním svitem ovlivňuje výpar.\n\nPři dominanci podnebí jako půdotvorného (pedogenetického) faktoru dochází ke vzniku klimatogenních (zonálních) půd.\n\nExistuje několik způsobů pro získání klimatických dat z dávné minulosti. Jedním z nich jsou historické dokumenty, obsahující informace o klimatu a jeho změnách v minulosti. Dalším způsobem jsou vrty do ledovců, v nichž se zachovaly stopy klimatu v dobách, kdy jejich různé vrstvy vznikaly (např. obsah kyslíku nebo CO v atmosféře). Data lze získat také pozorováním a měřením letokruhů ve stromech, které se tvoří různě rychle podle podnebí (teploty, vlhkosti) jednotlivých roků. Pro získání dat se také používají mořské a jezerní usazeniny, v nichž se také uchovaly vzorky ovzduší v minulosti. Všem těmto datům se obecně říká proxy data.\n\n\n"}
{"id": "49089", "url": "https://cs.wikipedia.org/wiki?curid=49089", "title": "Spektroskopie nukleární magnetické rezonance", "text": "Spektroskopie nukleární magnetické rezonance\n\nSpektroskopie nukleární magnetické resonance neboli NMR spektroskopie (zkratka \"NMR\" pochází z angl. \"Nuclear magnetic resonance (spectroscopy)\") je fyzikálně-chemická metoda využívající interakce atomových jader (s nenulovým jaderným spinem, např. C) s magnetickým polem. Zkoumá rozdělení energií jaderného spinu v magnetickém poli a přechody mezi jednotlivými spinovými stavy vyvolané působením radiofrekvenčního záření.\n\nNa základě NMR spektroskopie lze určit složení a strukturu molekul zkoumané látky i jejich množství. Moderními metodami NMR spektroskopie lze zjistit i prostorovou strukturu menších proteinů (do 25 kDa), podobně jako pomocí rentgenové strukturní analýzy.\n\n\n"}
{"id": "49090", "url": "https://cs.wikipedia.org/wiki?curid=49090", "title": "Tolna (župa)", "text": "Tolna (župa)\n\nTolna (česky Tolňanská župa) je župa v Maďarsku, ležící u břehu Dunaje.\n\nŽupa hraničí s župami Somogy, Fejér, Bács-Kiskun a Baránya. Na maďarské poměry je její území poměrně hornaté, nacházejí se zde pahorky Völgység na jihu, u Dunaje jsou také bažiny Sárköz. Kromě řek, kterými jsou již zmíněný Dunaj, tvořící její východní hranici, nebo Sió či Kapos tu jsou pak také ještě i plavební kanály. Žije zde 250 000 lidí, a to na území o rozloze 3 704 km², většinou Maďarů. Největším a hlavním městem je Szekszárd, přesto zde existují i další města, která jsou podobně veliká. Silniční i železniční spojení se zbytkem Maďarska je dobré; vedou sem hlavní železniční tratě přímo z Budapešti.\n\n"}
{"id": "49095", "url": "https://cs.wikipedia.org/wiki?curid=49095", "title": "Mírný podnebný pás", "text": "Mírný podnebný pás\n\nMírný podnebný pás neboli mírné šířky je oblast s mírným podnebím. Mírné šířky leží mezi oblastmi se subtropickým podnebím a oblastmi se subpolárním podnebím. Na severní polokouli leží mírné šířky mezi 40° a 60° severní zeměpisné šířky, v Evropě sahá mírné podnebí až k polárnímu kruhu.\n\nV mírných šířkách probíhá rychlá výměna vzduchových hmot a tlakových útvarů. Všeobecně jsou mírné šířky nejvíce pod vlivem polární vzduchové hmoty a převládajících západních větrů. Pro mírné pásmo je charakteristické střídání čtyř ročních období.\n\nPodle Alisovovy klasifikace podnebí je na severní polokouli mírný podnebný pás omezen z jižní strany letní polohou polární fronty a ze severní strany zimní polohou arktické fronty.\n\nDále může být podnebí mírných šířek rozděleno na 4 typy: pevninské (kontinentální), oceánické, západních břehů pevnin a východních břehů pevnin (monzunové).\n\nV mírných šířkách se vyskytují listnaté, smíšené lesy a jehličnaté lesy, stepi, ale také pouště. V mírných šířkách se pěstuje: pšenice, ječmen, žito, oves,cukrová řepa, vinná réva,brambory,atd.\n\n\n\n\n"}
{"id": "49099", "url": "https://cs.wikipedia.org/wiki?curid=49099", "title": "Spanking", "text": "Spanking\n\nSpanking je anglický výraz pro výprask prováděný v rámci erotické hry. Bývá používán jako součást sexuální předehry nebo jako samostatná, nekoitální forma sexu. Tak je tomu především u sadisticko masochistických vztahů, kde orgasmus je vyvoláván působením, respektive způsobováním bolesti. Přestože tomu tak nemusí být vždy, většinou se spanking řadí mezi praktiky BDSM.\n\nJiž staří Římané… chtělo by se říci s klasikem, ale nejenom Římané, proslulí dnes díky prostopášnostem více než pro své občanské ctnosti. Dejme slovo dílu ještě staršímu, totiž Kámasútře: \"... ženy ze Strírádžje a z Kóšaly jsou stále žádostivé, touží po bolestivých úderech ... pokud žena není zvyklá na bití při tělesném spojení, může křičet \"Dost!\" nebo \"Přestaň!\" nebo může naříkat \"Maminko moje!\" a mezitím se ohlašuje tlumenými vzdechy, pláčem a \"hlasem hromu\". Autor Kámasútry věnuje bití při milostném aktu samostatnou kapitolu a zcela samozřejmě konstatuje, že slouží a vede ke zvýšení požitku. Tutéž zkušenost činí lidstvo průběžně v celé své historii: fyzická bolest u disponovaných osob zvyšuje nebo probouzí sexuální prožitek. Magdalena, žena pláteníka Matěje z Hradce Králové, veřejně zmrskaná v roce 1514, s úžasem konstatovala, že \"… do tý doby žádnýho štěstí nepoznala, a kdyby toho věděla, pro svý štěstí sama sobě šilink (tj. trest mrskání) dáti by kázala\".\n\nVe viktoriánském období nacházíme v dobové pornografii velké množství znázorněných výprasků, sešlehání, bičování a podobných praktik. Stovky a tisíce rytin, fotografií, literárních popisů výprasků, mrskání a bičování popisují a znázorňují fantazie tehdejší doby. Kromě toho existuje několik erotických novel jako např. Lady Bumtickler's Revels, The Whippingham Papers, An Exhibition of Female Flagellants nebo Lady Fuckingham.\n\nSpanking vychází z principů fyzické i psychické stimulace. Fyzická stimulace spočívá zejména v dráždění inervovaných erotogenních partií lidského těla. Psychický aspekt spankingu spočívá zejména v pocitech submisivity, studu a explicitní intimity. Mezi partie drážděné výpraskem patří zejména hýždě, dále pak velké stydké pysky, vnitřní strany stehen a jiná erotogenní místa.\n\nVýprasky mohou nabývat různé intenzity. Samozřejmostí však je důvěra mezi zúčastněnými a meze výprasku. Spanking zpravidla nevede ke zranění, avšak má i tvrdší varianty. Ve své základní formě se tak jedná o čistě erotickou hru, která bývá někdy mylně označována jako brutální a deviantní praktika. Záleží ovšem na úhlu pohledu a samozřejmě na intenzitě výprasku.\n\nKe spankingu se využívá velké množství pomůcek. Do jedné skupiny patří ty jimiž se výprask provádí jako např. rákoska, bičík, důtky, řemen, plácačka, ruka, atp. Do druhé pak fixovací zařízení jako např. Berkleyho koza, atp. Při použití plochých nástrojů je menší riziko zranění.\n\nExistuje mnoho zvyků po celém světě, jejichž náplní je spanking.\n\nV České republice je to pomlázka.\nV Polsku je to takzvané \"Pasowanie\", kdy muži i ženy dostávají na oslavě svých osmnáctých narozenin osmnáct ran opaskem přes zadek. \nV Americe a v Evropě je rozšířen zvyk narozeninový výprask, kdy oslavenec dostane na svých narozeninách na zadek počet ran, který je roven jeho věku, a jednu navíc, nazývanou \"one for growin' on\". Narozeninový výprask by se měl provádět nástrojem \"narozeninové prkénko\", což je dřevěné prkýnko s dírkami, které slouží i jako držák na panáky. Standardní postup je: Nejdříve se do prkénka naskládají panáky s lihovinou, poté se všichni napijí, oslavenec se přehne přes stůl a ostatní se strídají ve vyplácení prkénkem.\n\nČastým mýtem je, že tato praktika přitahuje výhradně muže. Podle četných výzkumů je ovšem záliba v erotickém výprasku rozšířena u obou pohlaví. U žen je však často latentní zejména ze společenských důvodů.\n\n"}
{"id": "49100", "url": "https://cs.wikipedia.org/wiki?curid=49100", "title": "Animal play", "text": "Animal play\n\nAnimal play či pet play je jednou z praktik BDSM. Jedná se o variantu hrátek role play, v níž je submisivní osoba se svým souhlasem uváděna do role zvířete. Animal play nemá nic společného se zneužíváním, nekonsensuálním ponižováním nebo zoofilií. Tak jako v tradičním BDSM zde hraje velkou roli vzájemná důvěra, úcta, odpovědnost a oboustranná partnerská shoda.\n\nPodle druhu zvířete se rozlišují jednotlivé druhy animal play. Jde mimo jiné o:\n\n\n"}
{"id": "49104", "url": "https://cs.wikipedia.org/wiki?curid=49104", "title": "Visual Basic", "text": "Visual Basic\n\nVisual Basic (zkratka VB) je v informatice událostmi řízený programovací jazyk a integrované vývojové prostředí (IDE) od společnosti Microsoft pro jeho programovací model COM. Visual Basic je odvozen od programovacího jazyka BASIC a umožňuje rychlý vývoj aplikací (RAD) s grafickým uživatelským rozhraním (GUI), přístup k databázím prostřednictvím DAO, práci se vzdálenými objekty (Remote Data Objects) nebo objekty ActiveX, jejich tvorbu a správu. Skriptovací jazyky, jako jsou VBA a VBScript, jsou syntakticky podobné Visual Basicu, ale výkonem rozdílné.\n\nProgramátor může napsat aplikaci, která bude používat komponenty poskytované Visual Basicem. Program napsaný ve VB může tedy používat Windows API, ale je zapotřebí deklarovat externí funkci. Poslední vydání byla verze 6, která byla vydána v roce 1998. Podpora Microsoftu skončila v březnu roku 2008 a následníkem byl Visual Basic .NET.\n\nStejně jako programovací jazyk BASIC i Visual Basic byl navržen tak, aby bylo jednoduché se ho naučit a používat. Jazyk je vhodný nejen pro programátory, kteří vytvářejí jednoduché GUI aplikace, ale umožňuje vytvářet i komplexní aplikace. Programování ve VB je kombinace vizuálního aranžování ovládacích prvků (Controls) na formuláři (form), specifikace atributů a akcí na těchto prvcích a psaní doprovodných řádek kódu, který přidává další funkce (rozšiřuje možnosti výsledné aplikace). Pro atributy a akce ovládacích prvků jsou definovány výchozí hodnoty, což programátorovi při psaní programů usnadní práci. Ze začátku měl Visual Basic nedostatky ve výkonu, ale s příchodem rychlejších počítačů a kompilací do nativního kódu se tento problém stal bezvýznamným.\n\nAčkoli můžou být programy zkompilovány jako spustitelné soubory v nativním kódu, stále potřebují přítomnost run-time knihoven s přibližnou velikostí 1 MB. Tyto knihovny jsou implementovány ve Windows od verze 2000. Ve starších verzích tohoto systému musí být dodávány s aplikacemi.\n\nVývojové prostředí obsahuje panel s ovládacími prvky (toolbox), které se přenášejí technikou drag-and-drop na formulář. Ovládací prvky mají přiřazeny atributy a správce událostí (event handler). Výchozí hodnoty jsou poskytovány ve chvíli, kdy je ovládací prvek vytvořen, ale jeho hodnoty, můžou být změněny i programátorem. Mnoho hodnot atributů může být modifikováno i za běhu programu na základě uživatelských akcích nebo změně prostředí, vyvolaných dynamickou aplikací. Například můžeme vložit kód do event handleru pro změnu velikosti formuláře, aby ovládací prvek zůstal ve formuláři vycentrovaný nebo vložením kódu do event handleru pro stisknutou klávesu v textovém poli (textbox) program automaticky překládá text, který byl vložen.\n\nVisual Basic může vytvářet spustitelné soubory EXE, ovládací prvky ActiveX, nebo dynamické knihovny (*.dll), ale primárně je používán k vývoji Windows aplikací a k rozhraní databázových systémů. Dialogová okna s menší funkcionalitou mohou být použita jako pop-up okna. Ovládací prvky poskytují základní funkcionalitu aplikace, přičemž programátor může vkládat další logiku v příslušných event handlerech. Například rozbalení comboboxu (drop-down) automaticky zobrazí jeho list a umožňuje uživateli vybrat položku listu. Event handler je volán ve chvíli, kdy je položka označena a ten potom může spustit kód vytvořený programátorem, který vykoná nějakou akci založenou na vybrané položce.\n\nKomponenta Visual Basicu nemusí obsahovat uživatelské rozhraní, místo toho může poskytovat objekty ActiveX dalším programům přes Component Object Model (COM). To umožňuje serverové zpracování nebo přidávání modulů.\n\n\nTradiční program „Hello world“ vypadá takto:\n\nFunkce, která vypočítá obsah kruhu:\n\n\n"}
{"id": "49107", "url": "https://cs.wikipedia.org/wiki?curid=49107", "title": "Buzici", "text": "Buzici\n\nBuzici (Buzicové) je jméno staročeského panského rodu. Jméno vzniklo pravděpodobně z četného používání jména Budislav (zkráceně Buzek či Buz). Ovšem němečtí historici (Otto Posse, Reinhard Wenskus, Stefan Pätzold) odvozují jméno od jména Burkhard a rod se dává do souvislosti s rodem Wettlinů.\n\nPůvod a počátky tohoto rodu jsou poněkud nejasné, jedním z prvních doložených členů tohoto rodu (jisté je, že se nejedná o zakladatele) je Jetřich z Buzic (někdy též Dietrich, Dětřich či Dětříšek, někdy z Buzkovic), který zemřel ve válce proti Polákům roku 1110 v bitvě u řeky Trutiny. Jetřich je pro tento rod zajímavý i tím, že jeho synové později tvrdili, že přemohl divokou svini beze zbraně, a poté si s její hlavou ozdobil štít. Tímto se do jejich znaku dostala svině. Není bez zajímavosti, že Václav Hájek z Libočan tuto historku přisoudil Bivojovi, čímž tento rod spojil s vojvodou Krokem.\n\nRod lze souvisle sledovat až od Jiříka z Buzce (zemřel po roce 1147). Jeho synem byl Jiřík z Jiříkovic (zemřel po roce 1209), do tohoto roku byl královský stolník. Po něm tento úřad převzal jeho mladší syn Oldřich (\"Vlricus\"), který jej vykonával do roku 1232 (starší se věnoval církevní dráze a byl bezdětný). Pravděpodobně tento Oldřich či nejpozději jeho syn (taktéž Oldřich, zemřel 1271) přejali jméno Zaječek. Každopádně od Oldřicha je o jeho potomcích uvažováno jako o pánech z Valdeka a ze Žebráka pozdější Zajícové z Hazmburka.\n\nZa zánik této větve Buziců bývá považována smrt mladého, bezdětného Zdislava v roce 1248 (syn Oldřicha zemřel po roce 1232).\n\nDruhá větev tohoto rodu začíná Jaroslavem (1193 – asi 1230 nebo 1237), který měl tři syny Heřmana (1213–1224), Budislava a Jaroslava. Přičemž Budislav je považován za zakladatele Lvů z Rožmitálu. Od Budislava dále svůj původ odvozovali ještě páni z Březnice a páni z Třemšína.\n\n\n\n"}
{"id": "49109", "url": "https://cs.wikipedia.org/wiki?curid=49109", "title": "Pšenice", "text": "Pšenice\n\nPšenice (\"Triticum\") je rod jednoděložných rostlin z čeledi lipnicovitých (\"Poaceae\") s přibližně 20 druhy. Zahrnuje jak šlechtěné, tak planě rostoucí druhy. Pšenice jsou jedny z nejstarších kulturních rostlin, pocházejí z jihozápadní Asie.\n\n\nPšenice mají duté kolénkaté stéblo. Květenstvím je kláskový lichoklas s obilkami s výraznou podélnou rýhou. Květů v klásku je 2 až 5. Plevy jsou široké, mnohožilnaté. Pluchy jsou hladké. Pluška je blanitá. Osina je přisedlá k vrcholu pluchy. Plodem je obilka. Pokud zůstává obilka až do zralosti volná a nesrůstá s pluchou a pluškou, patří druh mezi tzv. nahé pšenice. Pšenice, u kterých přirůstá obilka k pluše a plušce, jsou nazývány pšenicemi pluchatými (plevnatými). Barva vzcházejících rostlin je zelená. Jazýček je krátký, po okraji vroubkovaný. Ouška jsou malá, ochmýřená.\n\nTento rod je obvykle členěn na 3 podrody podle stupně ploidieː\n\ndiploidní pšenice se 14 chromozomy (2n = 14):\n\n\ntetraploidní pšenice s 28 chromozomy (2n = 28):\n\nhexaploidní pšenice se 42 chromozomy (2n = 42):\n\nPluchaté pšenice jsou: pšenice špalda (\"T. spelta\" L.), pšenice jednozrnka (\"T. monococcum\" L.) a pšenice dvouzrnka (\"T. dicoccon\" Schrank).\n\nPšenice nahé jsou: pšenice polská (\"T. polonicum\" L.), pšenice setá (\"T. aestivum\" L.), pšenice tvrdá (\"T. durum\" Desf.), pšenice naduřelá (\"T. turgidum\" L.) a pšenice shloučená (\"T. compactum\" Host).\n\nBakterie\n\nHouby\n\nHlístice\n\nViry\n\nArcheologické nálezy dokládají pěstování pšenice jednozrnky na území Íránu již 6 000 let př. n. l.\nNa území České republiky se objevila pšenice setá v neolitu – 5000 let př. n. l.\n\nPšenice poskytují zrno, které se používá jako potravina, krmivo a jako surovina. Zpracovávají se také stébla (sláma) a otruby (semenné slupky). Výhodou pšenice, tak jako u jiných obilovin, je poměrně jednoduchá skladovatelnost a poměrně dlouhá trvanlivost. Pšenice mají vysokou výživnou hodnotu. V Evropě jsou základní potravinářskou surovinou pro výrobu pečiva, těstovin a rozmanitých pokrmů.\n\nPrůmyslově se využívá jako surovina k výrobě škrobu, lihu nebo piva, uvažuje se o energetickém využití pšeničné biomasy jako obnovitelného zdroje energie.\n\nPšenice je komoditní surovinou stejně jako např. kukuřice, měď nebo ropa, se kterou se obchoduje na komoditních burzách.\n\n\n \n"}
{"id": "49129", "url": "https://cs.wikipedia.org/wiki?curid=49129", "title": "Prováděcí předpis", "text": "Prováděcí předpis\n\nProváděcí předpis je právní předpis vydaný na základě konkrétního zákonného zmocnění a určený k upřesnění obsahu právní normy obsažené v zákoně.\n\nPodle Viktora Knappa se sice může stát, že ústava svěří provedení některého svého ustanovení „obyčejnému“ zákonu, ale i tyto zákony jsou stále považovány za právní předpisy originární, primární, neodvozené. Prováděcím předpisem je tak zejména vyhláška ústředního správního orgánu (například ministerstva) nebo nařízení vlády. Charakter prováděcího předpisu mají také nařízení kraje nebo obce, jež jsou vydávány radami těchto samosprávných jednotek v přenesené působnosti státní správy. Tyto nikdy nesmí jít nad rámec zákona, např. zakládat kompetence orgánů, zřizovat nové instituty nebo ukládat nové povinnosti. \n\nPo přijetí Listiny základních práv a svobod a implementaci zásad právního státu do československé, později české ústavy platí, že „\"Každý může činit, co není zákonem zakázáno, a nikdo nesmí být nucen činit, co zákon neukládá\"“ a naopak „\"státní moc … lze uplatňovat jen v případech, v mezích a způsoby, které stanoví zákon.\"“ (čl. 2 Listiny).\n\nPodle Legislativních pravidel vlády prováděcí předpisy smí být vydávány jen na základě výslovného zmocnění zákonem a smí obsahovat jen takové právní normy, které odpovídají zákonnému zmocnění. Jde o zpřísnění zásady \"secundum et intra legem\", tzn. \"podle zákona a v souladu s ním\". Podle přísnějšího výkladu, v souladu s Ústavou, by vyhláška vůbec neměla obsahovat právní normy v úzkém smyslu slova, ale pouze upřesňovat význam právních norem obsažených v zásadě přímo v zákoně. Například v zákoně č. 361/2000 Sb. je obsažena právní norma „účastník provozu… je povinen řídit se dopravními značkami…“, zatímco ve vyhlášce č. 30/2001 Sb. je uveden pouze popis a význam dopravních značek, nikoliv povinnost se jimi řídit. Nařízení vlády stanoví, které látky se považují za návykové, ale právní důsledky tohoto zařazení stanoví přímo různé zákony.\n\nV právu Evropské unie se prováděcí předpisy (zakládající smlouvy používají pojem „prováděcí akty“) přijímají na základě článku 291 Smlouvy o fungování Evropské unie ke stanovení nezbytných jednotných podmínek pro provedení právně závazného aktu Evropské unie (tj. nařízení, směrnice nebo rozhodnutí). Tento základní akt může mít legislativní i nelegislativní povahu a musí prováděcí pravomoci výslovně svěřovat, a to buď Evropské komisi, nebo ve specifických případech Radě Evropské unie. Je-li pravomoc vydávat prováděcí akty svěřena Evropské komisi, podléhá její výkon kontrole členských států Evropské unie podle nařízení Evropského parlamentu a Rady (EU) č. 182/2011 ze dne 16. února 2011, kterým se stanoví pravidla a obecné zásady způsobu, jakým členské státy kontrolují Komisi při výkonu prováděcích pravomocí. Prováděcí akty Evropské unie se označují jako „prováděcí nařízení“, „prováděcí směrnice“ nebo „prováděcí rozhodnutí“.\n\n"}
{"id": "49142", "url": "https://cs.wikipedia.org/wiki?curid=49142", "title": "Aleš Skřivan", "text": "Aleš Skřivan\n\nAleš Skřivan (* 11. listopadu 1944 Uhříněves) je český historik, odborník na světové dějiny pozdního novověku.\n\nNa Filozofické fakultě Univerzity Karlovy v Praze vystudoval dějepis, český jazyk a literaturu a záhy se stal pracovníkem tamní katedry obecných dějin. Dnes působí v Ústavu světových dějin, a to v pozici člena semináře novověkých dějin. Od roku 2000 do roku 2002 zastával funkci proděkana pro vědu. Specializuje se na novověké dějiny mezinárodních vztahů a kolonialismu s akcentem na prostor Rakouska-Uherska a Německa a na oblast Dálného východu. V rámci bakalářského, magisterského i doktorandského studia vychoval desítky mladých historiků. Od roku 2007 přednášel na pozvání vedoucího Katedry antropologických a historických věd Ivo T. Budila v rámci snahy o etablování výuky historie na Filozofické fakultě Západočeské univerzity v Plzni a absolvoval přednáškové pobyty na univerzitách v Německu, Rakousku, Velké Británii a Itálii. Je majitelem a vydavatelem časopisu \"Historický obzor\", vede redakci \"Prague Papers on the History of International Relations\" a zasedá v několika dalších redakčních radách. V minulosti byl rovněž členem pracovní skupiny pro historii při Akreditační komisi MŠMT. Mimo vlastní badatelské, pedagogické a příležitostně i překladatelské práce se věnuje popularizační činnosti, zejména na poli literatury faktu.\n\nJeho synem je prof. PhDr. Ing. Aleš Skřivan ml., Ph.D., který vyučuje nejnovější a hospodářské dějiny na FF ZČU a Vysoké škole ekonomické v Praze.\n\n\n\n"}
{"id": "49160", "url": "https://cs.wikipedia.org/wiki?curid=49160", "title": "Avokádo", "text": "Avokádo\n\nAvokádo je ovoce (botanicky), plod hruškovce přelahodného. Zralý plod je zvenku tmavozelené až černé barvy, uvnitř měkký a světležlutý. Dužina se dobře roztírá. Ve středu plodu se nachází kulatá nejedlá pecka o průměru 3 až 5 cm, která lehce naklíčí i v květináči. Avokádo je 7 až 20 cm dlouhé. Zralé plody váží od 100 g až do 1 kg. Běžná roční sklizeň z jednoho stromu je kolem 120 avokád.\n\nAvokádo je bohatým zdrojem minerálních látek draslíku, mědi, magnezia, fosforu a vitaminy C, E, K, H, B a B (kyseliny pantothenové). Dužina obsahuje jen mizivé množství cukru, zato na ovoce nezvyklé množství tuku (složení mastných kyselin se podobá olivovému oleji).\n\nAvokádo obsahuje persin, který je silně jedovatý zejména pro papoušky, nebo kanárky. Intoxikace těchto zvířat avokádem většinou končí smrtí. Avokádo by se ze stejného důvodu nemělo podávat ani psům nebo kočkám.\n\nV kuchyni: Avokádo se může stát ozdobou slavnostního stolu, pokud plod rozkrojíme, odstraníme pecku a trochu dužiny, vzniklý prostor naplníme třeba hráškem nebo čočkou smíchaných s dužinou a ochucených špetkou zázvoru, pepře a soli. Půlky avokáda můžeme také naplnit šlehanou nivou s křenem, případně s bramborovou kaší nebo jinou směsí podle vlastní fantazie.\n\nAvokádo je velice dobré když ho jíme i syrové nebo tepelně upravené, dá se z něho dělat i velice dobrá zdravá polévka či pomazánka.\nStačí – voda, olej, avokádo, popřípadě sůl, přidáme koření dle vlastní fantazie. Tradiční recept je mexické guacamole.\n\nV léčitelství: Avokádo je ovoce, není však sladké, chutí spíše připomíná ořechy, tomu odpovídá i vysoká energetická hodnota a množství tuků (100 gramů = více než 220 kcal = 920 kJ! a cca 15 g tuků (záleží na stupni zralosti) i přesto se hodí do dietní stravy. Obsažené tuky jsou rostlinného původu, tedy velmi zdravé a velmi dobře zasytí. Avokádo se při dietě hodí obzvláště jako náhražka másla, majonézy či dresinku nebo jako chutná svačinka, je však třeba si dát pozor na množství; má příznivé účinky při chorobách kůže a sliznic, posiluje srdce, snižuje krevní tlak a pomáhá také při nemocech jater, ledvin a močových cest.\n\n\n"}
{"id": "49168", "url": "https://cs.wikipedia.org/wiki?curid=49168", "title": "Centrum pro výzkum veřejného mínění", "text": "Centrum pro výzkum veřejného mínění\n\nCentrum pro výzkum veřejného mínění (CVVM) je výzkumným oddělením Sociologického ústavu AV ČR. Jeho historie sahá do roku 1946, kdy jako součást Ministerstva informací začal fungovat Československý ústav pro výzkum veřejného mínění. Současné Centrum vzniklo v roce 2001 převedením svého předchůdce (IVVM) z Českého statistického úřadu do Sociologického ústavu Akademie věd ČR. \n\nHlavním výzkumným projektem je \"Naše společnost\", v jehož rámci je prováděno deset šetření ročně. Jedná se o průzkum veřejného mínění na reprezentativním vzorku české populace od 15 let, kterého se zpravidla účastní minimálně 1000 respondentů. Do šetření jsou pravidelně řazena politická, ekonomická i další obecně společenská témata. Jsou využívány jak opakované otázky, které umožňují sledovat vývoj zkoumaných jevů, tak náměty nové, reagující na aktuální dění. Díky dlouhodobému a kontinuálnímu charakteru je tento vědecký projekt zkoumání veřejného mínění v České republice ojedinělý a jeho výstupy jsou cenným a pravidelně využívaným materiálem nejen pro odbornou veřejnost, nýbrž také pro studenty nebo žurnalisty.\n\nKromě pravidelných šetření projektu Naše společnost provádí CVVM speciální výzkumy pro další oddělení Sociologického ústavu a pro vnější zadavatele z řad institucí státní správy či výzkumných organizací a univerzit, včetně zahraničních. CVVM se také podílí na mezinárodní spolupráci agentur pro výzkum veřejného mínění Central European Opinion Research Group (CEORG) a v letech 2001 - 2004 participovalo na výzkumném projektu Evropské komise – Eurobarometer. \n\nCVVM pravidelně prezentuje svou práci formou tiskových informací a několikrát ročně pořádá tiskové konference k aktuálním tématům. Součástí popularizační činnosti je i pravidelné vystupování v médiích. Široké veřejnosti je k dispozici archiv obsahující tiskové zprávy od roku 1990. V rámci jednoho z projektů byl zpracován také archiv závěrečných zpráv z výzkumů Ústavu pro výzkum veřejného mínění (a jeho následovníka IVVM) od konce 60. let až roku 1999. Kopie jsou veřejně zpřístupněny v knihovně Sociologického ústavu, knihovně Akademie věd a v Národní knihovně. Datové soubory s výsledky výzkumů jsou předávány do Sociologického datového archivu, který je dále poskytuje k vědeckým a studijním účelům. \n\nCVVM také pravidelně zveřejňuje volební preference politických stran a tyto preference jsou jedny z nejrespektovanějších širokou veřejností. Zároveň jsou velmi blízko reálným ziskům politických stran ve volbách. \n\nPravidelným odborně zaměřeným výstupem je bulletin Naše společnost, který obsahuje stati čerpající z výsledků výzkumů veřejného mínění; završením jednoho z grantových projektů je publikace \"České veřejné mínění: výzkum a teoretické souvislosti\".\n\n"}
{"id": "49173", "url": "https://cs.wikipedia.org/wiki?curid=49173", "title": "Bitva v Dánském průlivu", "text": "Bitva v Dánském průlivu\n\nBitva v Dánském průlivu představovala jednu z mála dělostřeleckých bitev mezi těžkými hladinovými loděmi Německa a Velké Británie během druhé světové války. Došlo k ní 24. května 1941, když se německé uskupení tvořené bitevní lodí \"Bismarck\" a těžkým křižníkem \"Prinz Eugen\" pod velením admirála Lütjense pokusilo v rámci operace \"Rheinübung\" proniknout do Atlantiku, aby podpořilo boj proti britským konvojům. Britové se německé lodě pokusili zastavit jejich napadením v Dánském průlivu a v bitvě se tak Němci střetli s bitevním křižníkem \"Hood\", bitevní lodí \"Prince of Wales\" doprovázených šesti torpédoborci. Střetnutí skončilo těžkou porážkou Royal Navy. Bitevní křižník \"Hood\" byl potopen a bitevní loď \"Prince of Wales\" byla poškozena a zahnána na útěk. Na druhou stranu se však v důsledku poškození z bitvy \"Bismarck\" dostal do potíží s nedostatkem pohonných hmot, byl po bitvě v Dánském průlivu britským loďstvem dále pronásledován a nakonec potopen. Operace \"Rheinübung\" tak nakonec i díky bitvě v Dánském průlivu nemohla být realizována.\n\nNěmecké lodě vypluly z polské Gdyně jako hlavní složka operace Rheinübung, jejímž cílem bylo obě lodi dostat dlouhodobě do Atlantiku za účelem napadání spojeneckých lodí a konvojů. V případě dalšího potenciálního posílení německého svazu o bitevní křižníky \"Scharnhorst\" a \"Gneisenau\" z přístavů v okupované Francii by pak spojenci měli co do činění s velmi silným svazem jehož neutralizace by byla patrně velmi obtížná.\n\nProto byl \"Bismarck\" již od uvedení do služby spojenci aktivně monitorován a po jeho vyplutí dělalo Royal Navy vše pro to, aby byl co nejdříve objeven, dostižen a zničen. Po zjištění, že německé lodi vypluly z Norska se s nimi Britové pokusili vypořádat v prostoru Dánského průlivu západně od Islandu.\n\nPro pokrytí pohybu německých lodí v oblasti Dánského průlivu nasadila britská admiralita hlídku složenou z těžkých křižníků \"HMS Suffolk\" a \"HMS Norfolk\" pod velením kontradmirála Frederica Wake-Walkera, dlícím na \"HMS Norfolk\". \"HMS Suffolk\" byl pro pátrání vybaven lépe, díky nedávno instalovaném radiolokátoru.\n\nPro vlastní bitvu Britové do Dánského průlivu urychleně přisunovali bitevní loď \"HMS Prince of Wales\" a bitevní křižník \"HMS Hood\" se šesti torpédoborci \"HMS Electra\", \"HMS Achates\", \"HMS Antelope\", \"HMS Anthony\", \"HMS Echo\" a \"HMS Icarus\" pod velením viceadmirála Lancelota Ernesta Hollanda.\n\nObě britské těžké lodi však trpěly řadou potíží, jejichž vážnost právě nastávající bitva ukázala v plné vážnosti.\n\nKřižník \"Hood\" byl dlouho považován za nejsilnější bojovou jednotku na světě a i v čase bitvy měl v královském námořnictvu image nejsilnější lodě, což přispívalo k přeceňování jeho síly. Loď přitom trpěla již dlouho známými vážnými konstrukčními nedostatky, z nichž vynikala především nedostatečná ochrana muničních skladišť. Díky nemožnosti křižník postrádat delší čas mimo službu se již roky odsouvala jeho plánovaná přestavba slibující alespoň částečné odstranění nedostatků v konstrukci lodi (především zesílení pancíře – tloušťky – palub, kryjících muniční skladiště z nedostatečných 7,6 cm na 15 cm). Přestože byla loď od ledna do března 1941 na běžné údržbě v loděnicích v Rosythu, s uvedenou slabinou nic podniknuto nebylo a v dané lhůtě ukončení údržby asi ani podniknuto být nemohlo.\n\n\"Prince of Wales\" byla naproti tomu zbrusu nová bitevní loď, uvedená do služby teprve sedm týdnů před bitvou (31. března). To se projevovalo nejen nezkušeností a nesehraností posádky, ale také doposud probíhajícím procesem odstraňování závad na lodi – v okamžiku chvatného vyplutí proti německým lodím opouštěla loď základnu Home Fleet ve Scapa Flow ještě s techniky zbrojovky na palubě. Nedostatky se pak při bitvě na celkovém výkonu lodě projevily.\n\nPři plánování bitvy admirál Holland předpokládal, že jeho skupina zaútočí na německé lodě společně s hlídkujícími křižníky, které se postarají o \"Prinz Eugen\", zatímco \"Prince of Wales\" a \"Hood\" se zaměří na \"Bismarck\". Zároveň ale v průběhu přibližování k Dánskému průlivu dodržoval striktní rádiový klid a proto o svém plánu nespravil admirála Wake-Walkera. Před začátkem bitvy nakonec i původní záměr na koordinovaný útok obou skupin lodí opustil a hlídkující divize křižníků se tak do bitvy vůbec nezapojila.\n\nV bitvě se Hollandovi nepodařilo realizovat ani další jeho záměr – rychlé přiblížení k nepříteli, které mělo zmenšit riziko dopadu granátů z \"Bismarcka\" na \"Hood\" svrchu. Při delší balistické křivce dopadajících střel by se totiž mohla výrazněji projevit hlavní slabina lodi v slabém horizontálním pancéřování palub muničních skladišť. Po přiblížení se počítalo z plošší balistickou křivkou a granáty \"Bismarcku\" měly tedy zasahovat spíše silnější boční pancíř lodi \"Hood\" než paluby, což podle všech předpokladů mělo vést ke snížení nebezpečí průniku německé střely do prostoru muničních skladišť.\n\nHlídkující \"Suffolk\" s německými loděmi navázal vizuální kontakt 23. května v 19:22 a nadále pokračoval ve sledování především za pomoci radaru. V průběhu noci několikrát radarový kontakt ztratil, ale vždy se ho podařilo obnovit.\n\nAdmirál Holland dostal o německých lodích zprávu kolem osmé hodiny večer, když byl se svým svazem ve vzdálenosti cca 300 mil. Po obdržení zprávy zvýšil rychlost lodí na 27 uzlů aby dosáhl plánovaného místa bitvy ve 2:00 zhruba se setměním, které mělo v předpokládaném místě místě bitvy nastat v 1:51. To mělo dát britským lodím výhodu přiblížení ze šera, kdy se měly zároveň německé lodi britským dělostřelcům jasně rýsovat proti zapadajícímu slunci.\n\nV 00:28 \"Suffolk\" kontakt s německými loděmi na delší dobu ztratil a když admirál Holland neměl ještě dalších 90 minut o německých lodích žádné zprávy, rozkázal torpédoborcům pokračovat dále směrem k severu a změnil kurs plavby \"Hood\" a \"Prince of Wales\" na JJZ. Díky špatnému počasí a díky korekci kursu, kterou Němci provedli v 01:41, aby dále sledovali linii Grónského ledovce, britské torpédoborce německou skupinou nezpozorovaly, i když ji minuly zhruba ve vzdálenosti 10 mil. Pokud by nebyla viditelnost snížena na 3-5 mil, německé lodi mohly být odhaleny mnohem dříve a bitva se mohla odehrát zcela jiným způsobem.\n\nKřižník \"Suffolk\" nakonec obnovil kontakt s německou skupinou až kolem 2:45. V té chvíli byly obě britské těžké lodě vzdáleny stále ještě 35 mil na jih mírně před německými. Holland přikázal zvýšit rychlost na 28 uzlů. Situace se začala stávat pro Brity nevýhodnou, protože původní Hollandův plán bitvy spočíval v rychlém přiblížení k nepříteli. Situace se nadále ještě zhoršila poté, co \"Suffolk\" ve 3:20 hlásil další úpravu kursu \"Bismarcku\" a \"Prinze Eugena\" k západu. Obě skupiny lodí se tak pohybovaly téměř rovnoběžně.\n\nHlídky na \"Prince of Wales\" spatřily nakonec německou skupinu až v 5:35 ve vzdálenosti 17 mil. Němci již o britských lodích věděli, varováni jejich hydrofonem kouř a stožáry britských lodí spatřili kolem 5:45. Němci získali již v té chvíli výhodu, protože se přibližovali v kurzu zvaném „položit příčku na T“, ve kterém měli výhodu plné boční salvy. Za této situace měl Holland možnost německé lodě sledovat, vyčkat přiblížení velitele Home Fleet admirála Toveye s bitevním křižníkem \"HMS Repulse\" a bitevní lodí \"HMS King George V\" nebo na nepřítele zaútočit sám. Rozhodl se pro druhou možnost a v 5:37 přikázal zahájit přiblížení k německým lodím. Bouřlivé moře přitom znemožnilo akci torpédoborcům a stejně tak divize křižníků admirála Wake-Walkera byla příliš vzdálena než aby mohla do bitvy zasáhnout.\n\n\"Hood\" zahájil palbu v 5:52 ze vzdálenosti cca 24 km a Holland se při rozkazu o zahájení palby dopustil tragického omylu – přikázal soustředit se na nepřátelskou loď vlevo, kterou ale již nebyl \"Bismarck\" ale \"Prinz Eugen\" – obě lodi si totiž vyměnily pozice aniž to Britové zaznamenali a díky značné podobnosti jejich konstrukce tak na lodi \"Hood\" chybně identifikovali primární cíl střetnutí. I když tento omyl na vlajkové lodi brzy zjistili a Holland změnil svůj původní rozkaz, děla \"Hoodu\" by se musela po přenosu palby na jinou loď opět na nový cíl zastřelovat a k tomu již nedal \"Bismarck\" dělostřelcům na britské vlajkové lodi dost času.\n\nObě britské lodi se zároveň přibližovaly k německým lodím v úhlu, který znemožňoval využít jejich zadních dělových věží, čímž snížili svou palebnou kapacitu těžkých děl z 18 na 10, úhel přiblížení ale zároveň nebyl takový, aby umožnil co nejrychlejší zkrácení vzdálenosti a zmenšil tak riziko zasažení křižníku \"Hood\" do nejcitlivějších míst.\n\nDělostřelci na \"Prince of Wales\" \"Bismarcka\" identifikovali od počátku správně a jak je zřejmé ze záznamu průběhu bitvy, jejich děla začala střílet v 5:53. Hned po první salvě došlo k poruše jednoho z děl v dělové věži A a nadále tedy až do úpravy kursu díky nevhodně zvolenému přiblížení v dělostřeleckém souboji bylo na straně Britů používána ke střelbě pouze 4x380mm a 5x356mm oproti 8x380mm a 8x203mm obou německých lodí, které plnými bočními salvami pálit mohly.\n\nZa této pro Brity velmi nevýhodné situace navíc platil rozkaz admirála Hollanda, že \"Prince of Wales\" se má držet v blízkosti vlajkové lodi, což znamenalo, že němečtí velitelé mohli pohyb obou lodí reagovat jako na pohyb lodi jedné a měli snazší odhad vzdálenosti pro střelbu. Tato vzájemná poloha obou lodí měla teoreticky usnadňovat koordinaci zaměřování a řízení palby, protože každá loď mohla lépe identifikovat dopady vlastních salv a provádět lépe korekce vlastní střelby, popř. by bylo možno palbu koordinovat z jedné lodi za pomoci systému \"Admiralty Fire Control Clock\" (AFCC), těchto potenciálních výhod ale pravděpodobně britští dělostřelci nevyužili, nebo využití nepřineslo očekávaný efekt.\n\nBritové (podle dochovaných záznamů z \"Prince of Wales\") měli také nevýhodu zaměřování proti silnému větru a vlnobití, což vedlo k nemožnosti používat dálkoměry s větším rozpětím (13 m a 9,1 m) umístěné na více stabilních místech bitevní lodi – dělových věží A a B – a namísto toho tak prováděli zaměřování za pomoci vysoko položených dálkoměrů s menším rozpětím (4,6 m) na velitelských nástavbách, které docilovaly nižší přesnosti.\n\nKřižníky \"Suffolk\" a \"Norfolk\" se sice snažily z vlastní iniciativy zaútočit na \"Bismarck\" také, ale byly příliš daleko a neměly dostatečné rezervy v rychlosti aby se stihly za daných okolností dostatečně rychle k německé lodi přiblížit.\n\nZe záznamu palby dělostřelců na \"Prince of Wales\" plyne, že zasáhli \"Bismarcka\" před změnou kursu po zničení křižníku \"Hood\" z 18 vypálených salv celkem třikrát – šestou (exploze granátu z této salvy zničila velitelský člun a poškodila katapult), devátou (granát z této salvy neexplodoval a prolétl skrze příď \"Bismarcka\") a třináctou salvou (granát z této salvy zasáhl \"Bismarcka\" pod čarou ponoru, pronikl dovnitř a tam explodoval. Druhý zásah zničil řadu zařízení potřebná pro čerpání paliva a znemožnil mimo jiné také přístup k přední nádrži pohonných hmot, čímž byla loď ochuzena cca o 1000 tun paliva. Z lodi vytekla část nafty a zároveň dovnitř pronikla mořská voda, která způsobila náklon 9° ponoření boku lodi o 2 m. Po odpálení salvy č. 18 (poslední před manévrem, vyhýbajícím se troskám křižníku \"Hood\") nicméně zůstala funkční pouze 3 děla ze 4 ve věži A, obě 2 děla ve věži B a pouze 2 děla ze 4 v dělové věži X.\n\n\"Hood\" nedocílil vůbec žádných zásahů a proto není zcela vyloučeno, že i po vydání opravného rozkazu pokračoval v palbě na křižník \"Prinz Eugen\" a nepodařilo se mu přenést palbu započatou na nesprávný cíl.\n\nNěmci zahájili palbu až v 5:55 a hned první salvou \"Hooda\" zasáhli, čímž způsobili menší požár připravené munice pro 102mm kanóny. Tento požár však nebyl příliš nebezpečný, nerozšířil se a nezpůsobil pozdější explozi lodě. Nepotvrzeny zůstávají další domnělé zásahy lodě u paty můstku a radaru.\n\nV 6:00 admirál Holland nařídil další úpravu kursu na souběžný kurz s německými loděmi, která měla umožnit zapojení zadních dělových věží obou lodí do boje. Během provádění tohoto obratu dopadla na jeho palubu ze vzdálenosti asi 9 mil salva z \"Bismarcka\" a jak se zjistilo z pozdějších výpovědí posádky \"Prince of Wales\", zasáhla britskou loď v oblasti mezi hlavním stožárem a zadní dělovou věží X.\n\nStřela pronikla až do skladiště střelné bavlny pro menší děla ráže 102mm, kde vybuchla. Hned nato se objevil obrovský sloupec plamenů, šlehajících do výšky stovek metrů, následovaný obrovskou explozí, která loď v oblasti mezi středem lodi a dělovou věží Y roztrhla na dva kusy. Záď se ihned potopila a přední část lodi ji po třech minutách následovala. Pozoruhodné je, že přední věž ještě v tom čase stačila jednou vystřelit. Trosky z výbuchu přitom dopadaly do značné vzdálenosti – i na palubu \"Prince of Wales\", vzdáleného v tu dobu asi 800m. Britské lodě se v okamžiku potopení \"Hooda\" nacházely na poloze . Z posádky křižníku, čítající včetně admirála Hollanda v okamžiku zásahu 1418 mužů, se zachránili pouze 3 (Ted Briggs, Bob Tilburn a Bill Dundas) a byli později vyloveni torpédoborcem \"HMS Electra\".\n\nAnalýzou fotografií vraku, pořízených expedicí v roce 2001, byl zjištěn jako nejpravděpodobnější scénář zničení lodi následující průběh událostí: nejprve 380mm granát z německé lodi pronikl do muničního skladiště nábojů pro 102mm děla. Exploze tam umístěné munice vedla k onomu vysokému sloupci ohně. Zároveň se touto explozí oheň rozšířil do skladiště munice 380mm děl, jejíž exploze vzápětí loď roztrhla vedví.\n\nPo potopení bitevního křižníku \"Hood\" se \"Prince of Wales\" ostrým manévrem vyhnul jeho troskám. Při tomto manévru došlo k zablokování výtahu, transportujícího munici do věže X a proto se zadní dělová věž po odpálení salvy 20 odmlčela. Palebná kapacita \"Prince of Wales\" byla tedy v tomto okamžiku snížena na polovinu, pouze 5 děl v předních dělových věžích bylo nadále schopno palby. Potíže s omezením palebné kapacity však zaznamenali i na německých lodích\n\nNový kurs \"Prince of Wales\" však přivedl loď blíže k německé skupině a loď se tak ocitla pod jejich koncentrovanou palbou. V tom období byla čtyřikrát zasažena děly \"Bismarcku\" a třikrát děly \"Prinze Eugena\". Během těchto zásahů zahynulo 13 a zraněno bylo 9 členů posádky. Díky utrpěným škodám a celkově problematickému stavu lodi, čelící navíc přesile se kapitán Leach rozhodl stáhnout \"Prince of Wales\" pod ochranou kouřové clony kolem 6:10 z boje. Toto rozhodnutí bylo pravděpodobně šťastné, protože pokračování v původním kursu by loď přivedlo do cesty torpédům, která se chystal na britskou loď vypálit křižník \"Prinz Eugen\".\n\nAčkoliv měly německé lodi možnost v bitvě pokračovat a \"Prince of Wales\" dorazit, admirál Lütjens se rozhodl boj přerušit. Při té příležitosti došlo k ostré výměně názorů mezi ním a kapitánem lodi Lindemannem, který chtěl naopak získanou iniciativu využít a v boji pokračovat. Lütjens se však do písmene mínil řídit rozkazy velkoadmirála Raedera a nechtěl ohrozit původní cíl celé operace \"Rehinübung\", kterým bylo útočit na britské obchodní, nikoliv válečné loďstvo a nechtěl se proto vypořádáním s britskou lodí zdržovat. Lindemann považoval vypořádání se s \"Prince of Wales\" za otázku 2 až 3 hodin, což by německé lodi nemělo nijak ohrozit, protože admirál Tovey byl v okamžiku střetnutí ještě asi 300 mil daleko. Lütjens nicméně Lindenmannovi neposkytl žádné vysvětlení a ani s ním o věci nemínil diskutovat. Nařídil, aby se skupina vydala západním směrem a dalšího boje se zdržela. Je možné, že jeho rozhodnutí podpořil také fakt, že \"Bismarck\" během střetnutí spotřeboval 93 z celkového počtu 353 protipancéřových granátů, které loď vezla. Tímto rozhodnutím tak byla bitva z německé strany fakticky ukončena.\n\nZbývající lodě skupiny zemřelého admirála Hollanda – poškozená bitevní loď \"Prince of Wales\" a torpédoborce – přešly pod velení kontradmirála Wake-Walkera. Ten se teoreticky mohl rozhodnout v boji pokračovat, po zhodnocení situace však znovunapadení německých lodí pokládal za nepřiměřené riziko a proto se rozhodl německé lodi pouze sledovat a vyčkat připlutí skupiny admirála Toveye. Toto jeho rozhodnutí bylo později kritizováno.\n\nMezi 06:19 a 06:25, \"Suffolk\" vypálil 6 salv ve směru k německým lodím, poté, co zaznamenal falešný odraz na obrazovce radaru. \"Suffolk\" měl v tu dobu ve skutečnosti německou skupinu daleko za hranicí svého dostřelu.\n\nNa \"Bismarcku\" se za pomoci palubních potápěčů se podařilo zastavit vnikání vody, nepodařilo se ale zabránit úniku paliva. Náklon musel být kompenzován částečným zaplavením komor na zádi. Znehodnocením části paliva a zničením podávacích čerpadel byl ztracen přístup k 1000 tunám paliva, čímž se \"Bismarck\" dostal do problému s jeho nedostatkem. Pokusy o přepuštění paliva do nádrží s funkčními čerpadly selhaly. Díky nutnosti opustit kotelnu č. 2 v důsledku vody proniklé přídí lodi došlo také ke snížení maximální dosažitelné rychlosti o cca 2 uzly.\n\nV důsledku poškození lodi se rozhodl admirál Lütjens operaci \"Rheinübung\" přerušit a vrátit se k opravám do přístavu. Zatímco kapitán Lindemann navrhoval návrat do Norska, Lütjens se neodvážil proplouvat zpět \"Dánským průlivem\" a zároveň chtěl splnit původní rozkaz ohledně proniknutí do Atlantiku. Nařídil proto zamířit do francouzského Saint-Nazaire, ačkoliv přístav Brest byl blíže – byl totiž také v dosahu britských letadel. Zároveň rozhodl o tom, že se obě německé lodě od sebe oddělí. Zatímco byl \"Bismarck\" nakonec britským loďstvem dostižen a 27. 5. 1941 potopen, \"Prinz Eugen\" nakonec 1. 6. 1941 ve 14:40 dorazil do přístavu Brest.\n\nPoškození \"Prince of Wales\" nebylo tak vážné, aby se nemohla ještě zúčastnit pokračující honičky za německou lodí, nicméně 25. 5. v časných ranních hodinách po dočasné ztrátě kontaktu s německou lodí, v tu dobu již plující osamoceně, se bitevní loď musela pro ztenčující se zásobu paliva vrátit na základnu.\n\nPodobně na tom byl i křižník \"Suffolk\", který se na zpáteční cestu vydal 25. 5. ve večerních hodinách.\n\nPouze křižník \"Norfolk\" se zúčastnil honičky až do závěrečného dělostřeleckého souboje a zničení německé vlajkové lodi.\n\nBitevní loď \"Prince of Wales\" se Britům povedlo v poměrně krátkém čase opravit a bitevní loď tak mohla být ještě na sklonku téhož roku spolu s bitevním křižníkem \"Repulse\" vyslána k posílení anglické dálnovýchodní flotily, kde byly nakonec obě lodi potopeny.\n\nBritské veřejné mínění bylo sice nakonec poněkud upokojeno pozdějším dostižením a zničením německé bitevní lodi, nicméně stále žádalo vysvětlení jak mohl britský svaz v situaci dvojnásobné převahy nad protivníkem utrpět tak zdrcující porážku. V oficiálních vyjádřeních byla snaha svést výsledek bitvy na štěstí, které přálo Němcům, když zasáhli přesně muniční skladiště bitevního křižníku. Svou roli jistě hrály i technické nedostatky lodi. Možná také v důsledku úmrtí admirála Hollanda, jehož taktické vedení bitvy byla pozdějšími analýzami označována ze jednoznačně hlavní příčinou britského neúspěchu, se jeho odpovědnost v oficiálních vyjádřeních neakcentovala.. Snad nejnovější analýza vycházející z průzkumu vraku bitevního křižníku \"Hood\", provedeného v roce 2012, naopak vinu admirála Hollanda relativizuje díky poloze kormidla lodi, zjištěného ponorkou na vraku v hloubce 2830m.\n\nPrůběh bitvy a především zničení lodi \"Hood\", kde se Němcům podařilo vybojovat přesvědčivé taktické vítězství s papírově mnohem silnějším soupeřem bylo Němci náležitě propagandisticky využito. V důsledku oslavných tirád, které spustila Goebbelsova masmédia a současně přicházejících zprávách o dalších úspěších Němců v boji s Royal Navy o ostrov Kréta se podařilo německou veřejnost dostat téměř do stavu euforie.\n\nStrategické důsledky bitvy však pro Němce v důsledku nutnosti přerušení operace \"Rheinübung\" a následného potopení německé vlajkové lodi již tak růžové nebyly. Plán napadání spojeneckých konvojů německými hladinovými plavidly byl v důsledku po bitvě následujícího zničení lodi \"Bismarck\" vážně zpochybněn – Němci se již dříve s ostatními těžkými loděmi na západofrancouzském pobřeží – bitevními křižníky \"Scharnhorst\" a \"Gneisenau\" – neodvážili zaútočit na konvoje, provázené často sice pomalými, ale zato vysokou palebnou silou disponujícími britskými bitevními loděmi třídy \"Revenge\", \"Queen Elisabeth\" a \"Nelson\". V období leden-březen 1941 tak na výpadech ze St. Nazaire potopily jen 22 převážně osamocených lodí o celkové tonáži 116 000 BRT. Po spojení s lodí \"Bismarck\" by si německý svaz mohl směle troufnout i na konvoje, doprovázené doposud příliš silným doprovodem.\n\nNebýt poškození \"Bismarcka\", způsobených děly \"Prince of Wales\" se Britům nemuselo podařit německou loď dostihnout a celá operace \"Rheinübung\" se mohla Němcům podařit tak, jak původně plánovali.\n\n\n"}
{"id": "49181", "url": "https://cs.wikipedia.org/wiki?curid=49181", "title": "Antoine Doinel", "text": "Antoine Doinel\n\nAntoine Doinel je filmová postava v několika filmech režiséra F. Truffauta. V autobiografických filmech \"Nikdo mne nemá rád\", \"Ukradené polibky\", \"Rodinný krb\" a \"Láska na útěku\" hráli v hlavních rolích Jean-Pierre Léaud (Antoine Doinel) a Claude Jade (Christine Darbon-Doinel).\n"}
{"id": "49184", "url": "https://cs.wikipedia.org/wiki?curid=49184", "title": "Planá (Hromnice)", "text": "Planá (Hromnice)\n\nPlaná je vesnice ve východní části okresu Plzeň-sever, část obce Hromnice, 18 km severovýchodně od Plzně. Rozloha katastrálního území \"Planá u Nynic\" je 225,04 ha a PSČ všech adres je 330 11. V roce 2011 zde trvale žilo 93 obyvatel.\n\nPrvní písemná zmínka o vesnici pochází z roku 1115.\n\nPlaná sousedí na severu s Kaceřovem, na jihovýchodě na druhém břehu Berounky se vsí Vranovice, na jihu s Nynicemi a na západě s Chotinou. Ves leží na okraji přírodního parku Horní Berounka.\n\nV vsi se nachází historická fara a kostel. Původně gotický kostel Nanebevzetí Panny Marie byl v letech 1752–1753 přestavěn v barokním stylu a rozšířen o západní přístavbu. V presbytáři se nacházejí gotické nástěnné malby z konce 14. století (postavy apoštolů a christologický cyklus.) Původní vybavení kostela pochází z roku 1700, ale v roce 1949 byl inventář poničen požárem. Poté byl v letech 1953–1955 opraven. Varhany mají klasickou barokní disposici. Kostel je již delší dobu ve špatném stavu, proto byla v srpnu 2005 zahájena sbírka na jeho opravu. V roce 2013 střechu kostela poškodil pád 300 let staré lípy. Střecha byla po nehodě částečně opravena.\n\nNa protějším břehu Berounky se na ostrožně (ovšem již v katastrálním území Olešná u Radnic) nachází pozůstatky hradiště Radná, které bylo osídleno v době bronzové, době halštatské a v raném středověku.\n\n"}
{"id": "49186", "url": "https://cs.wikipedia.org/wiki?curid=49186", "title": "Souhvězdí Hodin", "text": "Souhvězdí Hodin\n\nHodiny je jedno z 88 souhvězdí moderní astronomie, leží na jižní obloze, s deklinaci okolo -55 stupňů. Zavedl ho Nicolas-Louis de Lacaille v roce 1754 pod názvem Kyvadlové hodiny (z lat. \"Horologium Pendulum\" anebo \"Horologium Oscillatorium\") na památku nizozemského vynálezce Christaana Huygense.\n\nSouhvězdí obsahuje jen jednu hvězdu jasnější než čtvrtá hvězdná velikost a tou je Alfa Horologii s magnitudou 3,38. Je to oranžový obr vzdálený 115 světelných let. Beta Horologii je bílý obr vzdálený 290 ly. Ióta Horologii je hvězda vcelku podobná našemu Slunci a obíhá ji extrasolární planeta. R Horologii je proměnná hvězda typu Mira Ceti.\n\nHodiny obsahují rozličné galaxie, leč nejsou moc jasné. Celkově je to oblast chudá na jasné objekty. Obsahuje jen jednu jedinou jasnější hvězdokupu a tou je NGC 1261.\n\nV českých zeměpisných šířkách vychází nad obzor sotva do výšky jednoho stupně a to o půlnoci na přelomu listopadu a prosince. Pozorovat ho mohou obyvatelé zeměpisných šířek 23° a jižnějších. Najdeme ho pod Eridanem u jeho nejjasnější hvězdy Achernar.\n\n"}
{"id": "49187", "url": "https://cs.wikipedia.org/wiki?curid=49187", "title": "Souhvězdí Sítě", "text": "Souhvězdí Sítě\n\nSíť je jedno z 88 souhvězdí moderní astronomie, leží na jižní obloze. Zavedl ho Nicolas-Louis de Lacaille roku 1754. Původní název byl \"Kosočtvercová síť\" (Reticulum romboid), zřejmě podle měřícího přístroje používaného vedle dalekohledu.\n\nNejjasnější hvězdou je Alfa Reticuli, patřící do spektrální třídy G<nowiki>6</nowiki>, o hvězné velikosti 3,35. Ve vzdálenosti 49\" má malého fyzického průvodce s magnitudou 11,9. Dále následují hvězdy beta (3,85 mag), epsilon (4,44 mag), gama (4,51 mag) a delta (4,56 mag). Všechny jsou oranžové barvy a dodávají souhvězdí oranžový vzhled zejména v triedrech. Hvězda beta Reticuli má ve vzdálenosti 14\" průvodce o magnitudě 8,1. Epsiolon Reticuli má též společníka, který je od něj na obloze vzdálený 14\" a má magnitudu 12,5. Neví se však, zda je to jen optická nebo skutečná dvojhvězda. Vizuální dvojhvězda rozlišitelná už pouhým okem je zeta Reticuli. Její složky s magnitudou 5,2 a 5,5 dělí vzdálenost 310\". Tato dvojice je skutečný, gravitačně provázený, pár a za svůj široký rozestup vděčí tomu, že jsou k Zemi dost blízko, jen 39 ly a zároveň mají své složky od sebe velmi vzdálené.\n\nDo souhvězdí zasahuje část nadkupy galaxií Horologium-Reticulum.\n\nSouhvězdí Sítě je malé, patří mezi deset nejmenších souhvězdí oblohy. Jeho čtyři nejjasnější hvězdy tvoří poměrně výrazný tvar protánutého kosočtverce anebo diamantu. Lze ho vyhledat pomocí jasných vzdálenějších hvězd – v poloviční vzdálenosti mezi hvězdami Canopus z Lodního Kýlu a Achernarem z Eridanu. Pomůckou při jeho hledání může být i Velké Magellanovo mračno, které se nachází v sousedních hvězdách.\n\n"}
{"id": "49189", "url": "https://cs.wikipedia.org/wiki?curid=49189", "title": "Souhvězdí Malého vodního hada", "text": "Souhvězdí Malého vodního hada\n\nMalý vodní had je jedno z 88 souhvězdí moderní astronomie, leží na jižní obloze. Zavedli ho nizozemští mořeplavci Pieter Dirkszoon Keyser a Frederick de Houtman. Johann Bayer ho roku 1603 zobrazil ve svém atlase \"Uranometrie\" a pomohl tak jeho rozšíření.\n\nŽádná z hvězd Malého vodního hada nemá vlastní jméno. Alfa Hydri má zdánlivou hvězdnou velikost 2,86 a je od Země vzdálená 71 ly. Je druhou nejjasnější hvězdou souhvězdí. Beta Hydri je známá tím, že má stejný spektrální typ jako Slunce - G<nowiki>2</nowiki>. Proto se o ní hovoří jako o sesterské hvězdě Slunce, rovněž není ve vývoji o mnoho dále. Gama Hydri, poslední jasná hvězda v souhvězdí, je od nás dále než předešlé dvě hvězdy, až 214 ly, a je červeným obrem. Hvězdy alfa, beta a gama vytvářejí přibližně rovnoramenný trojúhelník.\n\nPouhým okem neviditelná HD 10180 sedmé hvězdné velikosti je neobyčejná tím, že ji obíhá minimálně šest, možná až sedm exoplanet.\n\nOptickou dvojhvězdou rozlišitelnou už pouhým okem je pí Hyi. Obě její složky mají podobnou magnitudu. Jako mnoho takových širokých dvojhvězd, i tyto dvě ve skutečnosti v prostoru nemají nic společného. Kromě této dvojice souhvězdí ještě nabízí dvojhvězdu H3475.\n\nJako souhvězdí ležící daleko od galaktické roviny je Malý vodní had velmi chudý na objekty. Jeho nejjasnější galaxie je NGC 1511.\n\nDaleko na jihu ležící Malý vodní had vyplňuje prostor mezi dvojici Magellanových mračen, jasným Achernarem z Eridana a jižním nebeským pólem. Z území České republiky je neviditelný. Pozorovatelný je až v oblastech jižně od 32. a celý až od osmé rovnoběžky.\n\n"}
{"id": "49192", "url": "https://cs.wikipedia.org/wiki?curid=49192", "title": "Souhvězdí Tabulové hory", "text": "Souhvězdí Tabulové hory\n\nTabulová hora (lat. Mensa) je jedno z 88 souhvězdí moderní astronomie, leží na jižní obloze. Souhvězdí zavedl Nicolas-Louis de Lacaille v roce 1754 na planině nedaleko dnešního Kapského Města v Jižní Africe. Bylo pojmenováno podle stolové hory Table Mountain nacházející se v Jihoafrické republice u Mysu Dobré naděje.\n\nTabulová hora sestává ze slabých hvězd. Jeho bezejmenná Alfa Mensae má hvězdnou velikost jen 5,09. Je to nejslabší alfa vůbec a to nejen co se týče zdánlivé, ale také absolutní hvězdné velikosti. Patří do málo početné skupiny hvězd slabších než Slunce, které je možné vidět pouhým okem. Zařazujeme ji do spektrálního typu G<nowiki>6</nowiki> hlavní posloupnosti a je jen 33,1 světelných let daleko, čímž patří k našim nejbližším hvězdám.\n\nBeta Mensae se promítá do Velkého Magellanova mračna, ale leží samozřejmě daleko před ním. Gamu Mensae uvádí kniha Obloha na dlani jako nejjasnější hvězdu souhvězdí s magnitudou 5,06, podle dnešních poznatků je však o něco slabší než alfa. Obloha na dlani též udává pro zmiňované tři hvězdy jiný spektrální typ - K - stejně jako novější zdroje.\n\nDalší hvězdou podobnou Slunci v tomto souhvězdí je Pí Mensae. Ačkoliv je svítivější než Alfa Mensae a o 49 % svítivější než naše Slunce, jeví se velmi slabá, protože leží ve vzdálenosti 59 světelných let od nás. U pí Men byla objevena exoplaneta s hmotností 10 Jupiterů. Její průměrná vzdálenost od mateřské hvězdy je 3,29 AU.\n\nV souhvězdí se nenachází mnoho objektů, které by stály za pozornost. Ze sousedního souhvězdí (viz souhvězdí Mečouna) však do tohoto nevýrazného a malého souhvězdí zasahuje Velké Magellanovo mračno. Za výborných pozorovacích podmínek v něm velkým triedrem anebo teleskopem můžeme spatřit množství slaboučkých hvězd, někde uspořádaných do shluků a mlžnatých skvrnek. I nejjasnější hvězdokupy Velkého Magellanova mračna zasahující do tohoto souhvězdí však mají jen magnitudu 10 nebo vyšší.\n\nVe čtyřech hlavních hvězdách Tabulové hory - alfa, beta, gama a éta - bychom měli vidět lichoběžníkovou horu přikrytou Velkým Magellanovým mračnem jako ubrusem. Všechny hvězdy jsou však velmi slabé, souhvězdí působí téměř jako prázdná oblast na obloze. Střed Tabulové hory leží asi 25° jižně od druhé nejjasnější hvězdy noční oblohy - Canopa.\n\n"}
{"id": "49195", "url": "https://cs.wikipedia.org/wiki?curid=49195", "title": "Souhvězdí Chameleona", "text": "Souhvězdí Chameleona\n\nChameleon je jedno z 88 souhvězdí moderní astronomie, leží na jižní obloze. Zavedli ho nizozemští mořeplavci Pieter Dirkszoon Keyser a Frederick de Houtman. Johann Bayer ho v roce 1603 zobrazil ve svém atlase Uranometria a pomohl tak k jeho rozšíření. Souhvězdí představuje ještěra měnícího barvu kůže.\nNejjasnější hvězda souhvězdí, bezejmenná Alfa Chamaeleontis, patří k nejslabším alfám na obloze. Dosahuje zdánlivé hvězdné velikosti 4,06. Má spektrální typ F5 a je od nás vzdálená jen 63,5 světelných let. Její spektrum je opravdu nezvyklé: má vysoké zastoupení lithia i dusíku, což astronomové nedokážou vysvětlit - buď totiž bývá (u mladých hvězd) vysoké zastoupení lithia, nebo (u starých) dusíku.\n\nV tomtéž zorném poli triedru jako alfa Cha se nachází i théta Cha, díky čemuž působí jako volná dvojhvězda s poměrně vyrovnanými složkami. Ve skutečnosti ale spolu tyto hvězdy vůbec nesouvisí. Samotná théta je přitom optickou dvojhvězdou. Úhlová vzdálenost složek je 31\".\n\nDalší optická dvojhvězda souhvězdí je delta Cha. Její složky s hvězdnými velikostmi 4,45 a 5,46 jsou od sebe v triedru dobře rozlišitelné. Navíc jsou barevně kontrastní. Dělí je od sebe úhlová vzdálenost 6'-7'.\n\nBeta Cha je žhavá modrobílá hvězda. Teplota na jejím povrchu dosahuje přibližně 13 000 K. Oproti ní je gama Cha velmi chladným objektem. S teplotou „jen“ 3 500 K. Navíc je o 0,13 magnitudy jasnější než beta.\n\nAčkoli Chameleon leží mimo Mléčnou dráhu, právě v ní se nachází nám nejbližší hvězdotvornou oblast. Má označení Chameleon 1. Její nejviditelnější částí je reflexní mlhovina IC 2631.\n\nPlanetární mlhovina NGC 3195 zabírá na obloze plochu o velikosti Jupitera. Jde o poměrně slabý objekt, v kategorii planetárních mlhovin středně jasný, ale žádný jasnější objekt se už blíže k jižnímu světovému pólu nenachází.\n\nZ galaxií je možno uvést nejjasnější NGC 2915 o zdánlivé hvězdné velikosti 12,6.\n\nChameleon je jedno z malých a slabých jižních souhvězdí nepozorovatelných z území Česka. Jeho pět nejjasnějších hvězd má přibližně stejnou zdánlivou hvězdnou velikost mezi 4,05 a 4,45. Ty tvoří úzký nepravidelní čtyřúhelník protažený ve směru východ-západ. Alfa je na jeho západním konci. Tvar souhvězdí se dá lehce najít za tmavé noci, ne však v blízkosti prosvětlených míst.\n\n"}
{"id": "49197", "url": "https://cs.wikipedia.org/wiki?curid=49197", "title": "Souhvězdí Mouchy", "text": "Souhvězdí Mouchy\n\nMoucha je souhvězdí na jižní obloze. Jde o dvanácté nejmenší souhvězdí moderní astronomie.\n\n\n"}
{"id": "49199", "url": "https://cs.wikipedia.org/wiki?curid=49199", "title": "Dalmácie", "text": "Dalmácie\n\nDalmácie (chorvatsky \"Dalmacija\", italsky \"Dalmazia\", německy \"Dalmatien\") je historická země při východním pobřeží Jaderského moře, rozdělená dnes mezi Chorvatsko (většina území) a Černou Horu.\n\nChorvatská část Dalmácie sahá od poloostrova Prevlaka na jihu až po neobydlený ostrov Sveti Grgur na severu. Nacházejí se zde tři celé chorvatské župy a části dalších tří žup. K černohorské části Dalmácie patří Boka Kotorska. Kromě samotného pobřeží k ní patří ještě mnoho ostrovů, jako např. Brač, Hvar nebo Korčula. Země je hornatá, jedinou významnou řekou, která tudy krátce protéká, je Neretva. Průmysl tu není téměř žádný, zemědělsky využívaná je jen oblast ústí Neretvy do moře. Hlavním zdrojem příjmů a hospodářství Dalmácie je turistika; díky historicky zajímavým městům a hezkému pobřeží sem jezdí turisté z celé Evropy.\n\nVe starověku byla oblast osídlena ilyrskými kmeny (které se podle některých teorií měly později stáhnout na jih, do oblasti dnešní Albánie, a jsou předky dnešních Albánců), mezi něž patrně náleželi i Dalmati, podle nichž získal region své jméno. Pojmenování Dalmatů souvisí s ilyrským slovem „dalme“, což znamená „ovce“ (v dnešní albánštině „dele“). Od poloviny 3. století př. n. l. do oblasti pronikali Římané, kteří si území před přelomem letopočtu podmanili a ustavili zde provincii Ilýrii (latinsky \"Illyricum\"). Po porážce panonského povstání v roce 9 byla vytvořena samostatná provincie Horní Ilyrie (\"Illyricum Superius\"), po roce 69 přejmenovaná na Dalmácii (\"Dalmatia\"). Tehdejší Dalmácie byla ovšem mnohem větší než dnes; její součástí byla vedle chorvatského pobřeží i Bosna a Hercegovina, Černá Hora a části Albánie a Srbska. Při rozdělení římské říše připadla Dalmácie západořímské říši, součástí Byzance se stala v letech 535 až 537.\n\nFormálně byla pod byzantskou svrchovaností do roku 1102. V 6. a 7. století pronikly do oblasti slovanské kmeny Chorvatů (severní a střední Dalmácie) a Srbů (jižní Dalmácie); mnohá pobřežní města však i nadále zůstávala osídlena původní latinskou populací, na kterou navázali Dalmatští Italové. Koncem 8. a počátkem 9. století byla severozápadní část původní Dalmácie (Istrie) podmaněna Franskou říší a začleněna do marky Friaul. Od 9. století se Dalmácie stala předmětem aspirací vznikajícího Chorvatského království. V letech 874–900 byla Dalmácie nezávislým knížectvím. Roku 986 byla Dalmácie spojena personální unií s Chorvatským královstvím. V jeho rámci pak byla většina Dalmácie roku 1102 spojena personální unií s Uhrami. Od roku 998 byla pobřežní města v Dalmácii (např. Split) pod kontrolou Benátské republiky, která je 9. července 1409 anektovala. Benátská republika však nebyla jediným státem, kdo měl o oblast zájem. V letech 1165–1180 byl Split pod kontrolou Byzance, v letech 1390–1396 pak Bosenského království. Ve 14. století se v Dubrovníku a jeho okolí konstituovala Republika Dubrovník, do roku 1526 uznávající závislost na Uhrách, poté závislost na Osmanské říši. Osmanská říše pak také v letech 1540-1700 ovládla většinu dalmatského vnitrozemí, zatímco pobřežní města zůstávala i nadále součástí Benátské republiky. Karlovickým mírem z roku 1699 získala Benátská republika celé Dalmatské vnitrozemí. Dalmácie včetně nyní černohorského Kotoru zůstala součástí Benátské republiky až do jejího zániku v roce 1797.\n\nMírem z Campo Formio získala celou Dalmácii s výjimkou Dubrovníku Habsburská monarchie. Po porážce v bitvě u Slavkova postoupilo Rakousko celou Dalmácii Napoleonovi, který ji zprvu začlenil do Italského království, od 14. října 1809 do roku 1813 pak k Francii jako součást tzv. Ilyrských provincií. Jejich součástí se stalo i území Republiky Dubrovník, zrušené 31. ledna 1808. Na Vídeňském kongresu byla Dalmácie vrácena Rakousku, které zde utvořilo autonomní korunní zemi Království Dalmácie, k níž patřil Dubrovník i Kotor. Součástí Rakouska (od roku 1867 Rakouska-Uherska jako součást Předlitavska) pak byla až do roku 1918. Za vlády Rakušanů, byl hlavním městem Dalmácie Zadar, kde také sídlil Dalmatský zemský sněm.\n\nVětšinu úřadů zastávali Dalmatští Italové – úřad místodržícího (\"namjestnika\") však byl tradičně obsazován Jihoslovanem (italština a srbochorvatština byly úředními jazyky.) V důsledku asimilace a emigrace do Itálie se počet italských mluvčích snížil z 33% obyvatel Dalmácie v období Benátské republiky přes 12,5% v r. 1865 (rakouské sčítání lidu) na 3,1% v roce 1890. Na některých dalmátských ostrovech se až do 19. století mluvilo dneš již neexistující východorománskou dalmátštinou.\n\nPo skončení 1. světové války se roku 1918 stala součástí Království SHS (s výjimkou Zadaru a ostrovů Lastovo, Palagruža a Sušac, které obsadila Itálie), přičemž až do roku 1921 tvořila jednu z jejich autonomních zemí. Od roku 1922 byla Dalmácie rozdělena mezi oblasti Splitskou a Dubrovnickou, Boka Kotorska zase náležela k Zetské oblasti. Od roku 1929 byla Dalmácie v rámci nově ustaveného Království Jugoslávie rozdělena mezi bánoviny Sávskou (ostrovy na severu), Přímořskou (střední Dalmácie) a Zetskou (jižní Dalmácie s Dubrovníkem a Kotorem). Roku 1939 se jugoslávská část Dalmácie stala součástí autonomní Chorvatské bánoviny. Za 2. světové války patřila část jejího pobřeží Itálii, vnitrozemí pak ustašovskému Nezávislému státu Chorvatsko. Po válce byla Dalmácie včetně Zadaru začleněna do obnovené Jugoslávie, v jejímž rámci bylo téměř celé její území začleněno do Chorvatska (zde v letech 1945–1949 tvořila Dalmatskou oblast), boka Kotorská pak k Černé Hoře.\n\nRoku 1991 se Chorvatsko osamostatnilo, tuto skutečnost však místní Srbové odmítli akceptovat a tak vedli s většinovými Chorvaty o Dalmácii tvrdé boje. Nemalá část území Dalmácie byla Srby zabrána a včleněna do tzv. Republiky Srbská Krajina, která proklamovala svou nezávislost na Chorvatsku. V létě 1995 byly ale v rámci dvou vojenských operací („Blesk“ a „Bouře“) desetitisíce zdejších Srbů vyhnány a Dalmácie tak – vyjma boky Kotorské – připadla celá Chorvatsku.\n\n\n\n"}
{"id": "49200", "url": "https://cs.wikipedia.org/wiki?curid=49200", "title": "Souhvězdí Rajky", "text": "Souhvězdí Rajky\n\nRajka je souhvězdí na jižní obloze. Vzhledem k jeho blízkosti k jižnímu nebeskému pólu jej lze alespoň z části spatřit pouze jižně od obratníku Raka a celé jižně od 7° s.š.\n\n"}
{"id": "49210", "url": "https://cs.wikipedia.org/wiki?curid=49210", "title": "Rybniště", "text": "Rybniště\n\nRybniště (\"něm. Teichstatt\") je obec ve východní části okresu Děčín, na severní straně Lužických hor, v jižní částí Šluknovského výběžku. Obec leží v nadmořské výšce 460 metrů v sedle mezi Plešivcem a Širokým vrchem. Velká část obce leží na území Chráněné krajinné oblasti Lužické hory. Rozloha katastru obce je 12,71 km². Obec se skládá ze dvou katastrálních území, Rybniště a Nové Chřibské. Celkem v ní žije obyvatel.\n\nObcí prochází hlavní evropské rozvodí mezi Severním a Baltským mořem. Obec byla založena na místě rybníka kolem roku 1715. Na území obce leží Rybnišťský velký rybník a Chřibská přehrada.\n\nNejstarší část obce, Chřibská Nová Ves byla založena již v roce 1475 tehdejšími majiteli tolštejnského panství, Šlejnici. V 16. století se stala součástí českokamenického panství, přešla do majetku Kinských. V roce 1757 pruské vojsko vypálilo střed obce. Kolem roku 1762 byla v Rybništi založena v rámci tereziánských reforem škola. Dnešní škola u Školního rybníka byla založena v roce 1769 ze sbírky občanů.\n\nV roce 1847 Palacký uvádí v \"Popisu Království českého\" že Rybniště má 115 domů a 1 104 obyvatel. Od roku 1873 byla v obci sklárna se 180 zaměstnanci. Její provoz skončil v průběhu druhé světové války. Po druhé světové válce bylo z obce nuceně vysídleno původní německy mluvící obyvatelstvo. Obec dosídlili Češi, Slováci a další noví obyvatelé, ale počet obyvatel už zdaleka nedosahoval předválečných čísel a obec začala pomalu upadat.\n\nV roce 1977 byl postaven kulturní dům. V roce 1980 bylo Rybniště připojeno k obci Chřibská, od roku 1990 je opět samostatnou obcí. V roce 1999 byl obci přidělen Poslaneckou sněmovnou prapor a znak. Ve znaku je stříbrná krokev s rybářskou sítí.\n\nDominantou obce je secesní kaple svatého Josefa z roku 1912, postavená významným varnsdorfským stavitelem, Antonem Möllerem. Je jednou z nejmladších kaplí v regionu. V roce 1989 byla provedena generální rekonstrukce a 30. června 1990 byla kaple slavnostně vysvěcena litoměřickým biskupem ThDr. Josefem Kouklem. Hřbitov byl založen v roce 1883. V obci se nachází roubené domy, několik křížů a boží muka.\n\nV současné době je v obci mateřská škola, základní škola 1. až. 5. ročník, ordinace lékaře v budově obecního úřadu. Obec vydává 1× měsíčně časopis \"Rybnišťský (pod)vodník\". V obci působí místní sdružení hasičů, fotbalový klub Tatran Rybniště, místní rybářský spolek.\n\nObec je železniční křižovatkou, tratě odsud vedou do Rumburku, Varnsdorfu a na jedlovské nádraží. Nádraží Chřibská leží také na katastru Rybniště. V obci je biokotelna na spalování dřevěného odpadu. Biokotelna byla uvedena do provozu v roce 2002. Biokotelna dodává teplo do 32 nemovitostí a 4 objektů v majetku obce. V obci má a.s. Uniles Rumburk manipulační sklad a výrobu řeziva. Zemědělství je nevýznamné.\n\nAsi jeden kilometr na severovýchod od Rybniště se nachází přírodní rezervace Velký rybník, který je největší vodní plochou v okrese Děčín.\n\nSeverozápadním směrem od Rybniště lze po červené značce dojít k nedaleké skále \"Dračí kámen\" a na \"Karlovu vyhlídku\" na Širokém vrchu.\n\n\n"}
{"id": "49211", "url": "https://cs.wikipedia.org/wiki?curid=49211", "title": "Meteorologická družice", "text": "Meteorologická družice\n\nMeteorologické družice jsou umělá kosmická tělesa, která slouží k získávání dat o stavu atmosféry Země. Lidstvo je vysílá na oběžné dráhy od roku 1959.\n\nMeteorologické družice jsou experimentální a operativní. Meteorologické experimentální družice slouží k výzkumu atmosféry, ověřování teorií a předpokladů.\n\nMeteorologické operativní družice jsou určeny ke stálému získávání dat pro potřeby předpovědi počasí.\n\nMeteorologové díky těmto družicím mohou varovat před blížícími se nebezpečnými jevy, jako třeba hurikány, uragány, tajfuny nebo smrště.\n\nMeteorologické družice se dělí podle typu drah na družice polární a geostacionární. Mezi polární družice patří v současné době družice NOAA POES a od roku 2006 a 2012 se k nim přidaly družice MetOp provozované EUMETSAT.\n\nGeostacionární meteorologické družice jsou GOES (GOES-west a GOES-east) – provozované NASA a NOAA, METEOSAT – provozovaný EUMETSAT, Elektrol-L – provozovaný Ruskem, MTSAT – provozovaný Japonskem, Fengyun (FY) – provozovaný Čínou, INSAT – provozovaný Indií.\n\nZa první meteorologickou družici je pokládán Vanguard 2, který byl vypuštěn 17. února 1959.\n\nZa první úspěšnou meteorologickou družici je pokládán TIROS-1. Přestože tato družice pracovala jen 78 dní, poskytla mnohem více dat než Vanguard 2.\n\nAmeričané vyvinuli několik meteorologických operačních družicových systémů – ESSA, ITOS, DMSP, NIMBUS, TIROS, SMS, GOES. Sověti začali využívat svou řadu KOSMOS a METEOR, Evropa začala s METEOSATem, Japonsko s družicemi GMS.\n"}
{"id": "49214", "url": "https://cs.wikipedia.org/wiki?curid=49214", "title": "Desatero přikázání", "text": "Desatero přikázání\n\nDesatero přikázání znamená primárně desatero základních příkazů, které Bůh podle židů a křesťanů dal lidem jako směrnice pro řádný život. Je zde ale i řada dalších odvozených významů, mimo jiné:\n\n"}
{"id": "49216", "url": "https://cs.wikipedia.org/wiki?curid=49216", "title": "Západní Evropa", "text": "Západní Evropa\n\nZápadní Evropa geograficky leží západně od střední Evropy a severovýchodně od Pyrenejského poloostrova. Bývají do ní řazeny Francie, státy Beneluxu (Belgie, Nizozemsko a Lucembursko), Monako, Irsko a Spojené království. Sporným může být zařazení Německa, které občas bývá řazeno do západní Evropy, přestože geograficky je spíše ve střední Evropě.\n\nOblast leží v mírném, oceánském podnebném pásu, v reliéfu převažuje nížina.\n\nPoliticky bývá termín Západní Evropa občas užíván v souvislosti s blokovým rozdělením Evropy za studené války, a v těchto souvislostech bývají do „západní Evropy“ řazeny i státy geograficky ležící v severní, střední či jižní Evropě. Politickým systémem států západní Evropy je zastupitelská demokracie.\n\nObyvatelstvo mluví románskými, germánskými a keltskými jazyky. V náboženství převažují katolíci a protestanti, dále je zde přítomna početná muslimská populace a lze nalézt i příklady úspěšné integrace dalších náboženství (třeba buddhismus, hinduismus nebo džinismus).\n\nMezi přistěhovalci do západní Evropy je silná muslimská menšina; tento podíl je způsoben i vrcholem Evropské migrační krize v letech 2014–2015, kdy cílem převážně muslimských běženců byly v naprosté většině případů právě hospodářsky vyspělé západoevropské a skandinávské státy (hlavně Německo, státy Beneluxu, Velká Británie a Švédsko). V letech 2010–2016 byla právě imigrace nejvýznamnějším faktorem nárůstu evropské muslimské populace.\n\nNejvětší počet muslimů v západní Evropě měla v roce 2016 Francie (5,7 milionu), Německo (5,0 milionu) a Spojené království (4,1 milionu). Nejvyšší procentuální podíl muslimů má Francie (8,8 %), Belgie (7,6 %) a Nizozemsko (7,1 %). Z etnických skupin jsou v Německu zastoupeni hlavně Kurdové a Turci, především v Británii se nacházejí lidé z Pákistánu a Bengálci.\n\nProcentuální podíl muslimského obyvatelstva v západní Evropě bude kontinuálně narůstat i v následujících desetiletích, a to i v případě nulové migrace.\n\nV hospodářství převažují služby nad průmyslem a zemědělstvím. Jedná se o hospodářsky vyspělou oblast Evropy; hrubý domácí produkt západoevropských států je v rámci kontinentu nadprůměrný.\n\nV Severním moři se nacházejí významná ložiska ropy a zemního plynu. Všechny státy v oblasti jsou členskými zeměmi Evropské unie a až na Spojené království jsou členy eurozóny.\n\n"}
{"id": "49244", "url": "https://cs.wikipedia.org/wiki?curid=49244", "title": "Sempronius Asellio", "text": "Sempronius Asellio\n\nSempronius Asellio (před 151 př. n. l. – pravděpodobně po 90 př. n. l.), byl římský politik, historik a spisovatel.\n\nV letech 134 př. n. l. – 134 př. n. l. byl vojenský tribun v Hispánii pod Scipionem Africanem.\n\nJako první se pokoušel o pragmatický přístup dějinám tj. vypátrat souvislosti mezi jednotlivými událostmi.\n\nV díle \"Rerum gestarum libri\" popsal události jejichž byl svědkem. Dílo se zachovalo pouze v několika nepatrných zlomcích, ale usuzuje se, že popsal roky 146 př. n. l. – 91 př. n. l., tj. od dobytí Kartága do spojenecké války.\n"}
{"id": "49248", "url": "https://cs.wikipedia.org/wiki?curid=49248", "title": "Trojpolní systém", "text": "Trojpolní systém\n\nTrojpolní systém představoval vylepšený způsob obdělávání půdy, který cca ve 13. století vytlačil tzv. dvoupolní systém, užívaný v raném středověku. Spočíval v rozdělení obdělávané půdy na tři části. Jedna se osela na jaře, druhá na podzim a třetí se nechala ladem. Příští rok se celé pospořádání posunulo – předchozí úhor byl oset na jaře, předchozí na jaře osetá část na podzim a poslední část pole odpočívala.\n\nOd 13. století, díky relativnímu nedostatku půdy i vylepšení zemědělského nářadí, se změnil systém obdělávání půdy. Dosavadní přílohová soustava, kdy část polí po několik let ležela ladem a samovolně obnovovala úrodnost, byla vystřídána trojpolním rotačním systémem. Pozemky vsi, tzv. plužina, jsou rozděleny na tři části, z nichž jedna je oseta ozimy, druhá jařemi a třetí zůstává ležet úhorem. Po roce jsou pak pole, jež byla původně vyhrazená pro ozimy, oseta jařemi a ve třetím roce je daný díl půdy ponechán jako úhor.\n\n\n"}
{"id": "49275", "url": "https://cs.wikipedia.org/wiki?curid=49275", "title": "Knut I. Švédský", "text": "Knut I. Švédský\n\nKnut I. Švédský (šv. \"Knut Eriksson\", zemřel 1195/96) byl švédským králem v letech 1167–1195. Byl synem krále Erika Svatého a Kristiny Dánské.\n\nKrálem se stal v roce 1167, po desetiletém exilu, kdy převzal trůn po úkladně zavražděném Karlovi VII. Ihned začal boj o moc mezi Knutem a syny Sverkera I. Teprve od roku 1173 se Knut mohl nazývat králem celého Švédska.\n\nV roce 1187 postavil na stockholmském ostrově hrad. Stavěl i další pohraniční opevnění, aby zemi ubránil před pohanskými nájezdy z baltských zemí. Po Knutově smrti roku 1195 či 1196 trůn převzal Sverker II.\n\nKolem roku 1160 se Knut oženil s ženou, jejíž jméno není známé, ale obvykle se identifikuje jako Cecílie Johansdotter. S ní pak měl čtyři syny a zřejmě jednu dceru.\n\nKdyž v roce 1195 Knut zemřel, jeho synové (Jon, Joar, Knut a Erik) byli ještě děti. Díky vlivu mocného jarla Birgera Brosy byl králem zvolen Sverker II. z konkurenční dynastie Sverkerovců. Synové krále Knuta zůstali žít u dvora až do roku 1203, kdy obnovili své nároky na trůn.\n\nV roce 1205 se bratři vrátili do Švédska s norskou podporou. V bitvě u Älgaråsu ale byli poraženi a tři z bratrů byli zabiti. V roce 1208 se však poslední z ních, Erik, znovu vrátil do Švédska s norskými jednotkami a Sverkera porazil v bitvě u Leny. Stal se králem jako Erik X.\n\n"}
{"id": "49298", "url": "https://cs.wikipedia.org/wiki?curid=49298", "title": "Matrix", "text": "Matrix\n\nMatrix je kultovní sci-fi film z roku 1999. Je prvním ze série tří kultovních filmů série Matrix, napsaných a režírovaných sourozenci Larrym (Lanou) a Andym (Lilly) Wachovskými. Zahráli si v něm například Keanu Reeves, Laurence Fishburne, Carrie-Anne Moss nebo Hugo Weaving.\n\nFilm popisuje svět v \"Matrixu\", rozsáhlém počítačovém systému, na který jsou připojeni lidé žijící v něm svůj virtuální život. Tito lidé, jejichž mozek je napojen do Matrixu, si neuvědomují, že nežijí skutečný život a že je jim pouštěna do mozku virtuální realita. Jsou takto nevědomky využíváni stroji s umělou inteligencí, které převzaly dominanci na planetě. Tyto stroje efektivně chovají a pěstují lidstvo jen pro energii z lidských těl, díky níž fungují.\n\nVe snímku lze nalézt mnoho odkazů jak na různé filozofické a náboženské myšlenky, tak na hackerskou a kyberpunkovou subkulturu. Film proslul také díky svému vynikajícímu zpracování soubojů v hongkongském stylu a inspirací v japonském anime.\n\nFilm vznikl za spolupráce studií Warner Bros. a australských Village Roadshow Pictures. Byl natočen zejména v australském Sydney.\n\n\"Matrix\" vydělal 171 milionů dolarů jen v USA a 460 milionů celosvětově. Příliš se neočekávalo, že si takto nevšední film získá davy, ale stalo se. Tento nečekaný úspěch vedl k natočení dalších dvou dílů: \"Matrix Reloaded\" a \"Matrix Revolutions\". Podle Wachowských ale byla trilogie zamýšlena již od začátku. Trvalo mnoho let, kdy se vytvářel a znovu přepisoval scénář, než se oba filmy začaly současně točit, aby daly dohromady v podstatě jednolitý příběh uměle rozdělený na dvě části, které měly premiéru půl roku od sebe. Mnoho lidí se shoduje, že pokračování nedosahuje kvalit ani koncepční hloubky prvního dílu. Na internetových stránkách se o tom stále vedou debaty.\n\nVydán byl také \"Animatrix\", sbírka devíti animovaných povídek v japonském kreslířském stylu anime, který výrazně ovlivnil autory filmové trilogie. Sourozenci Wachowští sice na tento projekt dohlíželi, ale napsali pouze čtyři z těchto příběhů a žádný nerežírovali, sezvali totiž významné osobnosti ze světa kreslené animace a nechali jim relativně volnou ruku, aby přenesli své vize na papír. Každý příběh je nakreslen zcela odlišným způsobem a vypráví o něčem jiném, všechny ale dokreslují příběh \"Matrixu\" a jeho svět jako takový. Čtyři části byly vydané na oficiální stránce série, jeden díl byl promítán spolu s filmem od Warner Bros Dreamcatcher, ostatní byly poprvé k vidění až po vydání samostatného DVD \"Animatrix\".\n\nK sérii patří také tři počítačové hry: Enter the Matrix (2003), která zobrazovala události spojené s filmem a obsahovala navíc krátké hrané filmečky natočené přímo pro hru; The Matrix Online (2004), MMORPG ve které příběh pokračuje po \"Matrix Revolutions\"; a (2005), která se zaměřuje na Vyvoleného a situace, ve kterých se ocitá během trilogie.\n\nNa webových stránkách je zdarma k dispozici velké množství komiksů odehrávajících se ve světě \"Matrixu\" nakreslených různými osobnostmi z komiksového průmyslu. Některé také vyšly v jednom ze dvou tištěných vydání.\n\nJak je tedy vidět, původní kultovní film se během let rozrostl nejen do filmové trilogie, ale využil i různých jiných médií a forem vyjádření k vytvoření velkého a provázaného světa \"Matrixu\".\n\nProgramátor jménem Thomas A. Anderson (Keanu Reeves) vede tajně druhý život jako obávaný hacker Neo. Série podivných událostí jej přivádí až k setkání se skupinou lidí vedenou Morpheem (Laurence Fishburne), který mu nabízí možnost zjistit, co skutečně je onen Matrix. Neo je vytažen z falešné reality do reálného zničeného světa, kde se nepíše rok 1999 (tento rok je v umělém Matrixu), nýbrž 2199 (Morpheus si tímto není jistý; informace z třetího dílu toto nepřímo vyvracejí).\n\nLidstvo vede válku s inteligentními stroji, které samo vytvořilo. Po dlouhých bojích se lidé rozhodli vypálit oblohu a odříznout tak stroje od zdroje sluneční energie. Stroje reagovaly zotročením lidí a začaly je uzavírat do schránek, kde jim do mozku byla pouštěna umělá realita – \"Matrix\" – iluzorní svět zobrazující lidskou společnost na vrcholu roku 1999, v němž lidé zdánlivě žijí své životy. Ve skutečnosti jsou ale drženi na umělé výživě a jejich kinetická, elektromagnetická a tepelná energie je využívána jako zdroj pro stroje. Pěstováním lidí stroje získaly nevyčerpatelný nekonečně se množící zdroj energie. Morpheus s organizovanou skupinou lidí probouzí lidi stále připojené na Matrix.\n\nMorpheus odpojil Nea, protože pevně věří, že právě on je \"Vyvolený\", jehož příchod předpovězený Vědmou má přinést zkázu Matrixu a svobodu pro lidstvo. Vyvolený prý dokáže Matrix ovládat a podřídit si jej. Neo samotný je zpočátku skeptický, ale Morpheus jej s neotřesitelným přesvědčením učí, jak si přisvojit a překročit pravidla umělého světa – porušovat fyzikální zákony. Matrix zevnitř hlídají programy strojů, agenti, kteří jsou neskutečně silní, ovládají bojová umění a superschopnosti. Neo se více sbližuje a prohlubuje vztah s Trinity (Carrie-Anne Moss).\n\nNeo se setkává s Vědmou (Gloria Foster), která dostává svému jménu a představuje mu jeho budoucnost. Krátce poté skupinu zradí Cypher (Joe Pantoliano), který dává přednost pohodlnému nevědomému životu zpátky v Matrixu. Morpheus je chycen agenty, kteří se z něj vymýváním mozku snaží dostat přístupové kódy k Sionu, poslednímu lidskému městu. Podle předpovědi se Neo rozhoduje Morphea zachránit, společně s Trinity se vrací do Matrixu a vysvobodí Morphea z držení agentů a vojáků. Morpheovi a Trinity se podaří uniknout „východem“ – k odpojení z Matrixu používají telefony. Neo je ale donucen postavit se Smithovi, vedoucímu agentovi. Porazí jej, ale agenti se mohou znovu vtělit do kterékoli osoby v Matrixu.\n\nNeo tedy utíká pronásledován agenty ve snaze najít jiný východ. Je ale dostižen Smithem, několikrát střelen do hrudi a zdá se být mrtev. V tuto chvíli ale Trinity, stojící u jeho reálného těla a neschopná připustit jeho smrt, políbí jeho rty a šeptá mu o své víře v jeho moc a lásku, kterou jí předpověděla vědma. Na hranici smrti si Neo uvědomuje pravdu a jeho mozek rozpoznává nereálnou a jen umělou smrt. Plně pochopí pravidla Matrixu a znovu v něm ožívá. Nyní, už jako Vyvolený, bez námahy zničí agenty. V závěrečném epilogu jim slibuje, že povede boj proti nim za osvobození lidí z otroctví.\n\nPříběh pokračuje ve filmu Matrix Reloaded.\nVe filmu se nachází početné množství odkazů na historická a literární díla včetně Platónova dialogu \"Ústava\", \"Alenky v říši divů\", Orwellův román 1984, židovsko-křesťanskou představu o mesiášství, indickou filosofii (Matrix: májá), buddhismus, gnosticismus, ale také třeba díla jako \"Ghost in the Shell\" od japonského režiséra Mamoru Ošiiho, \"Naušika z Větrného údolí\" od \"Hayao Miyazakiho\" nebo příběhy od Williama Forda Gibsona, zejména \"Neuromancer\".\n\nKomiksová série \"The Invisibles\" od Granta Morrisona zcela jistě ovlivnila trilogii \"Matrix\", jak vyplývá z tematické a výtvarné podobnosti. Morrison tvrdí, že Wachowští jeho dílo okopírovali.\n\n\"V této části článku se nachází popis fiktivní postapokalyptické budoucnosti.\"\n\nV 21. století byla sestrojena první umělá inteligence. Zpočátku žili lidé s roboty v míru, avšak jak začala válka (někdy v roce 2090), tak lidé nechali zčernat nebe, aby roboti neměli zdroj energie. Ti si však zdroj našli v podobě transportu biologické elektřiny z živých lidí do svých baterií a Města strojů. Tedy roboti si doslova pěstují lidi. K zastírání skutečnosti slouží program virtuální reality Matrix, který byl původně vymyšlen jako svět, kde na nikom nebylo pácháno příkoří. V údajném roce 2199 je v provozu už jeho šestá verze. Poslední zbytky svobodných lidí se usadily v městě Siónu u zemského jádra.\n\nPoté, co lidé nechali zčernat nebe, čímž znemožnili sluneční reakce na zemi, tak roboti vyhnali člověka z povrchu zemského a bývalá velkoměsta začala chátrat. Roboti se stali pány tvorstva. Je zde také hodně scén, kdy vznášedlo letí starým kanalizačním systémem o průměru asi patnáct metrů. Tyto stoky vedoucí vodorovně i svisle jsou spojnicemi mezi nehostinným, temně pustým zemským povrchem (s Městem strojů) a pohostinnou poslední základnou lidstva, městem Siónem.\n\nToto podzemní město je největším lidským městem a ukrývají se zde poslední zbytky kdysi většinou svobodného lidstva. Je vykutáno několik desítek kilometrů pod zemí a tak se zde stále drží teplo od zemského jádra. Město se skládá z několika částí: Chrámu, Doků, velitelství, poradního sálu, několika moderních samostřílen a také Technického podlaží.\n\nDle lidí byl Sion vybudován krátce po propuknutí války, v níž stroje razantně vyhrávaly, a to jako prostředek poslední záchrany civilizace před mechanizovanou hrozbou. Avšak dle Architekta z druhého dílu je to trochu komplikovanější; Sion je jen součástí Primárního programu – programu důležitého pro samotný chod Matrixu. Jednou za nějaký čas dojde k opakování pravidelného cyklu – stroje zcela vyhladí celý Sion, přičemž Vyvolený (anomální program na základě neodstranitelné nerovnice) později odpojí několik lidí (16 žen a 7 mužů) z Matrixu, kteří Sion opět obnoví, a to aniž by jakkoliv věděli o předchozích vyhlazovacích cyklech. Takto se celý cyklus pravidelně opakuje, bez nějž by Matrix nefungoval (Sion slouží jako útočiště pro ty, jejichž mozky se napojení na Matrix brání, tedy hrozba pro samotný chod Matrixu. Sice tito lidé tvoří jen 1%, nicméně stále pro stroje a jejich propracovaný systém tvoří hrozbu).\n\nJe to velká klenutá krápníková jeskyně, ve které žhnou nepřetržitě pochodně, které ji zahřívají. Vstup do Chrámu vypadá poněkud goticky, i když tuto gotiku hyzdí kabely (všudypřítomné). Jsou zde prováděny modlitby, bývají zde taneční zábavy a lid se zde schovává v případě nebezpečí i jindy.\n\nZde parkují lodě (elektrovznášedla), vjíždí se sem mohutnými bránami, jsou tady také řídící věže, virtuální dispečinky a automatické samopalné věže. Aby toho nebylo málo, tak zde jsou i některá velitelství a stávají zde mechové. V docích je také velké množství kolejí.\n\nJako jediná místnost zde nemá prakticky žádné kabely. Je to klenutý dóm, něco mezi americkým Kapitolem, barokními katedrálami a klasicistními budovami, avšak notně šedivější. Zasedá zde rada a také zástupci stavů.\n\nJe to soubor podlaží, s velkou kruhovou dírou uprostřed. V některých patrech jsou byty, někde zase výroba potravin. Osvěcují je staré velké trojžárovky, které se na noc zhasínají a za ně nastupují úsporná modrá světla, která dělají 3D efekt noční oblohy. Aby se však mohli lidé dopravit mezi podlažími, slouží jim k tomu několik výtahů.\n\nTechnické podlaží je ze všech nejznámější především proto, že se zde nacházejí zařízení na podporu života, například k recyklaci vody a výrobě elektřiny z tepla. Jinak je víceméně bez dozoru.\n\nV první scéně vidíme na černé obrazovce zelený blikající kurzor. V této první metafoře je skryt nejhlubší význam celého filmu – živoucí stroj, dualita mezi člověkem a umělou inteligencí. Ve scénáři z roku 1996 přirovnávají Wachowští onen blikající kurzor k bijícímu srdci.\n\nZrcadla se ve filmu objevují velmi často: odlesk červené a modré pilulky v Morpheových brýlích, chycení Nea je sledováno zpětným zrcátkem na Trinitině motorce, odraz zakolísá, když je lžíce ohýbána, odraz prolétající helikoptéry na mrakodrapu. Film také často zmiňuje \"Alenku v říši divů\", jejíž pokračování nese název \"Alenka v zemi za zrcadlem\" (Through the Looking-Glass). Například text Alenky v říši divů začíná tím, že Alenka pronásleduje bílého králíka a spadne do králičí nory, kterou se dostane do říše divů, podobně v jedné z úvodních scén Matrixu je Neo vyzván nápisem na počítači, aby následoval bílého králíka.\n\nHudební skladatel Don Davis se také zaměřil na tento motiv reflexe, když tvořil soundtrack. Pracoval se sekcemi orchestru a pokoušel se zakomponovat protichůdné prvky. Použil orchestr a symfonii k reprezentaci lidí a syntetizéry pro stroje.\n\nV celé sérii \"Matrix\" jména často souvisejí s významem postav v ději\n\n\nK těmto i k mnohým dalším jménům existuje řada dalších výkladů.\n\nPři budování kulis pro scény uvnitř Matrixu bylo použito určitých vzorců a osnov, aby byla navozena atmosféra odtažité a chladné vypočítavosti tohoto umělého světa. Ve scénách reálného světa je kladen důraz na modré odstíny, kdežto v Matrixu na zelenou, barvu stékajícího kódu Matrixu. Zelená byla použita záměrně, aby podtrhovala spojitost této barvy a počítačů, díky starým monochromatickým monitorům. Také při použití zvláštních efektů se scény z reálného světa točily na modrém pozadí a ty z Matrixu na zeleném.\n\nKabeláž v \"Nabuchadnezzaru\" má červenou a modrou barvu, aby připomínala schematické zobrazení krevního oběhu. Dává se tak najevo, že loď je žijící věc, což dává posádce šanci na přežití. Potřebuje ale také milující péči od všech jejích členů, takže ji neustále opravují, čistí a starají se o ni, což připomíná symbiotický vztah mezi dvěma entitami. Jedna nemůže žít bez druhé, typické pro Matrix.\n\nMatrix získal Oscary za střih, zvukové efekty, vizuální efekty a zvuk. Navíc film získal tato ocenění v rok, kdy měly premiéru \"Star Wars: Epizoda I - Skrytá hrozba\", čímž se z něj stal první film, který získal Oscara za speciální efekty v soupeření s kterýmkoli filmem ze série Hvězdných válek.\n\n\n\n\n"}
{"id": "49308", "url": "https://cs.wikipedia.org/wiki?curid=49308", "title": "Sverker II.", "text": "Sverker II.\n\nSverker II. (nar. před r. 1167 – 17. červenec 1210) nazýván též Sverker II. Karlsson nebo Sverker Mladší, byl švédským králem v letech 1196-1208.\n\nByl synem krále Karla VII. a královny Kristiny Stigsdotter Hvide. Po vraždě otce v roce 1167 ve Visingsö byl malý Sverker pozván do Dánska, kde byl vychován členy matčina rodu. Po smrti krále Knuta I., otcova nástupce, byl pro nedostatečný věk jeho synů zvolen novým králem právě Sverker. Začal vládnout pod jménem Sverker II.\n\nBěhem své vlády měl král velmi dobré vztahy s církví. Kostelům uděloval různá privilegia, tím pádem je uděloval také arcibiskupovi Valeriovi z Uppsaly.\n\nRoku 1203 se čtyři Knutovi synové, kteří žili na královském dvoře, pokusili získat trůn zpět, a proto je Sverker vykázal ze země. Všichni čtyři našli exil v sousedním Norsku. V roce 1205 se vrátili s armádou. Téhož roku byli poraženi Sverkerem v bitvě u Älgaråsu a tři z nich padli.\n\nRoku 1208 se poslední z nich Erik vrátil do Švédska a s norskou pomocí zvítězil nad Sverkerovou armádou (armádě velel Ebbe Suneson) v bitvě u Leny a vykázal krále do exilu. Začal vládnout jako král Erik X.\n\nSverker své útočiště nalezl v Dánsku. V roce 1210 se s dánskou pomocí pokusil získat trůn zpět, ale padl v bitvě u Gestilrenu. Poslední odpočinek našel v klášteře Alvastra.\n\nSverkerovou první manželkou byla dánská šlechtična Benedikta Ebbesdotter (1165/70 - 1200), se kterou se oženil před rokem 1190, když ještě žil v Dánsku. S ní pak měl jistě dceru Helenu a zřejmě i další děti, které uvádějí odlišné prameny.\n\nJeho druhou manželkou se v roce 1200 stala Ingegerd Birgersdotter z rodu Folkungů. S ní pak měl syna Jana (1201–1222), který se stal v roce 1216 švédským králem.\n\nJeho vnučka Kateřina Sunesdotter byla manželkou krále Erika XI.\n"}
{"id": "49315", "url": "https://cs.wikipedia.org/wiki?curid=49315", "title": "Cer", "text": "Cer\n\nCer, (chemická značka Ce, \"Cerium\") je šedavě bílý, vnitřně přechodný kovový prvek, druhý člen skupiny lanthanoidů. Hlavní uplatnění nalézá v metalurgickém průmyslu při výrobě speciálních slitin a nebo jejich deoxidaci, je složkou některých skel a průmyslových katalyzátorů.\n\nCer vzhledově připomíná železo, je to šedavě bílý přechodný kov, který je však značně měkký a snadno tvárný.\n\nChemicky je cer značně reaktivním prvkem, po europiu nejreaktivnějším lanthanoidem. Za mírně zvýšené teploty (kolem 80 °C) reaguje se vzdušným kyslíkem (hoří) za vzniku velmi stabilního oxidu ceričitého CeO. S vodou reaguje cer za vzniku plynného vodíku, snadno se rozpouští v běžných minerálních kyselinách.\n\nVe sloučeninách se vyskytuje v mocenství Ce a jako jediný z lanthanoidů tvoří i stabilní sloučeniny s valencí Ce. Soli Ce jsou obvykle bílé, sloučeniny čtyřmocného ceru mají barvu žlutou až oranžovou.\n\nObjevili jej současně roku 1803 švédský chemik Jöns Jacob Berzelius a Wilhelm Hisinger a zároveň v Německu Martin Heinrich Klaproth.\n\nCer je v zemské kůře nejvíce zastoupeným prvkem ze skupiny lanthanoidů – vyskytuje se zde v koncentraci asi 46–60 mg/kg. V mořské vodě je jeho koncentrace kolem 0,0004 mg/l. Ve vesmíru připadá jeden atom ceru na 30 miliard atomů vodíku.\n\nV přírodě se cer vyskytuje pouze ve formě sloučenin. Neexistují však ani minerály, v nichž by se některé lanthanoidy (prvky vzácných zemin) vyskytovaly samostatně, ale vždy se jedná o minerály směsné, které obsahují prakticky všechny prvky této skupiny. Mezi nejznámější patří \"monazity\" (Ce,La,Th,Nd,Y)PO a \"xenotim,\" chemicky fosforečnany lanthanoidů a dále \"bastnäsity\" (Ce,La,Y)COF – směsné flourouhličitany prvků vzácných zemin.\n\nVelká ložiska těchto rud se nalézají ve Skandinávii, USA, Číně a Vietnamu. Významným zdrojem jsou i fosfátové suroviny – \"apatity\" z poloostrova Kola v Rusku\n\nPři průmyslové výrobě prvků vzácných zemin se jejich rudy nejprve louží směsí kyseliny sírové a chlorovodíkové a ze vzniklého roztoku solí se přídavkem hydroxidu sodného vysráží hydroxidy.\n\nK separaci ceru od zbylých lanthanoidů se obvykle využívá skutečnosti, že hydroxid ceričitý Ce(OH) podléhá hydrolýze již v relativně kyselých roztocích (kolem pH = 2). Směs lanthanoidů se proto nejprve oxiduje působením manganistanu draselného KMnO, který převede veškerý cer do mocenství Ce a postupnou neutralizací kyselého roztoku se vysráží prakticky čistý nerozpustný hydroxid ceričitý.\n\nKovový cer se obvykle vyrábí elektrolýzou taveniny směsi chloridu ceritého CeCl a chloridu sodného NaCl v grafitové nádobě. Cer se přitom vylučuje na grafitové katodě, zatímco na anodě dochází k uvolňování plynného chloru.\n\nVzhledem k vysokému zastoupení ceru v rudách vzácných zemin je tohoto prvku na trhu relativně nadbytek, protože vzniká částečně jako přebytek při výrobě vysoce žádaných lanthanoidů – především europia nebo samaria.\n\nZákladním průmyslové využití nalézá cer v \"metalurgii\".\n\n\nVýznamné uplatnění nalézají sloučeniny ceru, především oxid ceričitý CeO ve \"sklářském průmyslu\". Jejich přídavek do skloviny slouží hlavně k odbarvování vyrobeného skla a snižuje jeho propustnost pro ultrafialové záření.\n\nKatalyzátory s obsahem ceru se používají i v petrochemii při krakování ropy.\n\nBrusné a lešticí práškové materiály, používané při výrobě optických součástek (přesné čočky, zrcadla do dalekohledů, …) obsahují často významný podíl sloučenin ceru.\n\nSoli čtyřmocného ceru jsou silná oxidační činidla a především síran ceričitý Ce(SO) je často používán v analytické chemii pro oxidaci analyzované látky v redoxních titracích. Stejně tak nalézá uplatnění v preparativní chemii při oxidační syntéze látek.\n\n\n"}
{"id": "49321", "url": "https://cs.wikipedia.org/wiki?curid=49321", "title": "Stonehenge", "text": "Stonehenge\n\nStonehenge je komplex menhirů a kamenných kruhů, nacházející se na Salisburské pláni asi 13 km severně od městečka Salisbury a 3km od města Amesbury.\n\nNázev „Stonehenge“ zřejmě pochází ze staré angličtiny, ale není známo, co přesně znamená. Existují dvě hlavní teorie, které se liší pouze v druhé polovině názvu. Obě teorie tvrdí, že první polovina názvu \"„Stone“\" (ve staroangličtině \"„stān“\") znamená „kámen“. První z těchto teorií však říká, že druhá polovina názvu, staroanglické slovo \"„hencg“\", znamená \"„henge“\", tedy v překladu „šibenice“. Druhá tvrdí, že toto slovo (tentokrát \"„hinge“\") znamená „zavěšený“. Není tedy jasné, jestli je pravým názvem „Kamenná šibenice“ nebo „Zavěšený kámen“.\n\nV dnešní angličtině se slovo „henge“ překládá jako příkop a za ním val. Tímto systémem „zabezpečení“ bývala stavba Stonehenge dokola obehnána. Příkop a za ním val můžeme vidět například i kolem megalitického kruhu v Avebury.\n\nArcheologický výzkum v roce 2008 odhalil, že na místě již 7 tisíc let př. n. l. žili sběrači a lovci, kteří si tu stavěli i dřevěné stavby. (Doposud se mya až v období 3600 let př. n. l.)\n\nNejstarší je kruh o průměru 110 m z vnější strany tvořený příkopem a z vnitřní strany valem; byl vybudován okolo roku 3100 př. n. l.\nVal byl jen 0,5 m vysoký. Příkop byl 2 m hluboký a na jeho dně byly umístěny kosti zvěře a skotu, aby byla půda zpevněna.\n\nNejstarší – doleritový – kamenný kruh byl vztyčen kolem roku 2.300 př. n. l. (a ne 2600 př. n. l., jak se do roku 2008 uvádělo).\n\nPřibližně mezi lety 2100 a 1900 př. n. l. (a ne mezi lety 2600 až 2400 př. n. l., jak se do roku 2008 uvádělo) byly vztyčeny kamenné bloky, které jsou široké veřejnosti nejznámější. Jedná se zejména o kruh o průměru 33 m (který byl postaven dříve, než kruh vnější). V době svého vzniku byl patrně tvořen 30 svislými „sloupy“, na kterých spočívalo 30 vodorovných překladů. Uvnitř tohoto kruhu bylo patrně 5 trilitonů (2 svislé kameny jako sloupy, na kterých spočívá jeden vodorovný jako překlad) rozestavěných do tvaru podkovy, která se otevírala na severovýchod. Tato podkova měla asi 14 m v průměru a jednotlivé kameny, kterými jsou trilitony tvořeny, váží každý okolo 50 tun. Od léta 2014 se jeví, že tato podkova v minulosti tvořila úplný kruh.\n\nStonehenge je největším britským monumentem a nejznámějším pozůstatkem doby bronzové. Léta byl považován za chrám Slunce, astronomický kalendář nebo za svatyni mrtvých předků. Teorií existuje řada, včetně té, že Stonehenge byl místem pro uctívání druidů, což jsou keltští kněží. Podle vědců je ale smysluplnější předpokládat, že spíš než místo pro uctívání, pozorování přírodních úkazů či léčení neduhů měl tento monument sloužit jako stavba pro setkávání lidí. (Pearson 2012)\n\nRadiokarbonové datování vyloučilo, že se stavbou mají něco společného druidové, protože Keltové přišli o více než tisíc let později.\n\nV roce 2008 byly téměř po půlstoletí povoleny vykopávky, které měly potvrdit revoluční teorii o tom, že kruhy balvanů ve Stonehenge fungovaly jako prehistorická léčebna. Bylo potvrzeno, že základem Stonehenge byly původně jen menší doleritové kameny (označované někdy také jako \"modré\") rozestavěné v kruhu. Teprve později přibyl vnitřní i vnější sloupový kruh s překlady z mohutnějších kamenů z odlišného materiálu. Doleritové kameny byly dopraveny z Carn Menyn, kde se již v té době nacházel \"zázračný\" léčivý pramen. Protože lidé tehdy přičítali léčivou moc vody okolním zvláštním dioritovým skalám, vůdci nebo šamani kmene žijícího v oblasti Stonehenge se rozhodli část kamenů přemístit na významné místo svého kmene, které možná již dříve sloužilo rituálním duchovním nebo léčebným účelům. Vykopávky s vysokou pravděpodobností ukazují, že tehdejší návštěvníci (pacienti?) si kousky doleritu brali také s sebou domů jako talisman (možná jim přikládali také léčivý účinek).\n\nKámen není výlučný materiál na stavby typu henge. Dokladem je nedaleké a podobné woodhenge ze dřeva.\n\nNejde o jedinečnou stavbu (nějaké centrum větší oblasti). Na základě mapování okolí Stonehenge archeologové zjistili, že okolo Stonehenge se nacházelo nejméně 17 dalších svatyň.\n\nRoku 1910 Angličan Horatio Barber zkonstruoval letadlo a bylo velkým štěstím, když jeho zkušební pilot s tímto letadlem minul „Stonehenge“ a havaroval nedaleko.\n\nVětší kameny jsou v současnosti zality do betonu. Při stavbě byly kameny vsazeny do jam a utěsněny kamennou drtí. Avšak po obou světových válkách kameny následkem otřesů začaly vypadávat. Proto byli tehdejší archeologové nuceni rizikové kameny zabetonovat. I přesto však jeden z kamenů v roce 1963 spadl při velké vichřici.\n\nPři vykopávkách z roku 1920 byla pod jedním z kamenů nalezena láhev portského vína. Na štítku láhve byl vyznačen i rok a toto víno pocházelo z roku 1810. Zátka však shnila a většina vína vytekla.\n\n30. ledna 2007 archeologové objevili poblíž Stonehenge zbytek vesnice. Tento objev vyvolal spekulace o tom, že Stonehenge mohlo sloužit jako pohřebiště pro tuto vesnici. Vesnice se nacházela v Durrington Walls, ve vzdálenosti asi dvou mil od Stonehenge, a byla zde umístěna obdobná dřevěná kruhová stavba. V okolí byly také nalezeny nástroje a hroty šípů. Bylo vykopáno celkem osm domů, archeologové však věří, že jich celkem bylo alespoň 25. Oznámil to archeolog Mike Parker Pearson na tiskové konferenci, kterou svolala National Geographic Society.\n\n"}
{"id": "49328", "url": "https://cs.wikipedia.org/wiki?curid=49328", "title": "Princ královské krve", "text": "Princ královské krve\n\nPrinc královské krve (fr. \"prince du sang\") je titul vzniklý ve Francii v průběhu 16. století a označuje příslušníky nevládnoucích větví francouzského královského rodu Kapetovců, kteří vzešli od Ludvíka IX. Svatého.\n\nV roce 1328 vymřela hlavní linie rodu Kapetovců a Francii hrozilo, že království zdědí Plantagenetská dynastie a Francie se stane kolonii Anglie. Obranou proti tomu se stala aplikace zákona franského zákoníku \"Pactus legis salicae\" z doby Chlodvíka (který zabraňoval ženám dědit) na francouzský systém následnictví. Po vítězství v následné stoleté válce se toto pravidlo stalo zárukou francouzské nezávislosti. Z tohoto důvodu se například Filip V. Španělský, poté co ho jeho děd Ludvík XIV. protlačil na španělský trůn, musel vzdát svých práv na francouzský trůn.\n\nTím, že trůn nebyl dědičný v ženské linii, se zajistila nezávislost Francie. Titul Princ královské krve byl ale vytvořen proto, že bylo potřeba dát najevo význam vzdálených králových příbuzných, kteří mohli být dědici trůnu nebo rodiči příštích králů.\n\nVzhledem k tomu, že synové Ludvíka IX. zanechali velmi početné potomstvo, kterým se rod dále větvil, bylo rozhodnuto, že jako princové královské krve budou označeni všichni jeho potomci v přímé linii. Opatření vedlo k tomu, že některé linie kapetovského rodu, které se oddělily dříve (např. rod hrabat de Courtenay), nebyly pro svou velmi vzdálenou příbuznost k princům královské krve počítány. Nebyly sem počítány také linie, které založili nelegitimní potomci králů nebo jejich dětí (např. rod de Longueville nebo rod de Valois-Saint-Rémy).\n\n\n\nPo vymření rodu Valois a nástupu Bourbonů na trůn se oddělila od královského rodu linie Bourbon-Orléans, čímž se (v důsledku vymření některých linií) toto uspořádání ustálilo podle pořadí, v kterém rody mohly potenciálně nastupovat na trůn:\n\n1. Bourbon-Orléans\n\n2. Bourbon-Condé\n\n3. Bourbon-Conti\n\n4. Bourbon-Montpensier\n\n"}
{"id": "49331", "url": "https://cs.wikipedia.org/wiki?curid=49331", "title": "Bivoj", "text": "Bivoj\n\nBivoj je český legendární hrdina, který měl podle pověsti chytit na Kavčí hoře (dříve Kančí hora) divokého kance za uši, dát si ho na záda a odnést ho na hrad Libušín. Za tento čin měl získat Kazinu ruku. Jejich prvorozený syn Rodislav měl na paměť tohoto činu přijmout do erbu kančí hlavu.\n\nV Čechách byla poprvé pověst o takto uloveném kanci (resp. svini) zapsána v Dalimilově kronice, zde však nebyl hlavním hrdinou Bivoj, ale Jetřich z Buzic († 1110), který tímto činem měl získat kančí hlavu do erbu slavného rodu Buziců.\n\nPrvní, kdo v této souvislosti zmiňuje jméno Bivoj, je Václav Hájek z Libočan. Ve své Kronice české posunul tuto pověst do legendárního období vlády kněžny Libuše.\n\nPo Bivojovi je pojmenována planetka (5797) Bivoj.\n\n\n\n"}
{"id": "49335", "url": "https://cs.wikipedia.org/wiki?curid=49335", "title": "Bosanski Maglić", "text": "Bosanski Maglić\n\nBosanski Maglić je s výškou 2386 m. n. m. nejvyšší horou Bosny a Hercegoviny. Leží v Republice srbské, na jihovýchodě území státu při hranici s Černou Horou, 25 km jižně od Foči. Patří do pohoří Maglić v Dinárských horách – souvislého pásu pohoří procházejícím celou Bosnou a Hercegovinou, jehož je druhým nejvyšším vrcholem – ještě o 2 m vyšší je Crnogorski Maglić, který ale leží již v Černé Hoře.\n\nBosanski Maglić má podobu vápencové pyramidy, se strmými, až 700 m vysokými skalními stěnami k severu, východu a západu. Pouze na jihu přechází do travnatého sedla (2330 m), které jej odděluje od Crnogorskeho Magliće. V západní stěně Bosenskeho Magliće je skalní okno.\n\nNa vrcholu se nachází kamenný válcový sloup a kovová vlajka v červeno-modro-bílé barvě. Na stožáru vlajky je umístěna vrcholová kniha. Je zde také pamětní deska z roku 1973 na počest jugoslávských partyzánů, kteří v červnu 1943 bojovali v údolí Sutjesky proti fašistickým vojskům.\n\nPři výstupu z bosenské strany je výchozím místem obec Tjentište (560 m n. m.) v údolí Sutjesky, odkud vede nejprve asfaltová, později makadamová cesta do 20 km vzdáleného sedla Prijevor (1668 m n. m.). Z Prijevoru vede zajištěná výstupová cesta na Bosanski Maglić, je značně exponovaná – až II. stupeň UIAA. Alternativou je pokračovat po cestě měnící se v pěšinu až k Trnovačkému jezeru (1517 m n. m.) – to leží sice již v Černé Hoře, ale překračování státní hranice je zde povoleno, hranice dokonce není v terénu ani vyznačena. U jezera je možné za poplatek stanovat a vede odtud značená cesta, která vystoupá na maglićský hřeben pod vrcholem Kapa (2232 m n. m.) a pak kolem Malého, Klekova a Crnogorského Magliće míří až na Bosanski Maglić. Existuje také trasa přes plošinu Ulobiči a salaše Stubica do sedla mezi Crnogorskim a Bosanskim Maglićem, ta ale není značena.\n\nZ černohorské strany je výchozím místem obec Mratinje (500–750 m n. m.) u Pivské nádrže. Vede odtud cesta (zpočátku rovněž asfaltová) Mratinjskou dolinou, potom pokračuje k salaším Police a do doliny Carev do. V sedle pod vrcholem Kapa se tato trasa napojuje na stezku od Trnovačkého jezera.\n\n\n"}
{"id": "49368", "url": "https://cs.wikipedia.org/wiki?curid=49368", "title": "Naturalis historia", "text": "Naturalis historia\n\nNaturalis historia (česky \"Přírodopis\") je jedna z prvních všeobecných encyklopedií starověku, sepsaná Pliniem Starším, který napsal prvních deset knih v roce 77 a zbytek pak během zbývajících dvou let svého života.\nDílo je jednou z nejrozsáhlejších prací, jež přežily z dob starověkého Říma do dnešních dní. Shrnuje veškeré znalosti své doby o světě. Jeho předmět tedy není omezen na to, co dnes chápeme pod pojmem přírodopis. Plinius sám jej definoval jako \"přirozený svět či život\".\n\nDílo je rozděleno do 37 knih uspořádaných do 10 svazků. Obory, jež pokrývají, sahají od astronomie, přes matematiku, geografii, etnografii, antropologii, fyziologii člověka, zoologii, botaniku, zemědělství, hortikulturu, farmakologii, mineralogii, hornictví a těžbu až po sochařství, malířství a řezbu drahokamů.\n\n\"Naturalis historia\" se pro šíři svého záběru, citace pramenů a odkazy, jakož i pro odborně seřazený rejstřík stala vzorem pro pozdější encyklopedická a naučná díla. Dílo je věnováno císaři Titovi, synovi Pliniova blízkého přítele císaře Vespasiána, v prvním roce Titovy vlády. Jedná se o jediné Pliniovo dílo, které se dochovalo, a současně poslední, které napsal. Do své smrti v roce 79 během erupce Vesuvu Plinius nedokončil závěrečnou revizi své práce.\n\nEncyklopedie obsahuje celou řadu údajů, jež jsou poplatné tehdejší úrovni vědění a dnes již dávno překonány. Na druhé straně však obsahuje celou řadu prvních, relativně přesných popisů mnoha rostlin a živočichů, zajímavá pozorování chování zvířat, popisy minerálů a geologických pochodů, jakož i popisy běžných aplikací soudobých poznatků o přírodě. Soudobí historici vědy ji považují za jednu z nejvýznamnějších vědeckých publikaci úsvitu vědy.\n\nKe každé z oblastí, o nichž se zmiňoval, nastudoval Plinius práce odborníků v daném oboru a pečlivě uváděl citace z jejich prací. Jeho seznam pramenů někdy uvádí odborníky, s nimiž skutečně konzultoval, v jiných případech jde o zásadní autory daného oboru, z jejichž práce čerpal. Svoje díky jim vyjádřil v poděkování v úvodu.\n\nV úvodu Plinius uvádí, že dílo obsahuje na 20 000 výpisků z asi 2000 spisů od 100 vybraných autorů. Dochovaný seznam těchto autorit zahrnuje 473 autorů, z čehož je 146 římských a 327 řeckých a ostatních.\n\n\"Naturalis historia\" sestává z 37 knih. Plinius sestavil svůj vlastní obsah. Následující tabulka je souhrn založený na soudobých názvech oborů.\n\n"}
{"id": "49369", "url": "https://cs.wikipedia.org/wiki?curid=49369", "title": "Pyramidy (Terry Pratchett)", "text": "Pyramidy (Terry Pratchett)\n\nPyramidy (anglicky \"Pyramids\") jsou humoristická fantasy kniha Terryho Pratchetta, sedmá ze série \"Zeměplocha\".\n\nHlavní postavou je Těpic, princ malého království Mžilibaba. Mladý Těpic je již několik let vyučován v cechu vrahů v Ankh-Morporku. Poté, co složí závěrečnou zkoušku, zjišťuje, že jeho otec zemřel a on se musí vrátit do svého království. Jako první mžilibabský král nevychováván v rodné zemi způsobí řadu problémů, mimo jiné, když zjistí, že obří pyramida postavená k památce jeho otce slouží vlastně ke změně toku času a umožňuje mumiím uloženým v pyramidě zpomalit čas tak, aby vlastně žily téměř věčně.\n\"Pyramidy\" se odehrávají prakticky zcela odděleně od ostatních knih. Jen tři postavy se objevují v pozdějších knihách, a to pouze krátce. \"Pyramidy\" se také odehrávají v předtím ani potom nenavštívené zemi.\n\n\n"}
{"id": "49372", "url": "https://cs.wikipedia.org/wiki?curid=49372", "title": "Bourovčík sosnový", "text": "Bourovčík sosnový\n\nBourovčík sosnový je pojmenování, české synonymum, pro tyto druhy hmyzu:\n\n"}
{"id": "49383", "url": "https://cs.wikipedia.org/wiki?curid=49383", "title": "Kodex kanonického práva", "text": "Kodex kanonického práva\n\nKodex kanonického práva (\"Codex Iuris Canonici\", zkratka \"CIC\") je soubor vnitřních právních předpisů a norem (kanonického práva) římskokatolické církve, závazný pro všechny římské katolíky. Poprvé vyšel v roce 1917 jakožto výsledek snahy papeže Benedikta XV. o přehledný a sjednocený soubor církevních předpisů. V roce 1983 vyšla nová verze CIC, platná dodnes. V roce 1994 vydalo nakladatelství Zvon latinsko-české vydání kodexu z roku 1983, obsahující oficiální text v latině a jeho český překlad prof. Miroslava Zedníčka. Tento překlad se stal tehdy též součástí Automatizovaných systému Právnických Informací (ASPI), a je obsažen v modulu \"Předpisy\".\n\nCIC není závazný pro všechny katolíky, ale pouze pro katolíky latinského obřadu (římské katolíky). Katolíci východních katolických církví jsou vázáni odlišnými normami, které shrnuje Kodex kánonů východních církví, vydaný v roce 1990.\n\nKanonické právo až do r. 1917 existovalo ve formě svodu různých právních sbírek pod názvem \"Corpus Iuris Canonici\". Roku 1904 papež Pius X. rozhodl o vytvoření jediného a jednotného zákoníku. Prací na kodifikaci kanonického práva byla pověřena komise kardinála Pietra Gasparriho, jež po 13 letech práce předložila své dílo tehdejšímu papeži Benediktu XV. k promulgaci. Zákoník byl vyhlášen v květnu 1917, v účinnost vstoupil o rok později.\n\nPro tento zákoník se používá zkratka CIC 1917, někdy též \"CICB\" („B“ jako Benedicti podle Benedikta XV.), kvůli odlišení od pozdější verze. Obsahoval 2414 odstavců, nazývaných „kánony“.\n\nZákladní zásady nového zákoníku byly projednány už v letech 1962-1965 na Druhém vatikánském koncilu, byl však dokončen až r. 1983: 25. ledna 1983 Jan Pavel II. zákoník vyhlásil, účinným se stal od 27. listopadu 1983.\nObsahuje 1752 kánonů, oproti předchozí verzi se více soustředí na partikulární církevní právo, je zde zdůrazněn princip všeobecného kněžství každého věřícího.\n\nKodex se skládá ze 7 knih:\n\nKodex byl dosud přímo novelizován pětkrát: motem proprio Jana Pavla II. \"Ad tuendam fidem\" z roku 1998, motem proprio Benedikta XVI. \"Omnium in mentem\" z roku 2009, moty proprio Františka \"Mitis Iudex Dominus Iesus\" z roku 2015, \"De Concordia inter Codices\" z roku 2016 a \"Magnum principium\" z roku 2017.\n\n\n\n"}
{"id": "49388", "url": "https://cs.wikipedia.org/wiki?curid=49388", "title": "Miroslav Zedníček", "text": "Miroslav Zedníček\n\nMiroslav Zedníček (4. listopadu 1931 Ruda – 19. února 2012 Litoměřice) byl český římskokatolický teolog, duchovní, právník, odborník na církevní právo a vysokoškolský pedagog. Zabýval se především historií církevního práva a postavením ženy v církvi. Přeložil do češtiny z latiny úřední text Kodexu kanonického práva. Pozdější drobné opravy k tomuto svému překladu uvedl v systému ASPI.\n\nPocházel z rodiny se dvěma dětmi, ale oba rodiče, postupně v jeho 7 (matka) a 9 (otec) letech, zemřeli na následky infekčních chorob (pravděpodobně cholera nebo břišní tyfus). Vyrůstal pak v rodině příbuzných, avšak oddělené od své sestry, která vyrůstala u jiné příbuzenské rodiny. V letech 1946–1948 studoval na reálném gymnáziu při státním mužském učitelském ústavě v Brně a na gymnáziu na Starém Brně v letech 1946–1948. V letech 1950-1954 absolvoval Římskokatolickou Cyrilometodějskou bohosloveckou fakultu v Praze (od roku 1953 se sídlem v Litoměřicích).\nPo kněžském svěcení biskupem Antonínem Eltschknerem 27. června 1954, jako kněz brněnské diecéze, působil nejdříve ve farnostech v Moravských Budějovicích a Telči, později v litoměřické diecézi ve farnosti Liběšice.\nNa Cyrilometodějské bohoslovecké fakultě pokračoval ve studiu teologie, kterou zakončil disertační prací na téma: \"„Odpad od víry z hlediska pastýřského bohoslovi“\" a 22. června 1961 byl promován doktorem teologie.\n\nOd začátku akademického roku 1961 působil na Cyrilometodějské bohoslovecké fakultě v Litoměřicích nejprve jako asistent. V roce 1966 obdržel na fakultě kvůli práci s akademickou mládeží výpověď na základě rozhodnutí Ministerstva kultury ČSSR. Vedl v této věci pracovněprávní spor, a byl proto nezaměstnaný. Změnu přineslo až pražské jaro, kdy bylo odvolání z funkce na fakultě v rehabilitačním řízení prohlášeno za protiprávní.\nDne 24. června 1969 byl na Cyrilometodějské bohoslovecké fakultě opět jmenován asistentem s účinností od 1. března 1970. Dne 23. června 1972 byl jmenován odborným asistentem s účinností od 1. října 1972.\nV roce 1976 absolvoval habilitační řízeni se spisem \"Forensní psychiatrie\". Docentem církevního práva byl jmenován až 15. října 1980 (s účinností od 1. října).\n\nKanonickému právu se věnoval nejprve soukromě. Na počátku pedagogického působení byl pověřen přednáškami z jiných oborů (filozofie v letech 1962–1965 a 1970–1974; Nový Zákon v roce 1962 a 1964, latinský jazyk v letech 1969–1972 a 1975–1976, pedagogika v letech 1982–1983). Kanonické právo učil až od roku 1972, a od roku 1977 volitelný předmět forensní lékařství. Kvalifikaci získal spíše samostudiem \"de facto\" než specializovaným vysokoškolským studiem.\nNa doporučení kardinála Štěpána Trochty se přihlásil ke studiím na Právnické fakultě Univerzity Karlovy, které úspěšně dokončil diplomovou prací v oboru práva trestního, a roku 1975 zde získal titul doktora práv (JUDr.).\n\nPo pádu komunistického režimu byl na Cyrilometodějské bohoslovecké fakultě dne 2. ledna 1990 jmenován vedoucím katedry církevního práva (s účinností od 1. ledna 1990) a dne 4. ledna 1990 též profesorem církevního práva (s účinností od 1. ledna). Po reinkorporaci bohoslovecké fakulty do svazku univerzity byl dne 25. května 1990 jmenován na Katolické teologické fakultě Univerzity Karlovy v Praze vedoucím katedry historicko-právní (s účinností od 10. května). Toto pověření bylo ukončeno až při reorganizaci kateder k 1. červenci 2003, kdy byl převeden na novou katedru pastorálních oborů.\nZa rozporné a konfliktní situace, v níž se Katolická teologická fakulta Univerzity Karlovy v 90. letech 20. století ocitla, byl opakovaně členem a předsedou fakultního Akademického senátu a usiloval od dodržování zákona o vysokých školách i vnitřních předpisů univerzity, o soulad předpisů fakultních s těmito vyššími normami a o nekonfliktní vztah fakulty k Velkému kancléři.\nByl též členem vědecké rady KTF UK, vědecké rady Cyrilometodějské teologické fakulty UP v Olomouci a zakládajícím členem Společnosti pro církevní právo.\nSvé pedagogické působení ukončil dne 30. června 2004. V roce 2005 byl jmenován emeritním profesorem Univerzity Karlovy v Praze, na kterou nadále pravidelně docházel.\n\nJako výpomocný duchovní působil v Římskokatolické farnosti Liběšice u Litoměřic od 22. dubna 1961 až do své smrti. Téže obci pomáhal i jinými způsoby, např. doučováním jazyků, odbornými překlady nebo poradenstvím v oblasti práv. Od roku 1963 až do své smrti totiž poskytoval bezplatné právní služby hlavně v oblasti práva pracovního a sociálního. Po listopadu 1989 se tato jeho činnost formalizovala. Vzhledem k tomu, že byl profesorem v oblasti platného práva (kanonické právo se stalo součástí českého právního řádu), splňoval podmínky podle tehdy platného zákona o advokacii a byl zapsán do seznamu advokátů České advokátní komory, v němž byl veden pod ev. č. 04192.\nDne 27. ledna 2012 mu byl udělen titul Právník roku 2011 v kategorii občanské právo hmotné a procesní. Zemřel 19. února 2012 v městské nemocnici v Litoměřicích v důsledku cévní mozkové příhody.\n\nProfesor Zedníček působil také ve statusových a trestních věcech jako právník u církevního soudu. Jeho bibliografie není příliš rozsáhlá. Vedle časopiseckých textů, příspěvcích ve sbornících či heslech v \"Malém bohovědném slovníku\" (Praha, 1963), zůstává jeho největším a nejznámějším počinem český překlad Kodexu kanonického práva z roku 1983, který byl schválen církevní instancí jako oficiální. Výtěžek z této jeho překladatelské činnosti věnoval pak na opravu střechy kostela Nanebevzetí Panny Marie v Liběšicích. Jeho hrob se nachází v Tišnově.\n\nV sobotu 22. února 2014 se v liběšickém kostele konala při příležitosti 2. výročí úmrtí vzpomínková mše. V závěru mše byla posvěcena pamětní deska umístěná v kostele na stěně po pravé straně poblíž vchodu.\n\nPříspěvky v různých sbornících.\n\nČasopisecké studie: \"Teologické texty\".\n\n\n\n"}
{"id": "49409", "url": "https://cs.wikipedia.org/wiki?curid=49409", "title": "Specifické poruchy učení", "text": "Specifické poruchy učení\n\nSpecifické poruchy učení jsou poruchy způsobující problémy v rámci vzdělávacího procesu, kdy postižení projevují nedostatečně rozvinuté schopnosti, což jim způsobuje výukové obtíže.\n\nSpecifické poruchy učení nejsou způsobeny poruchami vývoje, zrakovým, sluchovým, motorickým nebo jiným zdravotním postižením, ani přímo způsobeny prostředím s nedostatečnými podněty. Přesný původ vzniků těchto poruch učení není dosud znám. Předpokládá se, že existuje dědičný sklon k rozvoji těchto poruch (přibližně u 40% dětí postižených rodičů), a že tyto poruchy jsou způsobeny mj. odchylnou organizací aktivit mozku a dominancí hemisfér, která není typická. Specifické poruchy učení jsou nejčastěji vztahovány k dysfunkci části mozku (následkem např. LMD) nebo jeho drobného poškození, určitý vliv je přikládán i nepříznivým vlivům prostředí – zejména emocionálnímu klimatu v rodině a vztahu rodičů ke škole.\n\nSpecifické poruchy učení se projevují u dětí napříč celým spektrem rozložení inteligenčního kvocientu, tedy jak u dětí nadprůměrně (např. Albert Einstein byl taky dyslektik), průměrně, i podprůměrně inteligentních. Starší výzkumy, realizované převážně lékaři, také zkoumaly vznik specifických poruch učení jako reakci na organické poškození mozku (např. v důsledku úrazu hlavy) a centrální nervové soustavy. Souvislost se však nepodařilo prokázat.\n\nMinisterstvo školství ČR předpokládá, že ve školní třídě je průměrně 3–4 % dětí s určitou formou specifické poruchy učení. Pedagogové však uvádějí, že takových dětí může být až 20 %, protože ne všechny děti mají při své poruše stejné projevy a obtíže.\nAsi 2 % dětí má v rámci vzdělávacího procesu výrazné problémy se zvládáním čtení, psaní nebo počítání, a to nejčastěji v důsledku dysfunkce určité oblasti mozku. Specifické poruchy učení nezpůsobují obtíže jen v prostředí školy a vzdělávacího zařízení, ale i v sociokulturním prostředí a profesionálním uplatnění. Tyto poruchy učení mají vliv na formování osobnosti dítěte, které často trpí pocity méněcennosti a neurotickými příznaky, mezi které mj. patří poruchy spánku nebo nechutenství. Psychosociální postavení dítěte je ovlivňováno reakcemi zdatnějších spolužáků, učitele a přístupem rodičů k „neúspěchu“ dítěte. Děti se nejčastěji obávají odmítnutí rodičů, což vede ke vzniku úzkostí.\n\nMezi nejčastěji se vyskytující specifické poruchy učení patří dyslexie. Jedná se o poruchu schopnosti naučit se číst běžnými metodami a porozumět čtenému textu, přestože inteligence takového dítěte není snížená. Děti (a také dospělí) nejsou schopni číst dlouhé texty a pochopit jejich smysl, ačkoliv znají písmena. Tyto děti mají potom problémy i např. při přijímacích testech na střední školy, kde se vyžaduje práce s textem. Při dřívějších výzkumech (např. Hinshelwood, 1917) se předpokládalo, že obtíže při učení čtení u dyslektických dětí jsou způsobovány poruchami vidění nebo nedostatečně vyvinutým zrakem. Obtíže se zvládnutím čtení má v začátcích školní docházky poměrně velká skupina dětí, ne ve všech případech se zde ale jedná o specifickou poruchu učení.\n\nMezi další nejběžnější specifické poruchy učení patří:\n\n\nOdstraňování nebo zmírňování obtíží dítěte se specifickými poruchami učení je dlouhodobý proces. Obecně neexistuje k nápravě specifických poruch učení žádná univerzálně platná a účinná metoda. Na základě odborné diagnózy se stanovuje specifická péče, která by měla respektovat druh a závažnost poruchy. Cestou k nápravě těchto poruch se využívá specifická reedukace, která zahrnuje speciálně-pedagogické metody. Pro dítě se specifickou poruchou učení je zejména důležitá pravidelnost reedukace, možnost sledovat vlastní zlepšení a posilování pozitivní motivace. Reedukaci lze aplikovat přímo v prostředí školní třídy, kdy se dítěti věnuje speciální pedagog, nebo pomocí návštěv pedagogicko-psychologické poradny dítěte s rodiči, anebo i částečně rodiči v domácím prostředí.\n\nPrvní třída, která sloužila dětem se specifickými poruchami učení, vznikla v roce 1962 v Brně při Dětské fakultní nemocnici. Později vznikl v roce 1971 celý první stupeň základní školy pro dyslektické děti v Karlových Varech, a v současné době jsou třídy pro děti se specifickou poruchou učení rozšířené téměř po celé republice.\n\nMezi metody nápravy patří např.:\n\nPři nápravě dyslexie se využívá také stimulace mozkových hemisfér, tzv. HSS metoda, neboli specifickým způsobem prováděná stimulace hemisfér, prováděná pomocí vizuálních podnětů promítaných do jednotlivých zorných polí dítěte.\n\nMetodikou nápravy specifických poruch učení se v Česku zabývají mimo jiné Zdeněk Matějček, J. Novák nebo V. Pokorná.\n\n\n\n\n"}
{"id": "49420", "url": "https://cs.wikipedia.org/wiki?curid=49420", "title": "Eduard Konrád Zirm", "text": "Eduard Konrád Zirm\n\nEduard Konrád Zirm (18. březen 1863, Vídeň – 15. březen 1944, Olomouc) byl rakouský oční lékař, 7. prosince 1905 provedl v Olomouci první úspěšnou transplantaci na světě. Byl také významným reprezentantem vídeňské lékařské školy.\n\nNarodil se ve Vídni. Rodný dům je na Rudolfově náměstí č. 4. Od roku 1892 byl primářem očního oddělení fakultní nemocnice v Olomouci a 7. prosince 1905 zde provedl první úspěšnou transplantaci na světě. Jednalo se o transplantaci oční rohovky.\n\nKe 100. výročí transplantace rohovky byla 7. prosince 2005 na budově očního oddělení fakultní nemocnice v Olomouci odhalena pamětní deska.\n\n"}
{"id": "49423", "url": "https://cs.wikipedia.org/wiki?curid=49423", "title": "Opozice", "text": "Opozice\n\nOpozice, pojmově \"protiklad\", \"odpor\" nebo \"opačné postavení\" má více významů:\n\n"}
{"id": "49436", "url": "https://cs.wikipedia.org/wiki?curid=49436", "title": "Ludvík Salvátor Toskánský", "text": "Ludvík Salvátor Toskánský\n\nLudvík Salvátor (4. srpna 1847, Florencie – 12. října 1915, Brandýs nad Labem), byl toskánský princ a rakouský arcivévoda, cestovatel, etnograf, geograf a spisovatel. V německy mluvících zemích (Rakousko, Německo) a na Baleárských ostrovech se jedná o mimořádně populárního příslušníka habsburského rodu, jehož příznivci se sdružují do četných spolků.\n\nLudvík Salvátor byl uznávaným přírodovědcem, za svou práci získal celou řadu mezinárodních ocenění a byl členem významných evropských vědeckých společností. Byl čestným členem císařské Akademie věd ve Vídni, rytířem řádu zlatého rouna a rakouských řádů sv. Železné koruny.\n\nV polabském Přerově nad Labem založil po roce 1895 jedno z prvních etnografických muzeí v Evropě.\n\nLudvík Salvátor pocházel z pobočné větve habsbursko-lotrinského rodu vládnoucího v Toskánském velkovévodství mezi léty 1737 do 1859. Byl čtvrtým synem velkovévody toskánského Leopolda II. z jeho druhého manželství s Marií Antonií Neapolskou. Narodil se ve Florencii v rezidenci Palazzo Pitti 4. 8. 1847. Ve věku dvanácti let byl nucen s rodiči a sourozenci uprchnout z Toskánska, protože sjednocená Itálie dosud vládnoucí neitalskou dynastii svrhla.\nRodina našla ochranu u císaře Františka Josefa I. a usadila se v Čechách v roce 1859 na rodovém panství v Ostrově nad Ohří. Roku 1860 obdržel Ludvíkův otec Leopold II. od císaře doménu Brandýs nad Labem a Přerov nad Labem, které od roku 1870 až do své smrti v roce 1915 spravoval Ludvík Salvátor, a po něm do československého konfiskátu panství roku 1918 jeho bratr Karel. Ludvíkův otec Leopold setrval na zámku v Ostrově nad Ohří a ve své rezidenci v Římě, kde také zemřel.\n\nPo vypuknutí první světové války byl Ludvík Salvátor již těžce nemocen, přesto musel uposlechnout rozkazu císaře Františka Josefa I. a se svou družinou příslušníků různých národů na zámku v Brandýse nad Labem být ve vojenské pohotovosti. S věkem a následky vlhkého počasí se v posledních třech letech zhoršil jeho zdravotní stav (trpěl nemocí elefantiasis, lidově pojmenované \"sloní noha\") a 12. října 1915 zemřel. Po skromném pohřbu na městském hřbitově v Brandýse nad Labem bylo o tři roky později jeho tělo přeneseno do Kapucínské hrobky Habsburků ve Vídni.\n\nLudvík Salvátor po sobě zanechal pravděpodobně pár nemanželských dětí (které se ale nikdy nepřihlásily o podíl na dědictví), neměl však legitimního dědice. Brandýské panství přešlo automaticky v roce 1915 na posledního rakouského císaře Karla I.. Brandýský zámek a veškerý další movitý majetek Ludvík Salvátor odkázal svému v Brandýse žijícímu komorníkovi Antoniu Vivesovi y Comes. Závěť byla uložena na Mallorce, nemohla být v celém rozsahu vykonána, Vives měl její kopii a odnesl si osobně určitou mobilní část pozůstalosti, v plném rozsahu se o svá práva přihlásili po Vivesově smrti (+1918) až jeho dědici, tj. synové. Ti se však již k majetku nedostali, protože po 28. říjnu 1918 přešel majetek habsburského rodu do vlastnictví nově vzniklé Československé republiky.\n\nO přírodní vědy se Ludvík Salvátor zajímal od dětství. Se svým rodinným učitelem hrabětem Sforou se zaměřil především na přírodní vědy, a to botaniku a zoologii. Na Karlo-Ferdinandově univerzitě v Praze studoval filozofii, byl mimořádně jazykově nadaný, ke konci života hovořil plynně 14 jazyky včetně latiny, katalánštiny, arabštiny a češtiny. Na vysoké úrovni se zabýval také kreslením a malířstvím. Studoval na vídeňském Theresianu a především na pražské univerzitě zoologii, botaniku a mineralogii.\n\nLudvík Salvátor napsal přes 50 vědeckých knih, ve kterých publikoval informace o přírodních poměrech, povětrnostních podmínkách, floře, fauně, kultuře a obyvatelích navštívených zemí.\n\nNa svém panství v polabském Přerově nad Labem založil po roce 1895 jedno z prvních etnografických muzeí v Evropě. Při jeho budování se inspiroval Staročeskou chalupou, která byla jednou z hlavních atrakcí pražské Jubilejní zemské výstavy z roku 1891. Na tuto tradici navázal v roce 1967 skanzen Polabského národopisného muzea.\n\nJeho spisovatelská a odborná činnost byla odměněna čestným členstvím v císařské Rakouské akademii věd ve Vídni, uctíván byl i na půdě české Akademie věd a získal mimo jiná ocenění i čestné medaile australské a španělské geografické společnosti a byl čestným občanem města Palma de Mallorca.\n\nLudvík Salvátor patřil k nejzcestovalejším lidem své doby. Nejčastějšími cíli jeho cest byly ostrovy ve Středozemním a Jaderském moři, doplul však také mj. do Severního moře, Jižní Ameriky, do Tasmánie, na Nový Zéland a do Austrálie. Většinu svých zámořských výprav uskutečnil na vlastní parní jachtě \"Nixe I\", kterou sám kormidloval. V rámci plavby z výstavy v australském Melbourne v roce 1883 arcivévoda obeplul zeměkouli. Stalo se to tak, že počasí nedovolovalo přímou plavbu do Evropy a proto zvolil východní cestu přes Tichý oceán a Ameriku. O této výpravě pojednává lodní deník \"Um die Welt, ohne zu wollen\".\n\nBěhem svých plaveb pouze jednou ztroskotal. Stalo se to v roce 1894 u mysu Caxin nedaleko Alžíru. Při této nehodě byla zničena loď \"Nixe I\", další výpravy Ludvík Salvátor podnikal s plavidlem nazvaným \"Nixe II\". O katastrofě lodi \"Nixe I\" pojednává kniha \"Schiffbruch oder Ein Sommernachtstraum\".\n\nS výpravami souvisí Ludvíkova spisovatelská činnost. Publikoval desítky cestopisů, které popisovaly průběh výprav jeho družiny. Text každé publikace byl doplněn četnými nákresy a mapami. Za autorova života tyto cestopisy vycházely v omezením nákladu, díky čemuž se dnes jedná o sběratelské unikáty. Ludvík Salvátor řadu svých knih publikoval pod pseudonymem Ludwig Neudorf.\n\nStěžejní dílo:\n\nDalší knihy:\n\nLudvík Salvátor kromě už zmíněných českých výtvarníků Emila Lauffera, Quida Mánesa a Petra Maixnera při vydávání knih s oblibou spolupracoval s dalšími českými umělci - mj. krajináři Bedřichem Havránkem a Karlem Liebscherem, rytci J. Hrabětem, J. Jassem, J. Šimáněm, V. Márou a dalšími.\n\nNejoblíbenějším místem jeho pobytu se v poslední třetině 19. století stalo město Palma na ostrově Mallorca. Sbíral místní pohádky a pověsti, které vydal knižně v roce 1896. Na Mallorce vlastnil celkem 17 nemovitostí. Arcivévodovo mallorské panství se nazývalo Miramar a rozkládalo se na ploše větší než deset kilometrů čtverečních, ale komplex nemovitostí Miramar byl finančně nesoběstačný a byl dotován z výnosu brandýského a přerovského velkostatku. Ludvík Salvátor si na Mallorce plnil své dětské sny, vydal nařízení, že se na jeho pozemcích nesmí kácet stromy, nařídil obnovit zničené cesty, nechal v kopcích budovat vyhlídky a každé zvíře na jeho pozemcích mělo sejít ze světa jen přirozenou smrtí. Během I. světové války se arcivévodova finanční situace začala horšit, panství v Čechách vynášelo méně a zaměstnancům na Miramaru nebyla vyplácena mzda. Panství na Mallorce se ocitlo v úpadku, ale toho se již arcivévoda Ludvík Salvátor nedožil, jelikož v roce 1915 zemřel.\n\nPřestože Ludvík Salvátor nepatřil mezi příznivce války (a obecně všech povinností spojených s faktem, že byl arcivévodou), byl kvůli svému původu plukovníkem rakouské armády. Velel 58. haličskému pěšímu pluku se sídlem ve Stanislavi (dnešní západoukrajinský Ivano-Frankivsk). Štáb pluku byl umístěn v Přemyšlu, dorozumívacím jazykem byla rusínština.\n\nV roce 1867 ho potkalo neštěstí, když jeho životní láska arcivévodkyně Matylda Marie Rakouská zemřela na následky popálení v 18 letech. Ludvík a Matylda nebyli zasnoubeni, ale i přesto se Ludvík Salvátor už neoženil. Udržoval však postupně kontakty s několika ženami (především původních obyvatelek Mallorky). K dlouhodobým přítelkyním Ludvíka Salvátora patřila třeba Italka Antonie Lancerotto, která vstoupila do arcivévodových služeb jako dvanáctiletá a postupem času se stala jeho důvěrnicí a milenkou, nebo Catalina Homar, kterou Ludvík opustil patrně pro její onemocnění, zemřela v 36 letech na lepru. Současníci arcivévody Ludvíka Salvátora však poukazovali na to, že arcivévoda ctí stejně krásu žen jako mužů . Ludvík Salvátor pravděpodobně byl bisexuál, rád se obklopoval mladými a hezkými muži. Jeho nejbližším přítelem byl např. od roku 1871 osmnáctiletý, inteligentní a „klasicky krásný“ Vladislav Výborný z Kutné Hory . Zvláštní vztah mezi oběma muži trval šest let, až do předčasné smrti Vladislava Výborného, který zemřel v ulicích Palmy na sluneční úpal. Arcivévoda nechal tělo mrtvého přítele nabalzamovat, převézt do Kutné Hory a tam mu dal vybudovat bohatě vybavenou hřbitovní kapli.\n\nUmělecké, archeologické a přírodovědné sbírky zámeckého muzea a osobní předměty Ludvíka Salvátora i jeho rodiny byly zkonfiskovány Československem roku 1918 jako habsburský majetek, a postupně rozděleny mezi Národní muzeum v Praze a Regionální muzeum v Brandýse nad Labem-Staré Boleslavi, část soch a obrazů se dostala do depozitářů NPÚ na zámku Konopiště. V roce 2016 se z výběru uměleckých sbírek uskutečnila výstava \"Toskánští Habsburkové a Ostrovské panství 1808-1918\" na radnici v Ostrově nad Ohří.\n\nArchiv toskánských Habsburků je dnes uložen ve třech fondech:\n\nLudvík Salvátor byl dobrým známým francouzského spisovatele Julese Verna. Ten na základě Ludvíkových životních příběhů zpracoval literární postavu Matyáše Sandorfa – nového hraběte Monte Christa.\n\n\n"}
{"id": "49437", "url": "https://cs.wikipedia.org/wiki?curid=49437", "title": "Brankář", "text": "Brankář\n\nBrankář (gólman) je hráč družstva určený k tomu, aby zabránil soupeřícímu družstvu ve vstřelení gólu tím, že se snaží zabránit vniknutí obvykle míče (nebo jiného herního předmětu) do branky. Brankář má většinou pravidly zajištěno zvláštní postavení mezi ostatními hráči. Může hrát i pro ostatní hráče nedovolenými způsoby – jako hrát rukou atd… Pozice brankáře existuje např. ve fotbale, házené, pozemním hokeji, ledním hokeji, vodním pólu, lacrossu, florbalu a dalších kolektivních sportech.\n\n\n"}
{"id": "49450", "url": "https://cs.wikipedia.org/wiki?curid=49450", "title": "Gerard Kuiper", "text": "Gerard Kuiper\n\nGerard Peter Kuiper (vyslovuj ), rozený jako Gerrit Pieter Kuiper (7. prosince 1905 – 23. prosince 1973) byl nizozemsko-americký astronom. Narodil se a studoval v Nizozemí. V roce 1933 odešel do Spojených států a v roce 1937 se stal americkým občanem.\n\nKuiper objevil dva měsíce planet sluneční soustavy a to Mirandu, (měsíc Uranu) a Nereidu, (měsíc Neptunu). V roce 1944 pak objevil metanovou atmosféru na Saturnovu měsíci Titan. Taktéž předpokládal existenci pásu vyplněného kometami a planetkami, nacházejícího se za oběžnou dráhou planety Neptun, který se nyní nazývá Kuiperův pás a jehož existence byla potvrzena. Kuiper byl též průkopníkem leteckého infračerveného průzkumu v šedesátých letech pomocí letadla Convair 990.\n\nKuiper byl profesorem na Arizonské univerzitě. V roce 1959 získal Henry Norris Russell Lectureship od Americké astronomické společnosti.\n\nV 60. letech 20. století pomohl s výběrem vhodného místa pro přistání na Měsíci pro program Apollo.\n\nPlanetka 1776 Kuiper, kráter Kuiper na Měsíci a impaktní krátery na Marsu a Merkuru jsou na jeho počest pojmenované po něm.\n"}
{"id": "49460", "url": "https://cs.wikipedia.org/wiki?curid=49460", "title": "MATLAB", "text": "MATLAB\n\nMATLAB (matrix laboratory) je interaktivní programové prostředí a skriptovací programovací jazyk čtvrté generace. Program MATLAB je vyvíjen společností MathWorks a v březnu 2017 vyšla zatím poslední verze R2017a, která je k dispozici pro operační systémy Linux (32-bit, 64-bit), Windows (32-bit, 64-bit), Mac OS X (64-bit).\nMATLAB umožňuje počítání s maticemi, vykreslování 2D i 3D grafů funkcí, implementaci algoritmů, počítačovou simulaci, analýzu a prezentaci dat i vytváření aplikací včetně uživatelského rozhraní. Původně byl jazyk určen pro matematické účely, ale časem byl upraven, byly přidány nové funkce a rozšíření, rozrostl se různými směry a dnes je využitelný v široké paletě aplikací.\nV roce 2004 měl MATLAB přes milión uživatelů a to především z řad vědeckotechnických pracovníků, studentů a zaměstnanců vysokých škol. MATLAB je využíván pro vědecké a výzkumné účely a to jak v soukromém sektoru, tak i v akademických řadách. Hlavní oblastí využití jsou technické obory a ekonomie.\nNěkteří odborníci nepovažují MATLAB za programovací jazyk, jiní o něm zase říkají, že je velice cenným a užitečným programovacím jazykem.\n\nNázev MATLAB vznikl zkrácením slov MATrix LABoratory (volně přeloženo „maticová laboratoř“), což odpovídá skutečnosti, že klíčovou datovou strukturou při výpočtech v MATLABu jsou matice. Vlastní programovací jazyk vychází z jazyka Fortran.\n\nMATLAB vytvořil na konci sedmdesátých let profesor Cleve Moler, který v té době působil na Univerzitě v Novém Mexiku na katedře informačních technologií. Navrhl MATLAB z důvodu, aby jeho studenti mohli využívat LINPACK a EISPACK bez nutnosti se učit programovací jazyk Fortran, který se mnoho let využíval jako hlavní jazyk pro matematické výpočty. Programování ve Fortranu bylo složité a skrývalo mnoho nástrah při řešení matematických výpočtů. MATLAB se velice rychle rozšířil i na další univerzity a získal si veliké množství uživatelů a fanoušků. Široké využití našel především v aplikované matematice. V roce 1983 když byl Cleve Moler na návštěvě na Stanfordově univerzitě se o MATLAB začal zajímat Jack Little, který v softwaru uviděl ekonomický potenciál. Do této doby byl MATLAB zdarma.\nJack Little přepsal MATLAB do jazyka C, přidal některé další funkce a knihovny a v roce 1984 založili Little, Moler a Steve Bergert společnost MathWorks, která dále pokračovala ve vývoji a nabídla produkt na trh.\n\nPrvní verze pro PC XT byla vydána kolem roku 1985. Základním problémem bylo nedostatek paměti a z toho plynoucí omezení na maximální velikost matic. Po příchodu PC AT rychle následovala verze MATLABu pro tento počítač. Zde byla maximální velikost matice omezena fyzickou velikostí paměti (max 16 MiB). Vzhledem k tehdejším cenám paměti však nebylo osazení větší paměti běžné. Velké obliby doznala verze MATLAB 386, která byla určena pro PC s 32bitovým procesorem Intel 80386, která využívala virtuální paměť. Program pracující s virtuální pamětí umožňuje využívat více operační paměti, než je dostupná fyzická paměť RAM, protože dochází k odkládání dat na pevný disk počítače. Tato skutečnost sice vede k zpomalení výpočtů, ale je možné výpočty na velkých maticích vůbec provést.\n\nProgramovací jazyk Matlab je integrované prostředí, které je určené pro vědeckotechnické účely, simulace, paralelní výpočty apod. Zahrnuje výpočty, vizualizaci a programovaní do uživatelsky ovladatelného prostředí. Problémy a řešení jsou nejčastěji vyjádřeny pomocí známých matematických vztahů. Typické oblasti použití:\n\n\nMezi základní vlastnosti lze zahrnout vlastnost, že veškeré objekty v Matlabu jsou považovány za prvky pole (matice). Tyto prvky však mohou být nejen čísla, proměnné, ale i složitější struktury jako například obrázky. Výkonnost Matlabu je rozšiřována díky navazujícímu softwaru, které tvoří především soubory programu tzv. \"toolboxy\", orientované zpravidla na daný problém nebo uživatelem sestavené programy, tzv. m-files (m-soubory).\n\nMATLAB má slabou dynamickou typovou kontrolu. Což znamená, že proměnné v MATLABu nemají po deklaraci určený datový typ a mění datový typ během své existence. Je možné do jedné proměnné uložit datový typ integer a následně v kódu do té samé proměnné uložit textový řetězec, kterým přepíšeme původní hodnotu. Dynamické typování je pružnější a mnohdy pohodlnější pro programátora, ovšem je daleko náchylnější ke vzniku chyb. Programátor si typovou kontrolu musí hlídat sám a některé takto vzniklé chyb se projeví až daleko od místa svého vzniku a jsou tak jen těžko odhalitelné.\n\n\nZákladním druhem proměnné je matice.\nKaždá matice může v Matlabu obsahovat:\nMatice může mít prakticky libovolný počet rozměrů, v každém rozměru jsou prvky označeny celými kladnými čísly od 1 do codice_1.\nMatice o rozměrech codice_2 je označována jako skalár, matice codice_3 nebo codice_4 je označována jako vektor.\nMatice jsou vždy obdélníkové (nejsou možná pole polí jako např. v C++ s různými délkami druhé úrovni).\nVšechny prvky jedné matice musí být stejného typu ('double', 'int', 'logical', 'struct', 'sym', …).\n\nOmezení matic na stejný typ ve všech prvcích odstraňují později zavedení proměnné 'cell', k jejímž prvkům se přistupuje pomocí složených závorek.\nJednotlivé prvky 'cell' mohou mít libovolný obsah.\n\nSoubory s koncovkou *.m, takzvané m-files, obsahují definice funkcí, skriptů nebo tříd. Sami si můžete m-files vytvářet a tak přidávat do MATLABu nové funkce a rozšiřovat tak jeho využití. Název funkce v m-filu musí být stejný jako název souboru. U funkce si nastavíte vstupní parametry a návratové hodnoty, následný komentář, slouží jako nápověda, popisující k čemu daná funkce slouží.\n\nJednoduchý příklad funkce uložené v m-file:\n\nMATLAB podporuje funkce s různým počtem vstupních i výstupních parametrů. Veškerý text na řádku za znakem ' % ' je brán jako komentář. Středníky v MATLABu neslouží k ukončení řádku nebo příkazu, ale k zabránění výpisu na obrazovku. Kdybychom středníky nepoužili, na obrazovku by se vypsaly všechny kroky a jejich mezivýsledky, které funkce provádí.\n\nDůležitou částí instalace MATLABu jsou knihovny funkcí (adresáře s m a mex soubory), které jsou nazývány toolboxy. Toolboxy obsahují vždy uceleným způsobem, včetně dokumentace a příkladů, zpracovaný určitý obor numerické matematiky, analytické matematiky, statistiky, systémového přístupu k regulacím a další obory, ve kterých nachází Matlab uplatnění. Takovýchto balíků je dnes k dispozici asi 35.\n\nSimulink je program, který využívá Matlab a jeho funkce k simulaci dynamických systémů. Je mladší než Matlab. Jeho první verze byla k dispozici pro Matlab 4. Simulink má trochu jiné uživatelské rozhraní než Matlab. Zatímco u Matlabu je stále nejdůležitější příkazový řádek, ovládání Simulinku je jednodušší a intuitivnější, ale pokročilejší funkce nelze provádět bez znalosti jazyka Matlab. Interaktivní způsob tvorby a simulace modelů se spouští z příkazové řádky systému Matlab příkazem codice_5. Po spuštění je vytvořeno okno pro tvorbu nového modelu a okno obsahující základní nabídku otvírání knihoven zdrojů signálů, základních spojitých, diskrétních a nelineárních bloků a bloků pro zobrazování a ukládání signálů. Pod touto interaktivní obálkou se skrývá systém velmi podobný grafickému subsystému s obdobnými funkcemi codice_6 a codice_7. Další vrstva funkcí umožňuje již komfortnější neinteraktivní tvorbu modelů systémů. Pro obvyklého uživatele však není nutné o implementaci a programování modelů přemýšlet.\n\nProstředí, které umožňuje vytvářet aplikace s grafickým rozhraním, se nazývá GUIDE (Graphical User Interface Development Environment). Obsahuje následující vlastnosti:\n\n\nSpuštění průvodce pro tvorbu GUI aplikací je možné více způsoby. Jedním z nich je využít základní menu File/New/GUI nebo zápisem a potvrzením příkazu codice_10 v hlavním prostředí Matlabu.\n\nMATLAB Builder JA je součástí MATLABu verze R2006b a vyšší. Společně s MATLAB kompilátorem umožňuje vytvářet Java komponenty (jar archívy) z matlabovských programů. Java komponentu lze pak nasadit např. do desktopové aplikace nebo na webový server.\n\nMATLAB podporuje objektově-orientované programování a podle stránek MathWorks vám umožní vyvíjet komplexní aplikace rychleji než v jiných programovacích jazycích jako je Java nebo C#. V MATLABu můžete vytvářet třídy, používat dědičnost, nastavovat události a posluchače pro pozorování objektů nebo využívat návrhových vzorů používaných i v jiných objektově-orientovaných jazycích a přitom zůstat ve vysoko-úrovňovém jazyce. OOP významně zjednodušuje a zpřehledňuje tvorbu složitějších aplikací.\n\nDefinice funkce faktoriálu:\n\nDefinice funkce Fibonacciho posloupnost:\nKód pro vykreslení loga Matlabu:\nNa trhu se vyskytuje velké množství konkurentů pro MATLAB. Z komerčních produktů to jsou například Mathematica, Maple, IDL od společnosti ITT Visual Information Solutions nebo také Metlynx.\nExistují také open source alternativy k MATLABU, jako je GNU Octave, FreeMat a Scilab, které jsou s MATLABovským jazykem v lecčem srovnatelné ovšem kvality prostředí MATLABu zdaleka nedosahují.\nExistují také různé knihovny, které přidávají podobnou funkčnost jako má MATLAB do jiných existujících jazyků. Takovéto knihovny jsou například IT++ pro C++, Perl Data Language pro Perl nebo SciPy společně s NumPy a Matplotlib pro Python.\n\n\n\n\n"}
{"id": "49461", "url": "https://cs.wikipedia.org/wiki?curid=49461", "title": "Legie", "text": "Legie\n\nLegie (z latinského \"legio\" „vojenské odvody“, což je odvozeno ze slova \"legere\" „vybírat“, „odvádět“, „shromažďovat“) mezi nejznámější legie patří:\n\n\n"}
{"id": "49462", "url": "https://cs.wikipedia.org/wiki?curid=49462", "title": "Homo rudolfensis", "text": "Homo rudolfensis\n\nČlověk východoafrický (\"Homo rudolfensis\") je dávno vyhynulý druh člověka, uznaný na základě nálezu lebky s označením KNM ER 1470. \"Homo rudolfensis\" žil před 2,4–1,8 milióny lety, takže byl pravděpodobně první zástupce rodu \"Homo\".\n\nŽivil se rostlinami a drobnou zvěří. Měřil více než 135 centimetrů, vážil kolem 30 kilogramů a objem jeho mozkovny dosahoval asi 550 krychlových centimetrů (někdy je uváděno i 700). Byl současníkem o něco menšího, ale početnějšího druhu \"Homo habilis\" (člověk zručný).\n\nDruh vytvořil v roce 1978 v ruském textu V. P. Alexejev pod názvem Pithecanthropus rudolfensis (text byl v roce 1986 přeložen do angličtiny, kvůli tomu se tento rok často mylně uvádí jako rok popisu druhu). Autor sice výslovně neuvedl holotyp, ale z textu vyplývá, že za něj považuje nález KNM-ER 1470 (později byl stanoven jako lektotyp druhu).\n\nDo rodu \"Homo\" druh přenesl (a tedy na \"Homo rudolfensis\" přejmenoval) Groves v roce 1989.\n\nNázev druhu je odvozen ze staršího názvu naleziště na břehu Rudolfova jezera (dnes nazývaného jezero Turkana) v Keni.\n\nNěkdy se místo do rodu člověk (\"Homo\") zařazuje do rodu australopitéků a v posledních letech již poměrně často do rodu Kenyanthropus (řadí ho tak mj. známý badatel I. Tattersall, podle kterého se Kenyanthropus rudolfensis vyvinul z druhu Kenaynthropus platyops; viz např. dosti rozšířený obrázek zde ).\n\nKromě toho se (spíše ve starší literatuře) zařazuje pod druh \"Homo habilis\" v širším smyslu, vyčleněním ze kterého byl původně vytvořen.\n\nV roce 2012 bylo oznámeno, že nálezu KNM-ER 1470 jsou velmi podobné a tedy do stejného druhu patří nové africké nálezy KNM-ER 62000, KNM-ER 60000 a KNM-ER 62003 (všechny mají věk 1,78 až 1,95 mil. let). Zároveň bylo oznámeno, že těmito nálezy je existence samostatného druhu Homo rudolfensis - přinejmenším pokud se hodnotí pouze tyto čtyři nálezy - definitivně potvrzena . Tento závěr není nesporný, např. Lee Berger považuje toto hodnocení nálezů za slabě doloženo .\n\nSoučasně byla zpochybněna příslušnost nálezu KNM-ER 1802 k druhu \"Homo rudolfensis\", protože je prý značně odlišný od nálezů KNM-ER 1470, 62000, 60000 a 62003; nález KNM-ER 1802 má po novém patřit spíše pod druh \"Homo habilis\" v užším smyslu nebo má tvořit zcela nový (nepojmenovaný) druh rodu \"Homo\" (tj další druh vedle druzích Homo habilis, Homo rudolfensis, Homo erectus a Homo ergaster) .\n\nHomo rudolfensis žil před 2,5 / 2,4-1,9 / 1,8 / 1,6 miliony let.\n\nNejstarší nálezy jsou staré 2,5 / 2,4 mil. BP - Uraha (2,5-2,3 mil. BP), Chemeron (2,456 - 2,393 mil. BP), Nachukui (2,4-2,3 mil.), Shungura (od 2,4 / 2,3 mil . BP).\n\nVšechny nálezy jsou starší než 1,88 mil. BP (tj zhruba 1,9 mil. BP) s výjimkou KNM-ER 1590, který má 1,8 / 1,86 / 1,87 mil. let a nálezu KNM-ER 819, který má 1,6 mil. let \n\n"}
{"id": "49467", "url": "https://cs.wikipedia.org/wiki?curid=49467", "title": "Souhvězdí Jižního kříže", "text": "Souhvězdí Jižního kříže\n\nJižní kříž je souhvězdí na jižní obloze. Sousedí se souhvězdím Kentaurus a Moucha. Je to nejmenší souhvězdí z 88 moderních souhvězdí. Pomůckou pro nalezení může být i to, že leží přibližně na spojnici, kterou vytváří pás Orionu. V Evropě je prakticky nepozorovatelné, lze jej spatřit až ze severní Afriky.\n\n\nVe starověku bylo součástí souhvězdí Kentaura (nachází se pod jeho břichem a zadníma nohama). Oddělené souhvězdí pochází až ze 16. století, kdy jej začali používat portugalští mořeplavci jako navigační pomůcku při cestách jižním směrem.\n\nKolem zimního slunovratu lze Jižní kříž nalézt na průsečíku osy Orionova pásu a horizontu (pro severní šířky prvních civilizací, na úrovni Středozemního moře). Přes toto místo na obloze též v tuto roční dobu přechází Slunce.\n\nExistuje také tzv. „nepravý jižní kříž“. Shluk hvězd, které připomínají jižní kříž, leží na rozhraní souhvězdí Plachet a Lodního kýlu.\n\nSouhvězdí Jižní kříž se dostalo na některé insignie zemí nejen z jižní polokoule. Nejznámějšími případy jsou vlajky:\n\n\n"}
{"id": "49468", "url": "https://cs.wikipedia.org/wiki?curid=49468", "title": "Souhvězdí Vývěvy", "text": "Souhvězdí Vývěvy\n\nVývěva je souhvězdí na jižní obloze. Souhvězdí zavedl v 19. století Nicolas-Louis de Lacaille. Je pozorovatelné i ve střední Evropě, celé vystupuje nad obzor jižně od 49,5° s.š.\n"}
{"id": "49469", "url": "https://cs.wikipedia.org/wiki?curid=49469", "title": "Souhvězdí Kompasu", "text": "Souhvězdí Kompasu\n\nKompas je souhvězdí na jižní obloze, které poprvé popsal Nicolas-Louis de Lacaille v roce 1754.\n\n"}
{"id": "49470", "url": "https://cs.wikipedia.org/wiki?curid=49470", "title": "Souhvězdí Plachet", "text": "Souhvězdí Plachet\n\nPlachty jsou souhvězdí na jižní obloze, které v minulosti bylo společně se souhvězdími Lodní zádě, Lodního kýlu a Kompasu součástí souhvězdí Lodi Argo. Jeho nejjasnější hvězdou je Suhail, což je čtyřhvězda, jejíž jedna složka je k Zemi nejbližší Wolf-Rayetovou hvězdou.\n\n"}
{"id": "49471", "url": "https://cs.wikipedia.org/wiki?curid=49471", "title": "Souhvězdí Malíře", "text": "Souhvězdí Malíře\n\nMalíř je jedno z 88 souhvězdí moderní astronomie, leží na jižní obloze.\n\nSohvězdí zavedl Nicolas Louis de Lacaille roku 1754 jako Malířský podstavec (z latinského Pluteum Pictoris). IAU roku 1925 při úpravě souhvězdí zkrátila název na Pictor, tedy Malíř.\n\nMalíř je pro vizuální pozorování nezajímavým souhvězdím. Jeho nejjasnější hvězdou je Alfa Pictoris s hvězdnou velikostí 3,27. Slabší Beta Pictoris je mladá hvězda, okolo které byl v roce 1984 objeven prachoplynový disk, v němž by se mohly tvořit planety. Chladný disk svítí jasně jen na infračervených vlnových délkách. Zvlnění vnitřní oblasti prachové prstence lemujícího hvězdou prozradilo, že se v disku již zformovaly nejméně dvě planety hmotnosti Jupitera. Jedna z nich byla označena jako Beta Pictoris b a je asi 100x slabší než její hvězda. Definitivní potvrzení, že jde o planety, přišlo až v roce 2010. Soustava Beta Pictoris je tedy téměř určitě planetární soustava v procesu svého vzniku.\n\nGama Pictoris je poslední hvězda základního obrazce, který má podobu lomené čáry anebo úzkého, protáhnutého trojúhelníka. Je to oranžový obr.\n\nDvojhvězdu Jota Pictoris lehce rozlišíme 5cm dalekohledem. Její složky s magnitudami 5,6 a 6,4 dělí odstup 12,3\". Dunlop 21 je rovněž dvojhvězda se složkami o magnitudách 5 a 6. Lze je rozlišit už triedrem.\n\nKapteynova hvězda měla v roce 1879, kdy ji objevil a změřil astronom Jakob C. Kapteyn, ze všech známých hvězd největší vlastní pohyb a to 8,7\" za rok. Zanedlouho toto prvenství získala ještě rychlejší Barnardova hvězda v souhvězdí Hadonoše, Kapteynova hvězda se však drží na místě druhém. Vzdálenost měsíčního průměru procestuje na obloze za 206 let. Je to též jedna z našich nejbližších hvězd - dvacátá devátá, nepočítáme-li Slunce.\n\nMalíř neobsahuje žádnou hvězdokupu či mlhovinu, jen pár malých slabých galaxií, sotva viditelných ve 20cm dalekohledu. K nejlepším z nich patří NGC 1705 a NGC 1803. Pictor A je rádiová galaxie, které dominuje skoro milion světelných let dlouhý proud hmoty.\n\nMalíř je z českého území nepozorovatelný. Nachází se jižně od Holubice, západně od velmi jasného Canopa ze souhvězdí Lodního kýlu a východně od Velkého Magellanova mračna.\n\n"}
{"id": "49472", "url": "https://cs.wikipedia.org/wiki?curid=49472", "title": "Souhvězdí Mečouna", "text": "Souhvězdí Mečouna\n\nMečoun je jedno z 88 souhvězdí moderní astronomie, leží na jižní obloze. Zavedli ho nizozemští mořeplavci Pieter Dirkszoon Keyser a Frederick de Houtman. Johann Bayer ho v roce 1603 zobrazil ve svém atlase Uranometria, pomohl tak jeho rozšíření. Mečoun je nevelké souhvězdí tvořené jen slabšími hvězdami, avšak proslavila ho galaxie Velký Magellanův oblak.\n\nAlfa Doradus, nejjasnější hvězda souhvězdí, je jednou ze dvou hvězd Mečouna se zdánlivou hvězdnou velikostí jasnější než 4. Tato hvězda s magnitudou 3,27 má průvodce, jehož úhlová vzdálenost se udává v rozsahu 77,7\"-82\", přičemž i samotná hlavní složka je velmi těsnou dvojhvězdou.\n\nBeta Doradus, žlutobílý nadobr, je cefeida, která mění svou jasnost mezi magnitudou 3,7 a 4,1. Vhodnou porovnávací hvězdou je delta Doradus s magnitudou 4,35.\n\nGama Doradus je též proměnná, ale změny její jasnosti činí jen několik setin magnitudy. Dala jméno skupině známých proměnných hvězd, proměnných typu Gama Doradus. R Doradus je červený obr, který mění svou jasnost v průběhu 11 měsíců od páté po šestou magnitudu.\n\nPodle proměnné hvězdy S Doradus, velmi jasného ovšem vzdáleného objektu, je rovněž pojmenovaná celá skupina proměnných hvězd.\n\nDo souhvězdí se promítá Velké Magellanovo mračno (LMC) - satelitní galaxie naší Galaxie - vzdálená asi 160 000 světelných let. Průměr této galaxie je 20 000 světelných let, což je přibližně pětina průměru naší Galaxie. Část Velkého Magellanova mračna zasahuje i do souhvězdí Tabulová hora. Drží rekord jako nejrozsáhlejší (po Mléčné dráze) pouhým okem viditelný objekt. Civilizace žijící na jižní polokouli věděly o Velkém Magellanově mračnu už v prehistorických dobách. Pro obyvatele Evropy ho objevila spolu s menší galaxií, Malým Magellanovým mračnem, slavná výprava portugalského cestovala Fermana Magallana, v roce 1519.\n\nV mračně se nachází mlhovina Tarantule. Je to obrovská emisní mlhovina zdánlivého průměru jako Měsíc v úplňku, nacházející se v jihovýchodní části Velkého Magellanova mračna jako jeho nejjasnější část. Je viditelná dokonce i pouhým okem. Její součástí je i nejaktivnější oblast masivního zrodu hvězd v celé místní skupině galaxie, mlhovina 30 Doradus. V roce 1987 zazářila ve Velkém Magellanově mračnu supernova 1987A. V maximu dosáhla jasnosti 2,8m. Pouhým okem byla viditelná po dobu 10 měsíců. Mlhovina, která je pozůstatkem supernovy, se na snímcích Hubbleova teleskopu jeví jako proplatená vlákna plynu a prachu. Další objekty Velkého Magellanova mračna mají NGC anebo N označení. Známých pozůstatků po supernovách ve Velkém Magellanově mračnu je ještě několik, například SNR 0509, DEM L319, N63A či SNR 0539-69.1.\n\nV Mečounovi se kromě Velkého Magellanova mračna nacházejí i jiné, též dost jasné galaxie. Jednou z nich je NGC 1566 nazývaná Španělská tanečnice, která je 20cm dalekohledem rozlišitelná jako dvouramenná spirála. V obdobném, středně velkém zorném poli, se dá laézt i dvojice jasných eliptických galaxií NGC 1549 a NGC 1553. NGC 1672 je zasa galaxie, která má velmi výraznou centrální příčku, což dobře zachycují snímky z Hubbleova vesmírného dalekohledu. Ve vzdálenosti více než 350 milionů ly od nás je pár srážejících se galaxií katalogizovaný jako AMO500-620.\n\nHvězdy Mečouna jsou slabé a obrazec nevýrazný. V jeho hvězdách si můžeme představit rybu plavající k jižnímu světovému pólu. Na jeho vyhledání může posloužit pomůcka v podobě rovnoramenného trojúhelníku, jehož základnou toto souhvězdí prochází a jehož vrcholy tvoří jasné hvězdy Achernar z Eridana, Canopus z Lodního kýlu a Rigil Centaury z Kentaura. Vzhledem ke své deklinaci -65° není v našich zeměpisných šířkách vůbec pozorovatelné. Nejsevernější místo, na němž je (alespoň teoreticky) pozorovatelné, leží na 15° s.š.\n\n"}
{"id": "49473", "url": "https://cs.wikipedia.org/wiki?curid=49473", "title": "Souhvězdí Létající ryby", "text": "Souhvězdí Létající ryby\n\nLétající ryba je souhvězdí na jižní obloze, jedno z 88 souhvězdí moderní astronomie. Zavedli ho nizozemští mořeplavci Pieter Dirkszoon Keyser a Frederick de Houtman. Johann Bayer ho roku 1603 zobrazil ve svém atlase Uranometrie a pomohl tak jeho rozšíření.\n\nLétající ryba obsahuje jen málo jasných hvězd. Alfa Volantis kupodivu není její nejjasnější hvězdou, ale až třetí v pořadí. Tato bílá hvězda hlavní posloupnosti, uváděná i jako podobr, leží 124 světelných let od nás. Beta Volantis je o něco jasnější než alfa. Nejjasnější hvězdou Létající ryby je však až dvojhvězda gama Volantis. Tvoří ji složky s magnitudami 3,78 a 5,67 v úhlové vzdálenosti 14,1\". Obě hvězdy leží ve vzdálenosti od nás udávané v rozsahu 130-142 ly.\n\nBlízko okraje Mléčné dráhy září delta Volantis. Patří ke žlutobílým jasným obrům. Je poměrně podobná Polárce, na rozdíl od ní však není proměnná.\n\nDalší zajímavou dvojhvězdou je epsilon Volantis. Tvoří ji pár modrobílých hvězd s magnitudami 5,4 a 6,7. Jde o těsnější dvojici, které je dobře rozlišitelná až v 15centimetrovém dalekohledu.\n\nOranžový obr zeta Volantis s magnitudou 3,89 má ve vzdálenosti 17\" fyzického průvodce 9. magnitudy. Dvojhvězdou je i kappa Volantis, jejíž složky mají magnitudy 5,4 a 5,7. Dělí je vzdálenost 65\", proto je snadno rozlišitelná i polním dalekohledem. V odstupu 37\" leží další průvodce o magnitudě 9.\n\nV souhvězdí není mnoho zvláštností ani mezi hvězdami, ani mezi objekty. Ačkoli leží blízko Mléčné dráhy, neobsahuje žádné mlhoviny ani hvězdokupy. I galaxie jsou v Létající rybě většinou slabé. Nejjasnější je NGC 2442 jedenácté magnitudy s pozoruhodným, málo známým názvem \"Hák na maso\". Najdeme ji blízko středu lichoběžníka tvořícího hlavní obrazec souhvězdí.\n\nGalaxie ESO 34-11 je tak slabá, že i nejlepší amatérské dalekohledy ji zobrazí jen jako mlžnatou skvrnu. Jde však o zajímavý objekt, vzácnou prstencovou spirální galaxii.\n\nLétající ryba je menší souhvězdí většinou označované jako nevýrazné. Nachází se mezi jasnou hvězdou Miaplacid v Lodního kýlu a Velkým Magellanovým mračnem.\n"}
{"id": "49474", "url": "https://cs.wikipedia.org/wiki?curid=49474", "title": "Souhvězdí Oktantu", "text": "Souhvězdí Oktantu\n\nOktant je souhvězdí na jižní obloze. V současné době se v něm nachází jižní nebeský pól, v důsledku precese se však v budoucnu na toto místo posunou jiná souhvězdí.\n\n"}
{"id": "49475", "url": "https://cs.wikipedia.org/wiki?curid=49475", "title": "Bitva u Malplaquet", "text": "Bitva u Malplaquet\n\nBitva u Malplaquet (11. září 1709) představuje nejkrvavější bitvu válek o španělské dědictví a zároveň i rozsahem největší v 18. století vůbec. Odehrála se u města Malplaquet poblíž belgických hranic, kde se francouzská vojska vedená maršály Villarsem a Boufflersem pokusila zastavit postup spojeneckých vojsk Evžena Savojského a vévody z Marlborough na Paříž. Hodnocení výsledku bitvy je sporné, obě strany ji prohlásily za své vítězství. Spojenci ovládli bojiště a přiměli Francouze k ústupu, ovšem utrpěli větší ztráty a museli se vzdát tažení na Paříž i nadějí na brzké ukončení války. Navíc obrovské ztráty nerovnoměrně rozprostřené mezi spojenci (bezkonkurenčně nejvíce utrpěl nizozemský sbor) poněkud nahlodaly pevnost jejich spojenectví a celkový masakr hodně vyděsil britské veřejné mínění. Nezanedbatelný je i fakt, že na francouzské straně bitva rozptýlila mýtus o neporazitelnosti tandemu Evžen-Marlborough. Ze strategického hlediska se tedy jednalo o jednoznačný úspěch Francie. Otázkou je také, nakolik ústup Francouzů vynucovala situace a nakolik se na něm podepsalo vážné zranění vrchního velitele francouzské armády, maršála Villarse.\n\n"}
{"id": "49476", "url": "https://cs.wikipedia.org/wiki?curid=49476", "title": "Heroes of Might and Magic V", "text": "Heroes of Might and Magic V\n\nHeroes of Might and Magic V (někdy označováno jako \"Heroes V\" nebo \"HoMM5\") je pátým pokračováním slavné počítačové fantasy herní série \"Heroes of Might and Magic\". Vývoje se ujal ruský tým Nival Interactive, pod dohledem francouzského vydavatele Ubisoftu. Hra vyšla v květnu 2006 (přesněji 19.5.) a v ČR až 6.6.2006. Distributorem hry se v ČR stala společnost CD Projekt, která vydávala i předchozí dva díly, a hra se prodává kompletně v češtině včetně profesionálního dabingu. Později byly vydány dva datadisky: a .\n\nVývoj hry začal přibližně během října 2003 poté, co Ubisoft v srpnu toho roku získal za 1,3 miliony dolarů práva na sérii Might and Magic od krachující společnosti 3DO. 30. března 2005 Ubisoft definitivně oznámil počátek vývoje hry. Hru chtěl původně vyvíjet ještě New World Computing, který ji měl v plánu pojmout izometricky a dvojrozměrně jako Heroes of Might and Magic IV. Ubisoft tento koncept zavrhnul a nařídil vývoj hry v plně trojrozměrném prostředí. Koncem roku 2005 byla uvolněna první neveřejná betaverze se zprávou o předpokládaném uvedení na trh v březnu 2006. V lednu 2006 byla vydaná druhá, tentokráte už veřejná betaverze. 13. dubna 2006 vyšla Heroes V demoverze a 16. května už plná anglická verze pro evropský kontinent. V USA byla vydaná až 24. května. V České republice hra vyšla až 6. června. Hra v ČR byla prodávána ve dvou edicích – normální a sběratelské. V obou se nachází jako bonus Might and Magic IX (v češtině), tištěný manuál, tištěná mapa světa Ashan a lektvar vytrvalosti (SPEED 8). Sběratelská edice má navíc knížečku s výkresy od Oliviera Ledroita, 3 nové mapy do hry, certifikát s číslem sběratelské edice, zvláštní auru kolem hrdiny a dokument s popisem a schopnostmi jednotek.\n\nUž 6. června 2006 je vydán první patch (v. 1.1), který opravuje spoustu chyb a přidává automatické aktualizace a lehkou obtížnost. 20. července 2006 vychází patch 1.2 opravující hru pro více hráčů a také některé zásadnější chyby programu. 13. září 2006 přichází další patch 1.3, který přináší slibovaný editor map, opravy chyb a některé balanční záležitosti. 11. listopadu 2006 byl vydán patch 1.4 vylepšující editor map a opravující další chyby. 30. ledna 2007 přichází záplata 1.41 zejména kvůli opravě padání hry při zabití jednotky přivolané bránou či schopností Přízračné síly. S patchem 1.5, vydaným 3. května 2007 přichází editor hrdinů pro duely, možnost tvorby vlastní kampaně, záznam dialogů a bitev, nástroj na tvorbu filmů, režim pozorovatele do her pro více hráčů a nástroj pro organizování turnajů. Dále zlepšuje stabilitu hry, umělou inteligenci nepřátel a upravuje vyváženost ras. Poslední patch 1.6 je vydán 19. října 2007. Přidává okno s přehledem království, tlačítko čekat v boji, zobrazení množství many na mapě dobrodružství, spící režim pro hrdiny, možnost vypnout animace v editoru map, ukazatel temné energie, možnost vypnout prolétávání městem a možnost boje bez magie\n\nHra běží v plně trojrozměrném grafickém enginu Silent Storm engine, k této hře trochu vylepšen. Hru je možné hrát za celkem šest ras: \"Akademii\", \"Azyl\", \"Hvozd\", \"Kobku\", \"Nekropoli\" a \"Peklo\". (anglicky ve stejném pořadí: \"Academy, Haven, Sylvan, Dungeon, Necropolis a Inferno\"). V datadiscích přibývají další dvě nové rasy: \"Pevnost\" a \"Tvrz\" \"(Fortress a Stronghold)\". Hra se odehrává ve světě Ashan, který nemá žádnou souvislost se světy, ve kterých se odehrávaly Heroesové I až IV. Obtížnost hry je možné nastavit na tři úrovně (normální, těžká, hrdinská), od verze 1.1 na čtyři úrovně s lehkou obtížností, protože se množily stížnosti na příliš těžkou normální obtížnost. Suroviny zůstávají stejné jako v předchozích dílech, válečná mlha (fog of war) zahaluje mapu stejným způsobem jako v dílech od I do III, stejně tak schopnost jednotek oplácet útoky. Některé střelecké jednotky jsou v Heroes V schopné opětovat palbu také. Populace se ve městech a příbytcích na mapě dobrodružství doplňuje jednou týdně a každou jednotku lze trénovat ze základní verze na vylepšenou.\n\nHrdinové se už nemohou zúčastnit bitev tak přímo jako v minulém díle, ale když jsou na tahu a nechtějí zrovna sesílat kouzla, je možné s nimi zaútočit na nepřátelské jednotky. Hrdinu však na rozdíl od předešlého dílu už nelze zabít v bitvě a ani jich nelze mít v jedné armádě několik. Hrdinové mají čtyři základní vlastnosti: síla, obrana, síla kouzel a znalosti. Kouzla seslaná hrdinou spotřebovávají manu, které má k dispozici tím více, čím má hrdina více znalostí. Síla kouzel zvyšuje účinek kouzel působící škody nepřátelům nebo prodlužuje účinky. Hrdinové získávají zkušenosti a úrovně, jejichž dosažením se mohou naučit nové vlastnosti a dovednosti. Každý hrdina má navíc jednu unikátní dovednost, jakou nemá ve většině případech žádný jiný, a rasovou dovednost, kterou disponují všichni hrdinové dané rasy.\n\nV bitvě je oproti všem předchozím dílům hry použit místo šestiúhelníkového pole šachovnice se čtvercovými políčky (12x16 v bitvě v terénu). Bitevní pole při obléhání města je většinou větší (pokud jsou vystavěné hradby města). Jednotky a hrdinové se v tomto díle nestřídají postupně během bitvy tak, jako dříve. Jejich pořadí při bitvě nyní určuje nová položka ve vlastnostech všech jednotek – iniciativa. Čím vyšší je iniciativa jednotky, tím rychleji a častěji přichází na řadu. S ní souvisí plno nových schopností a kouzel, které do předchozích dílů nebylo možné implementovat (např. kouzla zrychlení, zpomalení či omráčení, které způsobí dočasný propad iniciativy). Bitvu nadále ovlivňují štěstí a morálka armád a jednotek v nich. Když má jednotka štěstí, zdvojnásobuje škody, které způsobuje nepřátelům. Má-li jednotka smůlu, jsou škody poloviční. Je-li jednotka pod vlivem kladné morálky, zvýší se jí pro následující tah iniciativa, zatímco pod vlivem záporné morálky se jí pro tento tah iniciativa sníží a dostane se na řadu až později.\n\nKaždá rasa má své speciální schopnosti, které je třeba při hraní využít. Jejich popis naleznete v odstavci \"Rasy\". Hrdinové mají možnost se při postupu na další úrovně nebo navštívením některých budov na mapě dobrodružství naučit dovednostem, kterých může znát nejvýše pět + ještě jednu rasovou dovednost, kterou disponují všichni hrdinové spadající pod danou rasu. Všechny dovednosti je možné se naučit ve třech úrovních (základní, lepší a expertní). U rasové dovednosti je za jistých okolností (nejčastěji pomocí artefaktů) dosáhnout čtvrté – dokonalé úrovně. Každá dovednost je dále rozvíjena ve specifických schopnostech, z kterých může hráč vybírat. Některé z nich jsou svázány čistě s danou dovedností, jiné je nutné získat z kombinací určitých dovedností a schopností. Schopností lze vybrat nejvýše tři pro každou dovednost (jen jednu, je-li dovednost na základní úrovni, dvě, je-li na lepší úrovni), tudíž celkem 15. Rasové dovednosti mají též tři specifické schopnosti. Když se hrdina naučí všem rasovým schopnostem a běžným schopnostem v jisté kombinaci, může získat ještě čtvrtou – dokonalou rasovou schopnost.\n\nZde je výčet dovedností, jaké se může hrdina naučit:\n\nKaždý hrdina se může, i bez znalosti dané školy magie, naučit kouzla 1. a 2. kruhu. Proto, aby se hrdina mohl naučit i kouzla vyšších kruhů, musí ovládat danou školu magie, a to následovně:\nV Heroesech V existují čtyři základní druhy magie (magie přivolávání, temnoty, světla a destruktivní) a 1 \"zvláštní\" druh magie, tedy magie cestovní. Tu lze použít pouze na mapě dobrodružství, nikoli v bitvě. Obsahuje jen 4 kouzla, která se může naučit jen hrdina s určitou úrovní:\nKouzla nelze sesílat neomezeně! Každé kouzlo stojí určitou částku many – magická energie hrdiny. Její množství se odvíjí od znalostí hrdiny (1 bod znalosti = 10 bodů many). Mana se sama dobíjí v době, kdy hráč ukončil svůj tah (hrdinovi se dobije právě tolik many, kolik má bodů znalostí). Existují také budovy, které dokáží hrdinovi jednou za týden doplnit manu na maximum nebo dočasně zdvojnásobí hrdinovu maximální zásobu many. Existuje rovněž schopnost, která hrdinovi umožní, aby za každý bod znalosti dostal místo deseti 15 bodů many, čili tato schopnost o 50% trvale zvýší hrdinovu manu.\n\nVe hře je celkem šest národů: \"Akademie\", \"Azyl\", \"Hvozd\", \"Kobka\", \"Nekropole\" a \"Peklo\". V datadiscích byly přidány ještě dva další: \"\" a \"\". V každém městě každého národa je možné najmout hrdinu a jednotky, rozdělené do sedmi úrovní. Hrdina ovládá jednu dovednost charakteristickou pouze pro jeho třídu a z té vychází tři další schopnosti, pro hrdinu každého národa rovněž unikátní.\n\nAkademie je říše obývaná hlavně mágy, čaroději a kouzelnými stvořeními. Vyskytují se většinou v pouštních oblastech a nabývají vzhledově rázu měst Blízkého východu či Indie. Hrdinové se zaměřují hlavně na magii a jejich armádu tvoří většinou střelci a letci. V akademii je možné naučit se širšímu spektru kouzel z magické věže než ve městech jiných národů. Pro jednotky akademie může hrdina vyrobit ze surovin artefakty vylepšující jejich vlastnosti. Hlavním představitelem tohoto národa je arcimág Zehir, syn Cyruse, vládce Stříbrných měst.\n\nZemě obydlená hlavně lidmi, kterým vládnou nábožensky založení vládcové a váleční vůdcové svaté \"Gryfí říše\" s hlavním městem Talongard. Lidé se modlí ke svému bohu Elrathovi, který jim na oplátku sesílá požehnání, božské vedení a v době nouze archanděly na pomoc. Díky starým vojenským tradicím a umu dovedou válečníci Gryfí říše trénovat své vojsko, aby bylo kvalitní a silné (za trojnásobek běžné ceny). Z jednotek nižší úrovně se tak stávají jednotky vyšší úrovně. Hrdinové Azylu bývají v kampaních těmi nejdůležitějšími protagonisty. Hlavními představiteli jsou královna Isabela a generál Godrik, vzorný rytíř a strýc krále Nikolaje.\n\nObyvatelé hvozdu jsou bájní živočichové z lesů a hájí. Dominantním obyvatelstvem jsou lesní Elfové, žijící pokojně v souladu s přírodou v elfím království Irollan s hlavním městem Syris Thalla. Vládne jim moudrý král Alaron a uctívají lesní bohyni Sylannu. Hrdinové Hvozdu si dovedou zapamatovat podoby nepřátel, které již zabili, a formou „oblíbených cílů“ jim v příští bitvě budou schopni zasadit tvrdší údery. Elfy z hradu Kobka považují za své nepřátelé. Hlavním představitelem je již zmíněný král Alaron a hlavně jeho diplomat Findan.\n\nObyvatelstvo Kobky tvoří temní elfové, kteří vytvořili podzemní svět Ygg-Chall, jejíž společnost žije jen neustálými lstmi, tajnostmi a zradami. Kdysi tvořili součást Hvozdu, ale byli vyhnáni z náboženských důvodů. Jinak uctívají bohyni, Stínovou dračici Malassu a někteří dokonce i démony. Společnost je rozpadlá na kmeny, které mezi sebou neustále válčí. Vybudovali si natolik těsný vztah se základními elementy, že jsou jejich kouzla tak silná, že i ti nejodolnější válečníci s protimagií mají jen malé šance odolat jejich účinku. Dokonce i jednotky dovedou přidat nějaký elementální útok proti nepřátelům spjatým s opačným elementem. Hlavními představiteli je záhadný warlock Raelag a jeho (z)rádkyně Shadya.\n\nNekropoli obývají nekromanti a padlí mágové přeměnění v nemrtvé, tvořící kdysi tajný podzemní kult v Gryfí říši. Uctívají poněkud zvráceným způsobem draka Řádu Ashu a hledají ve smrti věčný klid a krásu, která jim byla za života odepřena. Bojí se však konečné smrti, tedy takové, kvůli níž již nemohou být jako nemrtví vzkříšeni. Dovedou využít černé magie k oživení padlých bojovníků do formy živých mrtvých. Hlavním představitelem je kacíř Markal, vyhnanec z Gryfí říše.\n\nTemné království démonů Sheogh se nachází hluboko pod povrchem světa Ashanu a je domovem Pekla. Démoni jsou ve hře hlavními padouchy a jsou vedeni zlým Pánem pekel Kha-Belethem, který dlí ve svém vězení kdesi v Sheoghu. Pánové démonů hojně využívají bránu, kterou si z Sheoghu do bitev přivolávají posily. Jejich druh je veden Kha Belethem, ovšem na dění na povrchu Ashanu mají největší hmatatelný vliv jeho pobočníci Agrael a mazaná sukuba Biara. Jejich modlou je bájný Urgash.\n\nCelkem je ve hře 6 kampaní, každá o pěti misích. Každá z kampaní je hrána za jeden z národů. Kampaně se mohou hrát zásadně v takovém pořadí, v jakém jsou seřazeny. Funguje v nich systém spouštějící misi následující po právě odehrané; a každá odehraná kampaň zpřístupní kampaň následující. Právě v kampaních se odehrává hlavní příběh této hry. Každou kampaní hráče provází hlavní hrdina/ové (většinou však jen jeden). Tento hrdina nesmí zemřít a postupuje celou kampaní. Všechny dovednosti, schopnosti, zkušenosti a kouzla, které v misi získá, mu zůstávají po celou dobu kampaní.\n\nNečekaný vpád démonů do Talongardu, hlavního města Gryfí říše, přerušuje svatbu lady Isabel a krále Nikolaje. Ten je nucen vytáhnout do boje proti těmto pekelným vetřelcům ze Sheoghu, zatímco lady Isabelu odvede Nikolajův strýc Godrik do bezpečí v letním paláci společně s abatyší Beatrice. Zatímco se Nikolaj bije s démony, lady Isabel přemlouvá Godrika, aby ji pustil do války. Byla přesvědčena, že bude říši prospěšnější, než když by musela jen sedět a čekat. Isabel pošle Godrika do Stříbrných měst vyjednávat s arcimágem Cyrusem o pomoci Gryfí říši, přestože byla šance na to, že by jim pomohl, pramalá, zatímco Beatrice odchází do Irollanu požádat o pomoc elfského krále Alarona. Isabel mezitím naverbuje z řad rolníků a lučištníků solidní armádu a díky obnovení zničené akademie magie světla se i vzdělá v umění magie, přičemž netušila, že ji celou dobu někdo z démonů sleduje. Když se opět setkala s Beatrice, byla poslána na místo setkání s elfskou jednotkou pod vedením Alaronova diplomata Findana.\n\nTam je však zajata démony a zjistí, že tato Beatrice byla ve skutečnosti převlečená démonická sukuba Biara sloužící jako pravá ruka pána démonů Agraela a skutečná Beatrice byla zabita Biarou někdy na počátku invaze démonů do Gryfí říše. Biara samozřejmě nešla hledat pomoc u Alarona, ale na místo setkání přivedla Agraela, který Isabelu zajal. Snažil se jí opatrně vysvětlit důvody jejího zajetí, ovšem Isabela se s ním odmítá o čemkoliv bavit. Krátce poté se Godrik vrátil se svou dcerou Freydou ze Stříbrných měst, dle předpokladů s nepořízenou, Cyrus se jim vysmál. Zachránil tedy Isabelu z Agraelova vězení a oba pak urputně bránili démonům v pokračování invaze. Nakonec jim po doručení zprávy přichází na pomoc král Nikolaj. V rozhodující bitvě bojoval udatně a hojně využíval národního pokladu Gryfí říše: \"Srdce Gryfů\". Tím upaloval démony po stovkách, ale z nějakého důvodu nefungoval na Agraela. Umírající Nikolaj po tomto střetu prohlašuje lady Isabel za svou nástupkyni. Ta přísahala pomstu Agraelovi a všem démonům zodpovědným za smrt Nikolaje.\nI když Agrael zabil Nikolaje, neuspěl ve své misi zajmout Isabelu. V Gryfí říši, jež byla po rozhodující bitvě z větší části zbavena démonů, se musel vyhýbat generálu Godrikovi a dalším hrdinům, kteří mu šli na rozkaz královny Isabely z pomsty za Nikolajovu smrt po krku. Byl si vědom, že po něm půjde i samotný Kha-Beleth, což mu potvrdila nejen Biara, ale i jiný pán démonů, který ho nakonec dopadl. Avšak Kha-Beleth z nějakého důvodu nemohl Agraela zničit, tak tedy zničil za zradu onoho druhého pána démonů, který v hloubi duše toužil stát se absolutním vládcem pekla. Agrael se rozhodl Kha-Beletha svrhnout, a to za použití Nikolajova artefaktu \"Srdce Gryfů\", kterými Nikolaj drtil všechny démony, co na něj útočili. O artefakt však měl zájem ještě další pán démonů, tak si pro něj musel pospíšit. U Nikolajova mauzolea porazil nejen lidské stráže, ale i třetího pána démonů. Uvnitř mauzolea přemýšlel, jak si artefakt odnést tak, aby mu neublížil, avšak v jeden moment se mu zjevil přízrak záhadného elfa Tierua, který Agraelovi řekl, že se vládce démonů Kha-Beleth snaží vyvolat Mesiáše démonů, aby zničil svět. Pověděl Agraelovi, ať si ho najde na Dračích ostrovech, že mu tam poví o této závažné skutečnosti víc.\n\nOstrovy jsou však dostupné pouze skrz elfské království Irollan, a ti rozhodně nehodlali nechat démona Agraela jen tak projít přes své území. Po dlouhém pochodu přes Irollan, kdy zadupal do země vojska elfa Gilraena, se nakonec lodí dostal za Tieruem na Dračích ostrovech. Ten mu prozradil, co se dělo během poslední Války zapomnění mezi smrtelníky a démony před téměř 20 lety. Tehdy byl Kha-Beleth zahnán do svého vězení v Sheoghu a Nikolajův otec byl při tom zabit. Kha-Beleth měl zřejmě už tenkrát v plánu seslat Mesiáše démonů a má to co do činění s královnou Isabel. Agrael přiznal, že začal o Kha-Belethovi pochybovat už dřív, protože posledních dvacet let nepřetržitě sledoval z jeho rozkazu právě nynější královnu Isabel. A postupem času se do ní zamiloval a chce ji pomoct uniknout nešťastnému osudu. Tieru tedy Agraelovi navrhl, že jí pomůže jen, když se očistí od démonické podstaty. Musel podstoupit obřad Pravé přírody. Na místo dorazila Biara a pokusila se ukrást Srdce Gryfů, ale artefakt ji zlikvidoval. Agrael si myslel, že je mrtvá, ale Tieru mu vysvětlil, že ten artefakt ve skutečnosti démony nezabíjí, jen je pošle zpět do Sheoghu, tedy ať si dá na lstivou Biaru pozor, až ji zase uvidí. Oba poté zahájili obřad.\n\nMezitím v Gryfí říši začala občanská válka, protože arcibiskup Randall a další velmoži zpochybnili nástup lady Isabel na trůn. Záhadný nekromant Markal ucítil, že jeho čas nadešel a vrátil se zpět z vyhnanství do Gryfí říše, přičemž si musel počínat nad míru obezřetně, jakákoliv chyba by zhatila jeho plány. Při bitvě Isabeliných vojáků proti rebelujícím velmožům pomůže Isabel, aby si získal její důvěru. Té na schůzce nabídnul pomoc ve stabilizaci Gryfí říše a představil se jí jako bývalý rádce Nikolajovy matky, královny Fiony, jejíž část si stále nosí s sebou jako talisman. Dokázal si naivní Isabel, stále truchlící pro Nikolaje, získat příslibem, že jejího manžela oživí. Markalovým slovům Isabel nedokázala odolat a věřila mu všechno, avšak generál Godrik, Nikolajův strýc, Markala od začátku podezříval, protože si moc dobře pamatoval, co vyváděl tento mastičkář Markal s královnou Fionou, a jak ho po její smrti s Nikolajem z Gryfí říše vyhnali. Isabel přesto ochotně Markalovi pomáhala se sháněním artefaktů nutných k provedení rituálu s Nikolajem.\n\nKvůli vidině, že znovu uvidí Nikolaje naživu, neposlouchá vůbec svého rádce Godrika, a napadá spolun s Markalem příhraniční město Lorekeep, jež bylo kdysi dávno baštou nekromantů. Poté, co Markal obnovil Lorekkep jako baštu nemrtvých, rozbíjí Isabel také dávná spojenectví s Elfy z Irollanu, když přepadává spolu s Marakalem Stříbrná města, kde jsou v držení další potřebné artefakty. Vládce Stříbrných měst, arcimág Cyrus, je Markalem zabit v bitvě o poslední z artefaktů a všechna hlavní sídla Stříbrných měst jsou záhy přeměněna v další nekromantické bašty. Godrik, jenž na žádost Isabel držel jeden z artefaktů u sebe v úschově, si všiml tohoto vzestupu nemrtvých a znepokojilo ho chování královny, proto jej pak odmítá vydat zpět Isabele a zabarikáduje se v jednom ze Stříbrných měst Hikm. Markal proto unesl jeho dceru Freydu, aby ho vylákal k souboji. V bitvě Godrika poráží a ten je následně uvrhnut do žaláře. Markal s Isabel následně zahajují dlouhý pochod zpět do Gryfí říše, aby v Síni hrdinů vzkřísili Nikolaje.\n\nV říši temných elfů Ygg-Challu právě začíná turnaj v boji, kde vítěz získá právo na obsazení uvolněného místa náčelníka klanu temných elfů Shadowbrand, do něhož se může dle tradice přihlásit každý, kdo si troufne. Vítěz souboje se stane novým náčelníkem klanu. Na poslední chvíli se do turnaje přihlásil neznámý warlock jménem Raelag a vyhraje, tudíž získává funkci náčelníka Shadowbrandů. To však nebyl jediným jeho cílem. Se svou rádkyní Shadyou začal ihned podnikat kroky ke sjednocení všech klanů temných elfů pod jedinou vládu. To však ostatní klany slyší velmi nerady a vyhlašují Raelagovi válku. Tu však Raelag vyhrál a s pomocí jeho pobočnice Shadyi se mu podařilo skoro celý Ygg-Chall poprvé po celých věkách sjednotit, ale byla to velmi křehká jednota.\n\nJediný klan, který se vůbec nepodřídil, byl klan Soulscar, který je nechvalně proslulý svým uctíváním démonů, z čehož je Raelag nejprve jen podezříval, ale časem získal zcela jasné důkazy o tom, že s démony aktivně spolupracují. Musel tedy většinu členů klanu Soulscar pozabíjet, čímž si získal přízeň ostatních porobených klanů, které mu poté začaly sloužit už dobrovolně. Raelag se při tom dozvídá, že Vládce démonů Kha-Beleth poslal jeho bývalého kolegu Veyera zajmout královnu Isabel. Urychleně se mu proto vydal naproti a po příchodu na hranici Sheoghu rychle odstraní Veyera. Na povrchu, poblíž místa bitvy s Veyerem potká Markala s Isabel. Raelag ji marně přemlouval, aby se s ním vydala na cestu za Tieruem, aby ji očistil od údajného vlivu Vládce démonů, ale Markal ji přesvědčil, že by tenhle výlet neměl cenu. Nekromant s královnou tak pokračují směrem k Síni hrdinů, přičemž si Raelag povzdechne, že s královnou Isabel nebude jen tak lehké pořízení.\n\nKrálovna Isabel s Markalem konečně dorazili do Síně hrdinů a exhumovali Nikolajovo tělo, aby mohl Markal konečně provést rituál. Ke jejímu zděšení se její muž proměnil po svém oživení v upíra žíznícího po krvi své manželky. Isabele vyčetl, že vyrváním jeho duše z posmrtného života ho proklela a chystal se vysát její krev, v čemž mu zabránil Markal, jenž Nikolaje očividně ovládal. Isabel byla z tohoto vývoje natolik otřesená, že se duševně zhroutila a v podstatě nechala Markala dělat si v Gryfí říši, co chce. Lid Gryfí říše na tuto změnu, kdy se v jejich domovině nejprve proháněla armáda Agraelových démonů a vzápětí se začala rozmáhat ve velkém Markalova nekromancie, reagoval emigrací. Přesunul se k hranicím s Irollanem, aby zde unikli Markalovým nekromantům, ale ti je sem zakrátko následovali. Král Alaron proto poslal svého diplomata Findana hlídat hranice a chránit tyto lidi před nekromanty.\n\nPozději ho zaúkoluje daleko důležitějším posláním. Musí do Irollanu vrátit Smaragdové draky, kteří Irollan opustili před dvaceti lety v reakci na nešťastnou smrt Nikolajova otce v Sheoghu, za což Cyrus a Alaron nesli vinu, protože ho tam nechali a vůbec mu nepomohli. Findanovi se povedlo Smaragdové draky přesvědčit, aby se vrátili, jenže po návratu s hrůzou zjistil, že se mezitím hlavní město Irollanu Syris Thalla dostalo do obležení nekromanty, kteří pronikli přes hranice a elfské území, jež o měsíce dříve spálil svým pochodem Agrael, až do jádra Irollanu. Alaron během obrany města umírá a pověřil Findana posledními úkoly: vládnout elfům místo něj a najít Tierua na Dračích ostrovech. Dorazil však pozdě, neboť ho předběhla sukuba Biara, která zabila Tierua. Ten umíraje stihl Findanovi říct, jak to vlastně Kha-Beleth měl s Isabelou přesně vymyšlené. Vládce démonů totiž zanechal na Isabel démonické znamení, které způsobí, že se její první dítě stane hostitelem Mesiáše démonů. Tieruův duch pak pověděl Findanovi, aby dohnal Biaru a sebral ji svitek s kouzlem, které dovede znamení z Isabel smazat, sešle-li ho nějaký mocný mág. A jediným takto schopným mágem je Cyrův syn Zehir.\n\nS návratem Findana do Irollanu přichází nová hrozba – Pán upírů Nikolaj, z něhož se stal velmi silný generál nemrtvých. Nekromanti navíc trvale zastínili denní světlo, takže nad světem byla neustále tma, což zaručovalo Nikolajovi „nesmrtelnost“. Buď za pomocí fénixů, nebo zničením všech stínových draků se Findanovi povedlo obnovit úsvit slunce a ještě jednou – tentokráte naposled – dopřál Nikolajovi po těžké bitvě odpočinek v pokoji. Po bitvě s Nikolajem se vydal vyhledat Zehira.\n\nNový arcimág Zehir si zadal tyto úkoly: obnovit Markalem znesvěcená Stříbrná města, vyhnat odtamtud nekromanty a pomstít smrt svého otce Cyruse. To se mu nakonec povedlo, ačkoliv to neměl jednoduché, a táhnul dál směrem ke Gryfí říši, protože věděl, že tam najde Markala, kterého chtěl zabít. V Gryfí říši vysvobodil po tuhých bojích v pohraničních oblastech z vězení generála Godrika, k němuž se hned přidává spousta lidských vojáků, kteří začali být nespokojeni s Isabelinou a Markalovou hrůzovládou. Oba vědí, že musí být oba odstaveni od moci, má-li se dostat situace v Gryfí říši pod kontrolu. Nakonec zjistí, kde přesně je Markal, a cestou potkávají i Findana s jeho družinou. Společně porazili Markalovo vojsko, ovšem Markal se jim jen vysmál, že to zdaleka není konec. Zehir ho však přesvědčil o opaku svou mocnou magií a Markala spálil ohlušujícím výbuchem na popel tak jemný, aby ho již nikdo nedokázal oživit v jakékoliv formě, čímž mu dopřál konečnou smrt.\n\nPoté už jen zbývalo pouze najít královnu Isabel, aby ji mohli zbavit démonického znamení, o němž mluvil Findan. Při pátrání po Isabel se k nim přidal Raelag se Shadyou, kteří po ní už delší dobu rovněž pátrají. Jakmile královnu Isabel nalezli, připravili ji Raelag se Shadyou okamžitě k rituálu Pravé přírody. Jenže Shadya před provedením rituálu odhalila svou skutečnou podobu. Byla to celou dobu Biara v převleku, jež nyní přerušila rituál prováděný Zehirem a unesla Isabel do Sheoghu k Vládci démonů Kha-Belethovi. Zehir, Raelag, Godrik i Findan ji portálem pronásledovali do Pekel a porazili ji v bitvě. Prosíc o milost pak ukázala hrdinům směr, kde je královna Isabel, spoutaná řetězy před Kha-Belethem. Hrdinové v dlouhé a náročné bitvě porazili společným úsilím v několika vlnách Kha-Beletha a ten byl poté nucen uprchnout s ostatními jemu podřízenými démony pryč z Ashanu do podsvětí.\n\nHrdinové tak osvobodili královnu Isabelu a dopravili ji zpět do Gryfí říše, poté se vrátili do svých domovů. Zatímco Godrik s Isabel sčítal škody a ztráty v poničeném Talongardu, hlavním městě Gryfí říše, v jednom momentě Isabele začaly rudě žhnout oči, což naznačilo, že démoni ještě nebyli v Ashanu úplně poraženi...\n\nPříběh pokračuje v kampani \n\n"}
{"id": "49477", "url": "https://cs.wikipedia.org/wiki?curid=49477", "title": "Foča", "text": "Foča\n\nFoča (srbskou cyrilicí Фоча) je město v Bosně a Hercegovině, na východě země v entitě Republika srbská; hlavní město Regionu Foča. Žije zde 12 334 obyvatel.\n\nFoča se nachází na pravém břehu řeky Driny, u ústí řeky Ćehotiny do Driny. Je centrem určité oblasti, ve středověku byla křižovatkou mnohých bosenských cest. Přes Foču procházela cesta do Dubrovniku, známá jako Via Drine a mnohé další trasy, které nemohly být vzhledem k charakteru okolní krajiny, vedeny jinudy. Foča se tak rozvíjela jako stanoviště karavan, které tehdy křižovaly celou Osmanskou říši.\n\nVe středověku je Foča připomínána v mnoha dokumentech pod různými názvy, například Choçe, Coçça, Choza, Coçe, Chozza, Coza, Chotza, Hoča, Hotča. Poprvé roku 1368 (in forum Choçe). V červenci 1444 je zmiňována jako Hotče (psáno v Hotče) a stejně tak i v srpnu 1467. Předpokládá se, že název Hoča a Hotča pochází z vlastního jména Hotkja.\n\nFoča se součástí Bosny stává po zhroucení systému správy Nikoly Altomanoviće v roce 1373. Do Foči často přicházely obchodní karavany i koncem 14. a začátkem 15. století. V 15. století rozkvět Foči zastínil i mnohá další města v okolí. Tehdejší význam města dokládá i zřizování kolonií Dubrovničanů ve městě v letech 1422-1448. Kromě cizích obchodníků se ale dařilo díky bohatým okolním zdrojům i místním. Mezi ty patří například rody Drugovići, Nartičići, Zorčići, Crijepovići, Ljubinovići, Novakovići, Veseokovići, Brateljevići a významné postavy Tvrdiša Mirošković, Radoje Dubjević a další. Kromě obchodu s látkami a oděvy se ovšem také vyvážely i přírodní suroviny, na které je příroda v okolí města a údolí řeky Driny bohatá. Město tehdy vlastnil další vlivný rod - Kosačové.\n\nZa dob Osmanské nadvlády se rozvíjelo, vznikla tu Aladžská mešita, označovaná za jednu z nejkrásnějších v Evropě. Během 2. světové války tu srbští \"četnici\" zmasakrovali 4 000 bosenských muslimů. V roce 1942 sem po neúspěšných bojích v oblastech severu Černé Hory a východu Srbska přesunul svůj generální štáb Josip Broz Tito, vůdce partyzánského hnutí. Během 90. let, když byla v Jugoslávii občanská válka, odsud byli vyhnáni právě Bosňáci; nastěhovali se sem srbští uprchlíci. V období od dubna do července 1992 - krátce poté, co po bojích obsadila město VRS - probíhaly etnické čistky vůči tehdejšímu muslimskému obyvatelstvu. Srbští vojáci zničili nebo těžce poškodili všechny mešity, staré i několik století. V rámci nacionalistických nálad v Republice srbské bylo město přejmenováno v lednu 1994 na \"Srbinje\" (\"Србиње\"). Název byl v únoru 2004 vrácen na Foča protože Ústavní soud BiH jméno \"Srbinje\" označil za diskriminační.\n\n\n\n"}
{"id": "49480", "url": "https://cs.wikipedia.org/wiki?curid=49480", "title": "Jan I. Sverkersson", "text": "Jan I. Sverkersson\n\nJan I. Sverkersson (1201−1222) byl švédským králem v letech 1216−1222. Byl synem krále Sverkera II. a královny Ingegerd Birgersdotter.\n\nJanův otec přišel o trůn v roce 1208 po bitvě u Leny, kdy ho porazil Erik Knutsson, který se tak stal králem jako Erik X. Sverker II. v roce 1210 znovu svedl se Erikem bitvu (u Gestilrenu), kde byl podruhé poražen a zabit.\n\nErik X. zemřel v roce 1216 a jeho syn se narodil až jako pohrobek. Místo nemluvněte byl tedy králem zvolen patnáctiletý Jan. Stalo se tak proti vůli papeže, který preferoval jako krále Erika. V roce 1219 byl Jan korunován. Jan I. Sverkersson zemřel v jednadvaceti letech v roce 1222. Neoženil se a neměl potomky. Byl posledním králem z rodu Sverkerova. Jeho nástupcem se stal Erik XI., syn Erika X.\n"}
{"id": "49482", "url": "https://cs.wikipedia.org/wiki?curid=49482", "title": "My Fair Lady", "text": "My Fair Lady\n\nMy Fair Lady je americký divadelní muzikál z roku 1956 s libretem, které napsal Alan Jay Lerner, a s hudbou Frederica Loewa. Jeho předlohou byla divadelní hra G. B. Shawa \"Pygmalion\", která svůj námět čerpá ze starověkých řeckých bájí. Na Broadwayi se tento muzikál hrál od roku 1956 do 1962 a celkový počet repríz dosáhl 2717.\n\nV českém překladu Oty Ornesta měl tento muzikál premiéru v roce 1964 v pražském Hudebním divadle Karlín; režie Leo Spáčil a Rudolf Vedral, hlavní roli Lízy Doolittlové alternovaly Věra Macků a Věra Vlková, dále hráli: Miloš Zavřel / Jiří Vala (prof. Higgins), Otomar Korbelář (plukovník Pickering), Jiřina Steimarová (paní Higginsová), Ivo Gübel / Josef Beyvl (A. Doolittle), Karel Fiala / Milan Chladil (Freddy) ad.\n\nJeho autoři se snažili tento muzikál vytvořit již v roce 1952, tento první pokus se jim však nezdařil. I jejich další pokus byl poměrně krušný a pracný, jeho původní pracovní název byl \"My Fair Liza\". Nynější název byl zvolen těsně před premiérou a jednalo se vlastně o pouhou slovní hříčku bez jakéhokoliv konkrétního významu.\n\nPremiéra se konala dne 15. března 1956 v New Havenu v Mark Hellinger Theatre s Julií Andrewsovou a Rexem Harrisonem v hlavní roli. Od samého počátku se jednalo o velký divadelní hit, který byl později uveden v jedenácti různých jazycích v jednadvaceti zemích.\n\nFilmová práva byla prodána společnosti Warner Brothers za 5,5 miliónů dolarů plus 50 procent z hrubého zisku přesahujícího 20 miliónů dolarů. Tato divadelní hra se stala v té době nejdražší divadelní hrou, která měla být v Hollywoodu zfilmována.\n\nHenry Higgins, arogantní a nesnesitelný profesor fonetiky (vědy o lidské řeči), se vsadí s přítelem plukovníkem ve výslužbě Pickeringem, že naučí ušmudlanou pouliční květinářku Lízu Doolittlovou výslovnosti a chování vznešené dámy. Podaří se mu to tak dokonale, že jeho žákyně okouzlí londýnskou smetánku, jako kdyby ani nebyla Angličanka, ale spíše Maďarka. Skoro se zdá, že Higgins pomohl Líze překonat propast mezi spodinou, kam ji zařazovala její výslovnost a intonace (londýnské nářečí cockney), a nejvyššími společenskými vrstvami. Higgins však ve svém pedantství nepostřehne, že při jeho fonetickém experimentu Líza vyspěla ze zaostalého děvčete v ženu vědomou si své lidské ceny, toužící po plném citovém životě a hotovou přes všechnu svou vzpurnost a prostořekost věnovat svou lásku svému osvoboditeli. Higgins se však její lásku zdráhá přijmout, a tak závěr hry zůstává otevřený. V některých provedeních, např. v brněnském provedení, muzikál končí happy endem, kdy si profesor uvědomí, že si k Líze přece jenom vybudoval nějaký vztah.\nV původní hře na Broadwayi hráli:\n\nŽivá nahrávka písní a hudby z této původní verze byla nahrána na gramofonové desky a později byla vydána i na kompaktním disku.\n\nHru má mimo jiná divadla v České republice na repertoáru Městské divadlo Brno. Děj muzikálu se neodehrává v Anglii, nýbrž v Brně – proto název \"My Fair Lady (ze Zelňáku)\". „Zelňákem“ je myšlen Zelný trh. S tímto posunem místa se změnila i jména hlavních postav – z Lízy Doolittlové se stane Líza Ďulínková nebo z profesora Higginse se stane Jindřich Hradský. Představení se odehrává na Činoherní scéně divadla a jeho délka činí 3 hodiny a 20 minut s jednou dvacetiminutovou přestávkou.\n\nStanislav Moša spolu s Otou Ornestem museli původní \"My Fair Lady\" značně krátit. Odstraněna byla velká část světonázorových výkladů Doolittlových a také dlouhé Higginsovy monology. Většina monologů byla přenesena do písní.\n\nMuzikál má svoji proslulou filmovou adaptaci společnosti Warner Brothers z roku 1964, která získala osm Oscarů včetně ceny za režii pro George Cukora – viz článek My Fair Lady (film, 1964).\n\n\n"}
{"id": "49485", "url": "https://cs.wikipedia.org/wiki?curid=49485", "title": "Ostravice", "text": "Ostravice\n\nOstravice může být:\n\n\n"}
{"id": "49486", "url": "https://cs.wikipedia.org/wiki?curid=49486", "title": "Bitva u Lehnice", "text": "Bitva u Lehnice\n\nBitva u Lehnice, též bitva na Lehnickém poli, se odehrála mezi slezským, moravským a malopolským rytířstvem a Mongoly zvanými také Tatary 9. dubna 1241 u slezské Lehnice. Křesťanská vojska utrpěla drtivou porážku, vratislavský, krakovský a velkopolský kníže Jindřich II. Pobožný, který vojskům velel, v bitvě zahynul stejně jako padlo fakticky celé rytířstvo.\n\nPo ovládnutí většiny ruských knížectví se mongolská armáda, postupující na západ, rozdělila do dvou proudů. Hlavní vojsko, zhruba 50 tisíc bojovníků, vedené Bátúem a Sübutejem směřovalo za Polovci, prchajícími z jihoruských stepí, které mongolští náčelníci považovali za své poddané, do Sedmihradska, Moldavska a Uher. Menší část, asi 10 tisíc bojovníků, vpadla pod velením Khadana, syna velikého chána Ögedeje a dalších náčelníků z Čingischánova rodu začátkem března 1241 do Malopolska a Slezska, aby jim zajistila týl, případně získala informace o tamějších poměrech.\n\nBrzy byly dobyty Sandoměř a Krakov. Další porážku utrpěli Poláci v bitvě u Chmielnik. Mongolové poté oblehli Vratislav, kterou se jim však dobýt nedařilo. Vratislavský, velkopolský a krakovský kníže Jindřich II. Pobožný sebral vojsko a vyrazil proti Mongolům. Nevyčkal však na příchod svého švagra Václava I., který mu spěchal se svým vojskem na pomoc. Mongolové, kteří měli zprávy od zvědů o postupu českého krále, nechtěli dopustit spojení křesťanských armád. Proto zanechali obléhání a vyjeli naproti polskému vojsku.\n\nJindřich rozdělil své síly na 5 částí (čtyři oddíly a jeden hlavní houf v rezervě):\n\nSlezská jízda zaútočila na lehkou mongolskou jízdu. Slezané byli odraženi. Poté zaútočil Měšek a Sulislav. Mongolové použili svou oblíbenou a mnohokrát již osvědčenou taktiku. Lehká jízda začala předstírat ústup. Nato se křesťanští jezdci vydali k jejich pronásledování. Lehká mongolská jízda se obrátila a napadla rytíře z boku, těžká pak zaútočila přímo. Před tím ještě skvělí tatarští lučištníci zasypali polské jezdce šípy. Měšek stáhl své jezdce z bojů. To vedlo Jindřicha k zapojení jeho vojáků do bitvy. Mongolové svou taktikou dokázali oddělit evropské jezdce od pěchoty. Lučištníci nebyli proti brnění rytířů příliš efektivní, proto stříleli do jejich koní. Těžká mongolská jízda pak neměla větší problém a těžkopádné obrněnce na zemi masakrovala. Jindřich, Sulislav a Boleslav Děpoltic v bojích padli. Mongolové v boji proti rytířům použili v této bitvě poprvé na evropské půdě střelný prach, snad ve formě primitivních raket, ukořistěných v Číně. Píše o tom kronikář Jan Dlugosz, podle něhož Mongolové přinesli na bojiště „ohavnou dračí hlavu“, která vypouštěla z tlamy ohnivé jazyky a dusivý, odporně páchnoucí dým.\n\nČeské oddíly, které spěchaly na pomoc, již nestačily do bitvy zasáhnout. Václavovi I. se však podařilo zastavit Tatary v Kladsku. Zabránil jim vtrhnout do Čech a obrátil ničivý proud k jihu. Ten protáhl Moravou a spojil se s Bátúovými hordami, které operovaly v Uhrách. Opevněná místa na Moravě, zejména Opava a Olomouc, nebyla dobyta, avšak kraj byl zpustošen. Dalimilova kronika zmiňuje krátké obléhání Olomouce a naznačuje ho i archeologický průzkum.\nMongolové však obléhání zřejmě po několika dnech vzdali a odtáhli. Pověsti o velké bitvě Čechů a Moravanů s Mongoly u Olomouce jsou proto nepodložené. Také příběh o obléhání Hostýna a zázračné porážce tatarského vojska za přispění Panny Marie byl do doby mongolského vpádu v 13. století situován až dodatečně.\n\nPo bitvě u Lehnice zůstaly rozsáhlé oblasti v jižním Polsku mnoho let zpustošené a vylidněné. Rozpadla se „monarchie slezských Jindřichů“ a ve Slezsku vznikla řada drobných knížectví. V důsledku slibného ekonomického rozvoje se tato země stále více orientovala na politicky konsolidovaný český stát. Polské země nebyly Tatary podrobeny jako například ruská knížectví, ničivý tatarský vpád však zažily do konce 13. století ještě dvakrát, poprvé v roce 1259 a poté ještě roku 1287.\n\nBitvu u Lehnice v krásné literatuře zpracovává kniha polské spisovatelky Zofie Kossakové \"Lehnické pole\".\n\n\n"}
{"id": "49487", "url": "https://cs.wikipedia.org/wiki?curid=49487", "title": "Plodnost (biologie)", "text": "Plodnost (biologie)\n\nBiologický pojem plodnost označuje schopnost generativního rozmnožování daného organismu, jak u rostlin tak u živočichů. V případě kulturních rostlin se často používá pro schopnost přinášet úrodu.\n\nPlodnost je v zootechnice dle definice u samců „schopnost produkce kvalitního ejakulátu a jeho přenos do pohlavních ústrojí samice“, u samic pak „schopnost pravidelné reprodukce tj. pravidelným pohlavním cyklem, zabřeznutím a porozením zdravého mláděte“.\n\nPlodnost označuje schopnost lidí počít a (v případě žen) porodit dítě.\n\nJako plodná (resp. fertilní) se označuje žena schopná přirozeným způsobem počít a porodit životaschopné dítě. Neplodné ženy pak lze rozdělit na ty, u nichž lze neplodnost obejít pomocí lékařského zákroku, a ty u nichž není možné dosáhnout otěhotnění a porodu ani tímto způsobem.\n\nJako plodný se označuje muž, který je schopen přirozeným způsobem počít se zdravou ženou dítě. I muže lze rozdělit na ty, u nichž lze neplodnost obejít lékařským zákrokem (např. umělým oplodněním) a na muže, kteří jsou naprosto neplodní.\n\nPostupem 20. století dochází minimálně v moderních zemích k poklesu plodnosti mužů, způsobenému primárně poklesem množství zdravých spermií (a spermií vůbec) v ejakulátu. Daný jev není ještě řádně prozkoumán, předpokládá se, že primárním důvodem bude působení různých nepřirozených chemických látek, které se dostávají (nebo jsou cíleně přidávány) do potravy.\n\nFaktem je, že účinek v podobě snížení plodnosti bývá postupně objevován u některých látek, kde nebyl očekáván a že látky, o nichž se nepředpokládalo, že by se mohly dostat do potravy, se v ní přesto objevují. Příkladem chemických látek, které snižují plodnost a nedopatřením se dostaly do potravy, mohou být například dnes již zakázané polychlorované bifenyly. Některé další látky a prvky, u nichž je známo, že snižují plodnost jsou: olovo, alkohol (v nadměrném množství), viagra (pravděpodobně, výzkum ještě není ukončen).\n\nPlodnost mužů může být též snižována v důsledku dlouhodobého zahřívání varlat, např. při nevhodném oděvu (těsné spodky) nebo častém užívání přenosného počítače položeného na klíně. Příznivě nepůsobí ani sedavé zaměstnání, ohrožení jsou zejména řidiči.\n\n"}
{"id": "49488", "url": "https://cs.wikipedia.org/wiki?curid=49488", "title": "Plodnost (rozcestník)", "text": "Plodnost (rozcestník)\n\nPojem plodnost má více významů:\n\n"}
{"id": "49495", "url": "https://cs.wikipedia.org/wiki?curid=49495", "title": "Doubice", "text": "Doubice\n\nDoubice () je obec v okrese Děčín, ve Šluknovském výběžku, na okraji rozhraní Lužických hor a Národního parku České Švýcarsko. Původní německé obyvatelstvo bylo vysídleno po roce 1945. Dnes obec slouží převážně rekreaci. Žije zde obyvatel, počtem obyvatel patří k nejmenším obcím okresu Děčín. Ještě v polovině dvacátého století byl počet obyvatel téměř desetkrát vyšší. Od ledna 1975 do 31. prosince 1992 byla Doubice součástí města Krásná Lípa.\n\nPSČ obce je 407 47. Území vesnice se rozlišuje na Starou Doubici (Staré Doubice), tedy zástavba v okolí kostela a rybníků, a Novou Doubici (Nové Doubice) navazující jižněji u úpatí vrchu Spravedlnost (533 m n. m.). Vesnice Zadní Doubice ležela u hranice s Německem, asi 5 km vzdušnou čarou na severozápad. Zanikla po odsunu Němců v roce 1945.\n\nPrvní písemná zmínka o obci pochází z roku 1457.\n\nRoubenou chatu si zde postavil český zpěvák Karel Gott, jenž pak v ní uspořádal soukromou oslavu svých osmdesátých narozenin (2019).\n\n\n\n"}
{"id": "49512", "url": "https://cs.wikipedia.org/wiki?curid=49512", "title": "Olaf Magnusson", "text": "Olaf Magnusson\n\nOlaf Magnusson (1099 – 22. prosinec 1115) byl norský král v letech 1103-1115. Byl nemanželským synem krále Magnuse III. a Sigrid, dcery Sakseho z Viku.\n\nKrálem se stal po otcově smrti v roce 1103 společně se svými dvěma bratry, Øysteinem Magnussonem a Sigurdem I. Jorsalfarem. Norsko tedy mělo do roku 1115 hned tři krále najdenou. Olaf byl tehdy ještě velmi mladý (narodil se v roce 1099), a tak za něj jeho starší bratři vládli jako regenti v oblastech, které měl Olaf spravovat. V roce 1107 král Sigurd vedl křížovou výpravu na podporu nově vzniklého Jeruzalémského království a do Norska se vrátil až v roce 1111. Během této doby byl Øystein regentem za oba bratry.\n\nNa přelomu podzimu a zimy roku 1115 mladý Olaf náhle onemocměl a v důsledku této choroby 22. prosince zemřel.\n\nZajímavostí je, že Olaf Magnusson byl vypuštěn z počítání pořadí králů se stejným jménem. Takže král Olaf V. by se jmenoval Olaf VI. (kdyby byl Olaf Magnusson započítán).\n"}
{"id": "49514", "url": "https://cs.wikipedia.org/wiki?curid=49514", "title": "Nadace (knižní série)", "text": "Nadace (knižní série)\n\nNadace (v anglickém originále \"Foundation\") je epická science fiction sága, kterou v průběhu 49 let napsal Isaac Asimov. Celkem sestává ze sedmi děl úzce svázaných dějem a prostředím (přesto je možné číst knihy samostatně). Někdy se pod řadu \"Nadace\" zahrnují i série o robotech a série o Galaktické říši, odehrávající se ve stejném fiktivním vesmíru. Ve stejném prostředí se odehrává i řada Asimovových kratších povídek.\n\nV roce 1966 získala série o Nadaci speciální cenu Hugo jako „nejlepší série všech dob“.\n\nV současnosti se připravuje filmové zpracování.\n\nAnglické slovo \"foundation\" má více významů, kromě \"nadace\" může znamenat také \"základna\". V letech 1985–1988 vznikl v samizdatu překlad úvodního dílu pod názvem \"Základna\". Tento název překladatelé písemně konzultovali přímo s Isaacem Asimovem – v angličtině popsali český význam slov \"nadace\" a \"základna\" a autor výslovně uvedl, že v českém případě přichází v úvahu pouze slovo Základna; fotokopie dopisu byla vložena ve vydání. (Překlad do slovenštiny z roku 1991 se také nazývá \"Základňa\".) Všechna česká knižní vydání však používají název \"Nadace\" a pod tímto názvem je také tato série všeobecně známa.\n\nSvět série Nadace se odehrává více než dvacet tisíc let v budoucnosti, kdy lidstvo osídlí celou Galaxii a vytvoří jednotnou říši, která bude sjednocovat všechny lidmi obydlené planety. Vychází z toho, že geniální matematik Hari Seldon vyvinul teorie umožňující předpovídat chování velkých lidských mas v průběhu dlouhých časových údobí, jež položily základ vědy nazvané \"psychohistorie\", která matematickými cestami odhaluje budoucnost. Vychází z předpokladu, že zatímco chování jednotlivců je příliš svobodné a nepředvídatelné, chování velké masy lidí lze predikovat na základě matematických simulací. Vznik psychohistorie se přičítá aurorskému politikovi jménem Han Fastolfe, kterého jemně postrkával jeho robot Giskard (vybavený schopností upravovat lidské city a částečně číst myšlenky). Do stavu praktické použitelnosti je dovedl o mnoho let později až slavný matematik Hari Seldon, který ale nenavazoval na práci svého předchůdce. Důležitou pomoc při utváření psychohistorie poskytl robot Daneel Oliwaw, pro kterého psychohistorie byla ve skutečnosti pouze jednou z možností – plánem B při ovlivňování budoucího vývoje lidské společnosti (plán A představovala Gaia).\n\nNejdůležitějším problémem, na který je psychohistorie aplikována, je vývoj Říše, která zahrnuje celou galaxii Mléčná dráha s miliony lidmi obydlených světů. Seldon odvodí, že Říše je blízko před zánikem, po kterém bude následovat třicet tisíc let chaosu a bezvládí před vznikem druhé, trvalejší říše. S pomocí psychohistorie je ale schopen navrhnout plán, který by měl toto období temna zkrátit na pouhých tisíc let. Plán počítá se založením malého útočiště vědců (Nadace) na okraji Galaxie, které uchová znalosti po zhroucení Říše.\n\nNa Trantoru, sídle první Galaktické říše, přednesl Hari Seldon svou představu psychohistorie jako vědy umožňující vědecky předpovídat budoucí osudy lidských společenství. O jeho objev a využití ve svůj prospěch se začali zajímat různí mocní na Trantoru včetně samotného císaře a jeho prvního ministra a Hari Seldon na útěku před nimi poznal různé části Trantoru. Nakonec zakotvil na Streelingské univerzitě, kde začal psychohistorii prakticky rozvíjet.\n\nHari Seldon pokračuje v rozvíjení psychohistorie a setkává se přitom s odporem ostatních obyvatel Trantoru, neboť předpovídá, že Galaktická říše se blíží zániku. Na čas se stal i prvním ministrem císaře, nepřestal však pracovat se spolupracovníky, které si vybíral, na rozvoji psychohistorie. Díky své vnučce objevil, že existují lidé (mentalici), kteří dokáží vnímat a ovlivňovat emoce jiných a dorozumívat se bez potřeby řeči; to ho přivedlo k plánu vytvoření dvou Nadací – jedné veřejně známé, založené na okraji Galaxie a oficiálně pověřené vytvořením encyklopedie, která by shrnovala veškeré vědění lidstva, druhé tajné, na opačné straně Galaxie, složené z mentaliků a s úkolem dohlížet na první Nadaci a bdít nad uskutečňováním jeho plánu založení druhé říše, jejímiž zárodky obě Nadace ve skutečnosti měly být.\n\nKniha obsahuje pět časově oddělených příběhů prvních osadníků na planetě Terminus, sídle první Nadace a její přeměnu z vědecké obce encyklopedistů v obchodní svět, který díky své technické převaze ovládl okolní planety a pokračoval v úsilí o budování nové galaktické Říše. Hari Seldon se kolonistům čas od času zjevil ze záznamového zařízení a vysvětlil, kam se bude Nadace v příštím období vyvíjet. Upadající první Galaktická říše stále přetrvává a představuje velkou sílu.\n\nV upadající první Galaktické říši se množí pověsti o kouzelnících z okraje Galaxie a ambiciózní generál Bel Riose se pokouší najít jejich sídlo a zničit je. Podařilo se mu najít panství první Nadace a jeho velkou část obsadit, než však mohl dobýt samotný Terminus, císař generála odvolal a válka Říše proti Nadaci skončila. Od rozpadající se Říše se začaly oddělovat některé světy a přidávat se k první Nadaci. Po skončení války se v první Nadaci začaly šířit zvěsti o jakémsi člověku zvaném Mezek, který si kdesi v nitru Galaxie podrobuje bez odporu jeden svět za druhým. Mezek, o němž se ukázalo, že je mutant schopný ovládat emoce ostatních lidí, po bojích obsadil i první Nadaci a její sídlo Terminus. Jeho snahou bylo ovládnout celou Galaxii, v cestě mu však stála utajená druhá Nadace, jejíž sídlo se pokusil najít. V nalezení pravého sídla druhé Nadace mu však zabránila Bayta Darellová z první Nadace.\n\nAni po dočasném nezdaru nepřestal Mezek pátrat po druhé Nadaci. Druhá Nadace si byla nebezpečí ze strany Mezka pro ni a pro pokračování Seldonova plánu vědoma a nasměrovala jeho pátrání k jedné bezvýznamné planetě, kde zničila jeho duševní schopnosti i jeho říši Svaz světů. Po Mezkově pádu obnovila první Nadace svou nezávislost, ale v její společnosti se rozšířilo povědomí existence druhé Nadace a jejích schopností a první Nadace nabyla přesvědčení, že druhá Nadace je pro ni hrozbou a musí být zničena. Skupina spiklenců nespokojených s tím, že je první Nadace ovládána zvenčí, se rozhodla druhou Nadaci najít a zničit; objevili také, že členové druhé Nadace jsou na samotném Terminu. Druhá Nadace však o pátrání skupiny z první Nadace věděla a podařilo se jí dosáhnout dojmu, že druhá Nadace sídlí právě na Terminu. Všichni členové druhé Nadace na Terminu byli vyvražděni a první Nadace byla přesvědčena o svém vítězství.\n\nPřestože byla druhá Nadace zdánlivě zlikvidována, radní první Nadace Golan Trevize spolu s jinými věří, že druhá Nadace stále existuje a hlídá uskutečňování Seldonova plánu. Starostka Nadace Harla Brannoová jej proto vyšle spolu s historikem Janovem Peloratem, který pátrá po Zemi – legendárním prvním světě lidí, na jejich nejmodernější lodi FS Vzdálená hvězda pátrat po druhé Nadaci, aby ji první Nadace mohla zničit pomocí dlouho tajně vyvíjených psychických zbraní. Při pátrání se dostanou až na planetu Gaia, na níž vše živé i neživé tvoří jedno společné vědomí. Gaia k sobě přilákala také síly obou Nadací a postavila Golana Trevize před volbu – jaká má být budoucnost Galaxie: druhou galaktickou říši má nastolit první Nadace, druhá Nadace nebo se celá Galaxie má stát jedním superorganismem podle vzoru Gaie?\n\nGolan Trevize se rozhodl, že Gaie pomůže vybudovat z Galaxie jedno velké společné vědomí, chtěl si však správnost své volby ověřit a k tomu podle svého přesvědčení potřeboval nalézt Zemi. Její polohu však nikdo neznal, kolovaly o ní jen různé pověsti, nejčastěji že její povrch je radioaktivní. Jeho první cesta spolu s historikem Janovem Peloratem a ženou z Gaie Bliss vedla na skryté planety zvané Intermitentní či zakázané, což podle pověstí měly být světy, které lidé ze Země ve vesmíru osídlili jako první. Na jedné takové planetě získali klíč k souřadnicím Země, zklamáním však pro ně bylo, že Země opravdu byla radioaktivní a tedy bez života. Ukázalo se však, že na Měsíci je základna, z níž robot R. Daneel Olivaw bděl nad budoucností lidstva a že plán záchrany lidstva pomocí psychohistorie i vytvoření Gaie byly jeho dílem.\nV tomto seznamu jsou zahrnuty nejpodstatnější knihy odehrávající se ve vesmíru Nadace, v časovém uspořádání podle děje příběhu. V závorkách je uvedeno první vydání – pořadí, ve kterém Asimov knihy napsal, je od pořadí z hlediska děje výrazně odlišné.\n\n\n\n\n\n"}
{"id": "49517", "url": "https://cs.wikipedia.org/wiki?curid=49517", "title": "Ostravice (okres Frýdek-Místek)", "text": "Ostravice (okres Frýdek-Místek)\n\nOstravice () je obec v Moravskoslezském kraji, rozkládající na obou březích stejnojmenné řeky po obou stranách moravsko-slezské zemské hranice. Žije zde obyvatel.\n\nObec patří mezi významná letoviska Moravskoslezských Beskyd. Nachází se bezprostředně pod nejvyšším beskydským vrcholem Lysou horou a další významnou horou Smrkem. Nedaleko proti proudu řeky Ostravice se nachází přehradní nádrž Šance. Z 5 km vzdáleného Frýdlantu nad Ostravicí vede do obce železnice.\n\nV okolí je množství dobře značených turistických tras na horské hřebeny. Beskydy leží i dnes mimo hlavní turistické trasy a proto nabízejí celou řadu zajímavých míst, které jsou masovou turistikou téměř nedotčeny.V obci se také nachází malý pivovar.\n\nObec se člení na 2 katastrální území: Ostravice 1 \"(moravská část obce)\" o výměře 1 455,3 ha; a Staré Hamry 2 \"(slezská část obce)\" o výměře 1 311,9 ha. Hranici mezi nimi tvoří řeka Ostravice.\n\nVznik obce Ostravice není zcela jasný. Podle některých náznaků se v oblasti obce a či jejího blízkého okolí usazovali osadníci již ve starší době, než se dozvídáme z dochovaných písemných pramenů. Literatura někdy hovoří i o \"starobylosti\" obce. O starším původu obce svědčí, že je ve své urbanistické struktuře výrazně poznamenaná lánovou kolonizací 13. století, která bývá s intenzivnějším osidlováním beskydského kraje spojována. Samotné reliktní sídelní jádro obce je pak podle urbanistické analýzy Ing. arch. Ladislava Mohelníka, Ph.D., zbudováno na základech původně zde existujícího pohanského kultovního okrsku, na který pak navázalo pozdější velkomoravské sídlo, zaniklé ve 13. století, a známé z historických listin z 9.-10. století pod názvem \"Ostarwitz\". Další dochovaná písemná zmínka o obci pochází z roku 1581 z urbáře hukvaldského panství, kde se o ní píše jako o vsi \"OSTRAWICZE\".\n\nAž do roku 1951 se jednalo o čistě moravskou obec, s rozlohou 104,4 km². Tehdy zahrnovala území moderních katastrálních území Ostravice 1 \"(součást moderní obce Ostravice)\", Ostravice 2 \"(součást moderní obce Staré Hamry)\" a Bílá \"(moderní obec Bílá)\". Úřadování v původní obci Ostravice bylo kvůli její značné rozloze velice obtížné a proto již 3. srpna 1919 předložili obyvatelé území dnešní obce Bílá, na ustavující schůzi zastupitelstva obce Ostravice, žádost o rozdělení obce na dvě obce, což však bylo tehdy zamítnuto. K dalšímu jednání obecního zastupitelstva v této věci pak došlo 11. června 1923 za přítomnosti zástupce zemského úřadu v Brně Eduarda Nopa. 15. srpna 1923 se pak, opět za přítomnosti Eduarda Nopa, konalo konečné hlasování, kdy pro rozdělení bylo 5 hlasů a proti 13. Po druhé světové válce se pak objevil návrh, aby byla do celé akce přibrána ještě obec Staré Hamry, ležící tehdy kompletně ve Slezsku. Roku 1945 však byla celá tato plánovaná akce zamítnuta nařízením okresního národního výboru z 8. května 1945. Obvyvatelé obce Ostravice se však nevzdali myšlenky na nové katastrální rozdělení a 2. února 1947 na společné schůzi místních národních výborů obcí Ostravice a Staré Hamry bylo odhlasováno, aby byla zvolena komise, která měla připravit návrh na sloučení a následné rozdělení obou obcí. Komise se sešla 15. února 1947, ale ukázalo se na ní, že již 22. září 1946 byl celý návrh místním národním výborem Staré Hamry zamítnut a že opětovného zamítnutí se celý návrh dočkal na schůzi pléna téhož MNV 26. dubna 1947 s tím, že se již nadále touto věcí MNV Staré Hamry nebude zabývat. Nakonec obec Ostravice dosáhla nového rozdělení úřední cestou seshora. Celé rozdělení, zahrnující i vznik nové obce Bílá, proběhlo k 1. červenci 1951, kdy zároveň proběhla radikální změna územního vymezení obcí Ostravice a Staré Hamry, při které byl původní katastr obce Ostravice rozdělen na 3 části, a původní katastr obce Staré Hamry na 2 části. Nejjižnější část katastru Ostravice byla přeměněna v novou obec Bílá. Střední část původního katastru Ostravice byla spojena s jižní částí katastru Starých Hamer, čímž vznikla obec Staré Hamry, jak ji známe dnes. Zbývající severní části katastrů obou obcí pak byly spojeny v moderní obec Ostravice.\n\n\n\n"}
{"id": "49520", "url": "https://cs.wikipedia.org/wiki?curid=49520", "title": "Žraloci", "text": "Žraloci\n\nŽraloci byli dřív řazeni do řádu (Selachiformes), dnes jsou obvykle považováni za nadřád (\"Selachimorpha\") podtřídy příčnoústých (Elasmobranchii).\n\nŽraloci jsou především predátoři, obývající většinu rozlohy moří a oceánů na Zemi. Někteří z nich se vyskytují i v brakických vodách při ústí řek a pronikají do jejich dolních toků, vyskytlo se i několik málo druhů, které se adaptovaly na život ve větších sladkých jezerech.\n\nŽraloci patří do podtřídy příčnoústí, třídy paryby, což je prastará třída, která se objevila již ve starších prvohorách. V současnosti jsou s výjimkou tří nadřádů (žraloci, rejnoci a chimérotvární) všechny skupiny paryb vyhynulé.\n\nZe současné fauny patří žraloci k nejstarším skupinám živočichů. První žraloci byli ve fosilních záznamech nalezeni již ve vrstvách ordoviku, čili ve vrstvách z doby před 450–420 miliony lety, tedy dříve než se objevili první suchozemští obratlovci a před kolonizací kontinentů rostlinami. Z prvních žraloků byly objeveny jen čelisti a ne všichni paleontologové jsou přesvědčeni, že se jednalo o pravé žraloky. Nejstarší obecně uznávané žraločí čelisti byly objeveny ve vrstvách starých 420 milionů let, tedy ze siluru. Tehdejší žraloci byli ovšem odlišní od současných žraloků. Většina současných žraloků lze vysledovat zpět až do doby před 100 miliony lety.\n\nVětšina fosilních nálezů jsou žraločí zuby, často ve velkém množství. Odhady naznačují, že žralokům rostou desetitisíce zubů po celý život, což vysvětluje tak velké množství nálezů zubů. Hromadný nález žraločích zubů v sedimentech ovšem neznamená hromadný úhyn žraloků, ale je důsledkem naplavení vypadlých zubů vodními proudy.\n\nMezi nejstarší primitivní žraloky patří \"Cladoselache\", žralok žijící zhruba před 370 miliony lety v oblasti prvohorního Ohia, Kentucky a Tennessee. V tehdejších dobách se v oněch místech nacházelo rozlehlé mělké moře. \"Cladoselache\" byl jen asi metr dlouhý žralok s tuhými trojúhelníkovitými ploutvemi a úzkými čelistmi. Jeho zuby byly několikrát lomené a opotřebovávaly se používáním. Z relativně malého množství celkem nalezených zubů je zřejmé, že \"cladoselache\" své zuby pravidelně neobměňoval, jako je tomu u moderních žraloků. Jeho ocasní ploutev byla podobného tvaru, jaké má žralok bílý a žralok mako. Fosilní nálezy naznačují, že šlo o rychlého a hbitého plavce.\nVětšina fosilních žraloků pocházejících ze sedimentů o stáří 300 až 150 milionů let může být zařazeno do jedné ze dvou skupin. Xenacanthida byli takřka exkluzivně sladkovodní. Než tato skupina žraloků vyhynula (před 220 miliony lety) rozšířila se po celém světě. Druhá skupina, hybodontiformes, se objevila přibližně před 320 miliony lety a většinou se jednalo o mořské žraloky, ačkoliv se mezi nimi nalézaly i sladkovodní druhy.\n\nModerní žraloci se začali objevovat přibližně před 100 miliony lety. Fosílie obrounů se datují do období spodní křídy. Jedna z nejmladších skupin žraloků jsou kladivouni (čeleď Kladivounovití), kteří se objevili v eocénu. Nejstarší nalezené zuby žraloka bílého jsou datovány do doby před 60–65 miliony lety, z období vymření dinosaurů. V samém počátku jejich evoluce se objevily dvě vývojové větve. Jedna větev představuje bílého žraloka s hrubě vroubkovanými zuby a pravděpodobně z těchto se vyvinul moderní velký bílý žralok. Druhá větev představovala žraloky s jemně vroubkovanými zuby. Tito žraloci dosáhli obrovských rozměrů a patří k nim i vyhynulý \"Carcharodon megalodon\", který žil v oceánech neogénu ještě před 1,5 milionem let, tedy v době našeho prapředka člověka zručného. Stejně jako většina vyhynulých žraloků, je i \"megalodon\" známý především z nálezů zubů a čelistí. Tito obří žraloci dosahovali délky kolem 16 metrů, přičemž mohli pravděpodobně dorůst až do délky 20 metrů, starší odhady dokonce uváděly až 30 metrů. Paleontologické nálezy naznačují, že se jednalo o aktivního predátora tehdejších kytovců.\n\nŽraloci jsou velmi dobře přizpůsobeni pohybu ve vodě. Mají torpédovité, někdy až hadovitě protáhlé tělo. Jejich prsní ploutve nejsou spojeny s osní kostrou, která je chrupavčitá, nicméně vyskytují se na ní známky kostnatění.\n\nKůže je kryta plakoidními šupinami krytými sklovinou, které způsobují velkou drsnost kůže žraloků. Žaberní štěrbiny jsou po stranách těla, přičemž proudění vody přes ně zajišťuje pouze žralokův pohyb vpřed (voda při tomto pohybu proniká ústy do ústní dutiny a žaberními štěrbinami zase ven. To vede k tomu, že zamotá-li se žralok do sítě, vcelku rychle se udusí. Po první žaberní štěrbině zůstal menší otvor zvaný spirákulum. U některých rychle plovoucích druhů je redukováno, nebo zcela mizí. Naopak u druhů, které se zdržují u dna je výrazně větší a okysličuje krev pro oko a mozek. U rejnoků a polorejnoků (např. polorejnok kalifornský) přivádí vodu k žábrám, když leží zahrabaní do písku.\n\nŽraločí čelisti mají ve zvířecím světě zcela výjimečné vlastnosti. Pravěcí žraloci měli horní čelist pevně spojenou s lebkou a museli se tedy spokojit s poměrně malou kořistí. Během vývoje se však tlama posunula pod hlavu, horní čelist se uvolnila z lebečního spojení a stala se pohyblivou. Tím pádem mohou dnešní žraloci pozřít značně objemnou kořist nebo z ní vytrhávat velké kusy masa. Čelisti jsou ovládány nepředstavitelně výkonnými svaly. Síla stisku čelistí naměřená u žraloka dlouhého tři metry činila 3 tuny na 1 cm² (síla stisku lidské čelisti je u sedmdesátikilového člověka asi 220 kilogramů na 1 cm²>). Ostré, zpravidla trojúhelníkové zuby kožního původu jsou zasazeny v pevné vazivové tkáni a uspořádány v několika řadách, z nichž funkční je ovšem jen ta první. Žraločí zuby mají neomezenou schopnost regenerace. Po opotřebení nebo poškození se zuby ohnou dopředu a vypadnou, přičemž na řadu přijde řada druhá. Počet řad není konečný, další stále dorůstají. Rychlost obnovy zubů se liší podle druhu, může trvat 8 – 10 dní, ale také několik měsíců. Zuby ve spodní čelisti slouží k přidržení kořisti, zatímco zuby v čelisti horní k řezání (to je způsobeno prudkým házením hlavy do stran při útoku).\n\nTrávicí soustava je poměrně krátká, na ústní dutinu navazuje hltan, po něm následuje krátký jícen, žaludek a tenké střevo a nakonec tlusté střevo s tzv. spirální řasou (vytvořena ze sliznice, slouží ke zvětšení plochy na vstřebávání živin) a kloaka. Na tuto osu jsou napojena velká játra s vysokým obsahem jaterního tuku a vylučovací ústrojí s prvoledvinami.\n\nStruna hřbetní začíná být zaškrcována obratli (ale stále je souvislá). Žraloci mají v těle zvláštní látku tzv. skvalen, jež jim slouží k nadlehčování těla a lepšímu pohybu ve vodě.\n\nNejvětším žralokem je planktonožravý žralok obrovský (údajně až 20 metrů dlouhý), za nejnebezpečnějšího člověku se pak považují žralok bílý, zvaný také lidožravý, a dále žralok bělavý, žralok modrý a žralok tygří. V jezeře Nikaragua žije až třímetrový sladkovodní žralok \"Carcharhinus nicaraguensis\".\n\nMezi další zástupce patří např.: žralok dlouhoploutvý, žralok útesový, kladivoun obecný, žralok bělocípý, žralok citrónový, žralok veliký, žralok liščí, žralok šotek.\n\nŽralok má k dispozici smyslové orgány, z nichž některé jsou v říši zvířat naprosto ojedinělé (Lorenziniho ampule).\n\nDosah žraločího sluchu je několik tisíc metrů. Pokusy prokázaly, že žraloci sluchem zachycují i velice nízké frekvence, které člověk neslyší, a zdroje těchto nízkých frekvencí je dokonce přitahují.\n\nV pořadí citlivosti žraločích smyslových orgánů stojí čich s dosahem několika set metrů hned na druhém místě za sluchem. Žraloci jsou schopni ucítit jeden díl krve v několika milionech částic vody. Vedle pachu krve reagují i na pach sekretu vydávaného vyplašenými rybami.\n\nPostranní čára funguje na způsob detektoru změny polohy tím, že registruje sebemenší záchvěv vodního proudu a tedy i vibrace, které z něho pramení. Kromě toho má navíc rozhodující roli v udržování rovnováhy. Často je srovnávána se sonarem.\n\nJedná se o kanálek probíhající pod kůží téměř po celé délce obou stran trupu, který je s kožním povrchem spojen pomocí dalších menších kanálků. Další podobné kanálky jsou také umístěny na hlavě, kde obkružují oči a sledují okraj čelistí. Uvnitř kanálků jsou smyslové buňky tzv. neuromasty, které registrují tlaky, jež se na ně přenášejí z tekutiny (tzv. lymfy), v níž se vznášejí. Takto získané informace jsou pak předávány do mozku.\n\nSmyslové dutiny jsou rozděleny po celé délce těla od hlavy až ke kořenu ocasu. Častěji je nacházíme u žraloků z hlubokých moří. Vznikají vzájemným překrytím dvou přilehlých, od ostatních odlišných šupin. Uvnitř každé takto vzniklé dutinky je bradavka a jedna velká senzitivní buňka (tzv. volný neuromast). Toto uspořádání je naprosto totožné s buňkami, které u člověka a ostatních živočichů vytvářejí na jazyku orgány chuti. Pokusy dokázaly, že jsou tyto struktury citlivé na chemické podněty, což podporuje domněnku, že se skutečně o tyto orgány jedná. Detekční vzdálenost smyslových dutin je stejně jako u postranní čáry řádově 100 – 200 metrů.\n\nOko žraloka se podobá oku obratlovců, ale je velmi dobře přizpůsobeno mořskému prostředí. Sítnice obsahuje velký počet tyčinek (vidění v šeru) a menší počet čípků (ostrost a vnímání barev). Zornička se může otvírat i zavírat velmi rychle podle intenzity světla a kvůli minimálnímu osvětlení v podmořském prostředí má oko i tapetum lucidum (vrstva buněk za sítnicí schopných odrážet nazpět světlo, které už jednou sítnicí prostoupilo) vlastní nočním dravcům. Žraloci vidí na kratší vzdálenost i nad vodní hladinou, zejména žralok bílý je znám vystrkováním hlavy nad vodu. Některé druhy žraloků mají zvláštní druh víčka tzv. mžurku, což je membrána, která jim zejména při útoku přepadává jako ochrana přes oko. Jiné druhy žraloků mžurku nemají, ale často dřív než zaútočí, stočí oči dozadu, aby si je chránili. Zrakový systém žraloka bílého vykazuje některé odchylky od ostatních druhů. Má výborně adaptované oko pro dobré vidění za dne a dokonalé rozlišování barev, zato je méně specializované na noční vidění, což odpovídá tomu, že je denním dravcem.\n\nLorenziniho ampule, které jsou umístěny pod rypcem žraloka, jsou detektory teplotních a vibračních změn a zaznamenávají také změny slanosti, kontaktního tlaku i zcela nepatrné změny elektrického pole. Nesčetné pokusy dokázaly, že i ve zcela kalné vodě dokáží žraloci lokalizovat svou kořist, a to i tehdy je-li třeba nehybná nebo dokonce zahrabaná v písku (všichni živočichové včetně člověka vytváří slabé elektromagnetické pole). Tento orgán také velmi pravděpodobně nahrazuje zrak, když má žralok při útoku zakryto oko mžurkou nebo ho pootočí dozadu.\n\nJsou to vodní dravci (s výjimkou několika planktonožravých druhů), největší podíl jejich stravy je tvořen tedy rybami. Loví však v podstatě všechny mořské živočichy, např. i mořské ptáky a ploutvonožce.\n\nJe přirozeně známo i mnoho případů útoků na člověka, přičemž většina dobrozdání vychází z toho, že se nejednalo o útok na člověka jako takový ale o záměnu s jinými objekty, na které žralok jinak útočí (např. tuleň atd.). Nutno ovšem dodat, že žralok (na rozdíl třeba od kosatky) netrpí žádnými skrupulemi a člověka sežere i poté, co zjistí, že to tuleň není.\n\nVedle systematického hubení založeného převážně na tom, že žraloci jsou nenávidění a člověku nebezpeční predátoři, mohou být loveni pro potravu. Maso mnohých je jedlé, nutričně velmi výživná jsou např. játra. Žraločí ploutve jsou v některých zemích (např. Čína) považovány za vyhlášenou pochoutku; poptávka po ní nadále roste, čímž se významně zvyšuje ohrožení žraloků.\n\nŽraloci jsou tzv. gonochoristé s vnitřním oplozením. Jsou vejcorodí, vejcoživorodí nebo živorodí, přičemž u druhé skupiny může docházet k nitroděložnímu kanibalismu. Vajíčka jsou hranatá a veliká, u některých druhů přes 20 cm.\n\nMláďata žraloků přicházejí na svět dvěma způsoby. Většina z nich se líhne z vajec kladených na dno. Tato vejce mívají vlastní ochranné pouzdro, které chrání mládě do vylíhnutí. Někteří žraloci jsou nicméně živorodí a přivádějí na svět živá mláďata. Jakmile se malý žralok vylíhne, okamžitě odpluje a začíná se starat sám o sebe. Matka mizí v hlubinách a její starost o mládě končí. Samice v takových případech porodí mláďata přímo do moře. K matce jsou mláďata připojena slabým vláknem, které se přetrhne a novorozený žralok je již odkázán sám na sebe. Schránky žraločích vajec jsou velmi pevné a odolné, u jednotlivých druhů i odlišné. Pouzdra máčky kočičí mají jemná vlákna, jimiž se přichycují na stonky rostlin. Pouzdra různozubce přežívají ve skalních štěrbinách, pouzdra jiných druhů spočívají na mořském dně. Máčky snášejí až 20 vajec, většinou do trsu mořských chaluh. Každé vejce obsahuje žloutek, který zajišťuje výživu zárodku po dobu jeho vývoje. K vylíhnutí dochází za devět měsíců. Mládě připomíná dospělého jedince, je však menší.\n\nU menších druhů žraloků (asi kolem 1 m) výzkumníci zjistili, že když obrátí žraloka břichem ke hladině, tak se žralok dostane do svalové strnulosti (tzv. katalepsie). Ale je zajímavé, že žralok nezemře, přestože musí plavat, aby se neudusil.\n\nŽraloci mají několik řad zubů a neustále jim rostou nové, které nahrazují starší.\n\nStatistiky a rozbory příčin a způsobů útoků žraloků na lidi jsou rozepsané v článku Útoky žraloků.\n\n\n"}
{"id": "49525", "url": "https://cs.wikipedia.org/wiki?curid=49525", "title": "Brăila (župa)", "text": "Brăila (župa)\n\nBrăila je župa na jihovýchodě Rumunska, v historickém Valašsku (Muntenii). Má rozlohu 4 766 km² a žije tu 305 000 obyvatel (2011). Jejím hlavním městem je Brăila, situovaná na severovýchodě území.\n\nBrăilská župa je obklopena šesti dalšími: Tulcea na východě, Galați a Vrancea na severu, Buzău na západě, Ialomița a Constanța na jihu. Celé její území je nížinné – nachází se tu i nejnižší pláň v zemi – a patří k nejúrodnějším v Evropě. Z jihu na sever tudy protéká veletok Dunaj (pod Brăilou tvořící hranici s přímořskou župou Tulcea), kromě něj ještě župou teče z jihozápadu na severovýchod řeka Buzău, pravostranný přítok Siretu, který tvoří severní hranici s Galațkou župou (a zároveň i historickou zemskou hranici mezi Valašskem a Moldavskem).\n\nHlavní město soustřeďuje 2/3 obyvatel župy, je důležitým přístavem a obchodní křižovatkou, je tu také soustředěn zemědělský průmysl. Další důležitou křižovatkou je malé městečko Făurei, kde je velmi významný železniční uzel. Silniční síť je v župě řídká, dálnice tu nejsou, nicméně prochází tudy evropská silnice 2. třídy E584.\n"}
{"id": "49531", "url": "https://cs.wikipedia.org/wiki?curid=49531", "title": "Ctiboř (okres Tachov)", "text": "Ctiboř (okres Tachov)\n\nCtiboř () je obec nalézající se asi tři kilometry severozápadně od okresního města Tachov. Žije tu  obyvatel.\n\nObec v průměrné nadmořské výšce okolo 595 metrů v pohoří Český les.\n\n\nPrvní písemná zmínka o obci pochází z roku 1375.\n\n"}
{"id": "49534", "url": "https://cs.wikipedia.org/wiki?curid=49534", "title": "Obora (okres Tachov)", "text": "Obora (okres Tachov)\n\nObora (německy \"Thiergarten\") je obec nalézající se asi 6 km západně od okresního města Tachov. Obec je v průměrné nadmořské výšce okolo 620 m v pohoří Český les. Žije zde  obyvatel.\n\n\nPrvní písemná zmínka o obci pochází z roku 1660.\n\n"}
{"id": "49540", "url": "https://cs.wikipedia.org/wiki?curid=49540", "title": "Chřibská", "text": "Chřibská\n\nChřibská (\"německy Kreibitz\") je město v okrese Děčín, v Lužických horách, ve Šluknovském výběžku, na okraji Národního parku České Švýcarsko. Žije zde obyvatel. Město tvoří části Dolní Chřibská, Chřibská, Horní Chřibská a Krásné Pole, které na sebe bezprostředně navazují. Naproti tomu nedaleká Nová Chřibská, ležící východně, není součástí Chřibské, ale patří k obci Rybniště, stejně jako nádraží Chřibská, nacházející se v osadě Nový Semerink v lesích asi 2 km od Horní Chřibské. Chřibskou protéká říčka Chřibská Kamenice. Jihovýchodně nad městem se nachází (v katastrálním území Rybniště při hranici Horní Chřibské) Chřibská přehrada.\n\nChřibská vznikla jako ves lánového typu, budovy jsou rozmístěné v úzkém pruhu podél Chřibské Kamenice v délce téměř 5 kilometrů.\n\nNejstarší písemná zmínka pochází z roku 1352. Ještě starší historii města naznačuje kámen nesoucí letopočet 1144, nalezen byl při přestavbě kostela.\n\nV Chřibské byla nejstarší sklářská huť v celém středoevropském regionu, která podle zápisů v dvorských deskách existovala již v letech 1426 a 1428. Nejstarší zápis v knize města je z roku 1514, hovoří o tom, že huť je v provozu již přes 100 let, tj. musela existovat již v roce 1414. Po dobu trvání hutě v Chřibské zde působila řada sklářských mistrů. Jednu dobu byla huť majetkem firmy Mayer a syn. Po druhé světové válce se stala součástí podniků Borské sklo, resp. Crystalex Nový Bor. Vyrábělo se tu nejprve zelené lesní sklo, potom surovina pro broušení, rytí a malování. Huť vyráběla až do roku 2007, kdy její provoz z ekonomických důvodů skončil. Areál hutě si následně mezi sebe rozdělilo několik soukromých firem, které zde podnikají v oborech, jež nemají již žádnou spojitost se sklem.\n\nV roce 1869 žilo v chřibském údolí celkem 5777 obyvatel, což je nejvyšší počet, který byl kdy zaznamenán.\n\nVětšina obyvatel byla německé národnosti, po odsunu došlo k prudkému poklesu počtu obyvatel. Nově příchozí čeští podnikatelé často vyváželi vybavení německých provozů z pohraničí a ukončovali výrobu, což způsobilo další úbytek obyvatel. Bylo zbouráno několik domů, včetně některých na náměstí.\n\nPo roce 1989 docházelo k postupné obnově.\n\nOd 10. října 2006 je Chřibská opět městem.\n\nChřibskou protíná silnice II/263 z České Kamenice do Rybniště. Nejbližší železniční tratí je trať Děčín – Benešov nad Ploučnicí – Rumburk, zastávka Chřibská je však od centra obce vzdálená téměř 4 km pěšky a přes 5 km automobilem. O něco bližší je nádraží v Rybništi, odkud navíc vychází trať do Žitavy a Liberce. V Chřibské denně zastavuje 6 párů osobních vlaků v přibližně dvouhodinovém taktu na trase Děčín – Dolní Poustevna, rychlíky a některé osobní vlaky zastávku projíždějí, ale zastavují v Rybništi. Rybniště navíc obsluhuje 8 párů vlaků do Liberce.\n\n\n\n"}
{"id": "49545", "url": "https://cs.wikipedia.org/wiki?curid=49545", "title": "Šluknovský výběžek", "text": "Šluknovský výběžek\n\nŠluknovský výběžek (něm. \"Schluckenauer Zipfel\" (\"Böhmisches Niederland\"), polsky \"cypel szluknowski\") se nachází v severní části okresu Děčín a tvoří severovýchodní část Ústeckého kraje. Na státní hranici, poblíž Bukové hory, v katastru osady Severní, která spadá pod Lobendavu, se nachází nejsevernější místo České republiky, které má zeměpisnou šířku 51° 3’ 20\" severní zeměpisné šířky. Šluknovský výběžek je také místem, kde se Česká republika nejvíce přibližuje moři. Baltské moře je od něj vzdušnou čarou 300 km. Je charakteristickým územím styku a překrývání kultur tří oblastí: české, saské a lužické.\n\nV pravěku bylo území Šluknovského výběžku neosídlené, jsou jen ojedinělé nálezy pravěkých kamenných nástrojů. Z mladšího paleolitu pochází pazourkovité nástroje a osm kusů oštěpů nalezených ve varnsdorfské cihelně v roce 1928, další podobné nástroje se našly i u obce Lipová.\n\nZ období mezolitu pochází pozůstatky po pravěkých obyvatelích, které se našly u Brtnickéko potoka poblíž obce Brtníky.\n\nZ eneolitu pochází nálezy sekeromlatů. Nejznámější je nález z roku 1882 z kamenolomu, který byl odkryt pro stavbu hotelu v Karlově údolí u Šluknova.\n\nZ období starověku jsou na území Šluknovského výběžku pouze ojedinělé nálezy. Z období únětické kultury pochází nálezy hrnců z hradu Tolštejn, z mladší mladší doby bronzové nález keramiky lužické kultury pod skalními převisy u obce Doubice. Ve výběžku se našly mince z doby římské u hradu Krásný Buk (pamětní mince císaře Hadriána) a jeho nástupce Marka Aurelia Klaudiana v Jiřetíně pod Jedlovou. Nicméně nálezy nedokládají trvalé osídlení v uvedené době, spíše jsou stopami obchodní činnosti, navíc se na uvedená místa mohly dostat i následně.\n\nPočátky souvislejšího osídlení výběžku spadají do doby stěhování národů. V 6. století byly území okolo Šluknovského výběžku osídleno slovanským obyvatelstvem, kmenem Milčanů. Do 8. až. 10. století je datováno slovanské hradiště nad soutokem Brtnického potoka a Křinice poblíž Zadní Doubice, zkoumané v roce 1994. V raném středověku se území výběžku říkalo Záhvozd, kraj za hvozdem. Bylo od zbytku Čech odděleno hlubokými lesy.\n\nV 11. století přichází na území dnešního výběžku první němečtí kolonisté z Durynska a z Frank. Kolonisté rozšiřovali původní malá slovanská sídla a zakládali lesní lánové vsi. Další vlna německé kolonizace proběhla v polovině 12. století, tehdy se jednalo o osadníky z Fríska (severní Nizozemí, pobřeží Německa a jih Dánska). Hlavní vlna kolonizace proběhla ve 13. století za vlády krále Přemysla Otakara I.\n\nKolonizaci vyvolalo, že pro panovníka bylo řídké osídlení vojensky i ekonomicky nevýhodné a přitom v Německu byly v té době oblasti, kde obyvatelstvo na rozdělené půdě živořilo. Navíc na pobřeží Severního moře docházelo ve 12. a 13. století k velkým přírodním katastrofám. Ve 13. století vznikla řada osad, a základní síť osídlení, která přetrvala do počátku 21. století. Ve výběžku se rýžovalo i zlato, což je doloženo na potoce Bublava u Lobendavy. Pozůstatkem hornického sídliště je pravděpodobně Kyjovský hrad nad údolím Křinice u Kyjova. V okolí Kyjovského hradu se pravděpodobně těžila železná ruda, která se zde tavila a dále se prodávala.\nZe stejného období pochází četné sklárny, například v Chřibské z roku 1298, dále například u Vlčí hory a u Rybniště. Výběžek je bohatý i na zbytky milířů a smolných pecí.\n\nZa Karla IV. byl výběžek již rozvinutou oblastí Českého království. S jedním z Berků z Dubé uzavřel smlouvu, že území nikdy nebude prodáno Míšeňskému markrabství. V té době už měly severní Čechy, Šluknovsko obzvláště, čistě německý ráz a Hynek Berka III. povolal kolem roku 1410 další německé osadníky. V severních Čechách včetně Šluknovského výběžku se ve 12. století rozkládaly državy Ronovců. Ve 13. století vlastnil většinu území rod pánů Berků z Dubé. Od konce 13. století část území patří i pánům z Lipé. centrem panství tehdy byl hrad Schönbuch (Krásný Buk), který byl tehdy součástí honštejnského panství spravovaného z hradu Honštejn v Sasku. Hrad zničilo městské vojsko ze Žitavy v roce 1339, a nebyl již nikdy obnoven. Nebylo to ani zapotřebí, tehdy již existoval vhodnější hrad Tolštejn. Kromě Ronovců měli ve výběžku majetky rody Markvarticů a Vartenberků. Na přelomu 14. a 15. století získávají Tolštejn Berkové z Dubé. Hrad Tolštejn se stal v polovině 14. století jediným panským sídlem skoro celého dnešního Šluknovského výběžku.\n\nVe výběžku spravovali panským rodům drobnější území jejich vazalové, manské rody. Významným manským rodem byli rytíři z Varnsdorfu, kteří byli vazaly Ronovců, pánů z Lipé. Nejvýznamnějším příslušníkem byl rytíř Jindřich z Varnsdorfu, který mohl být dle historika Tomáše Edela hledaným autorem Dalimilovy kroniky.\n\nDalšími manskými rody ve výběžku byly Knoblochové z Varnsdorfu, Marešové z Krásné Lípy, Nasticové a Hermdorfové v Rumburku, Luticové v Rumburku a Jiříkově, lužičtí rytíři „z Kyaw“, pravděpodobně z dnešního Kyjova u Krásné Lípy. Pro výběžek mělo velký význam Šestiměstí, spolek pěti lužických měst a tehdy české Žitavy. Spolek vznikl v roce 1346 na obranu proti loupeživým rytířům.\n\nV době husitských válek bylo Šluknovsko již národnostně německé. Šluknovsko zprvu stálo stranou hnutí, později se přidalo na stranu císaře Zikmunda Lucemburského.\nKonec 15. století a začátek 16. století proběhl ve výběžku klidně. Výběžek patřil pánům ze Šlejnic, území bylo proto přezdíváno „Šlejnická zemička“.\n\nTřicetiletá válka přinesla po celkem klidné době do výběžku bídu a utrpení. V roce 1619 žoldnéři českých stavů byl vydrancovali Rumburk, v roce 1624 jezdci Albrechta z Valdštejna jej prakticky vypálili, v roce 1626 byl v Rumburku mor. V roce 1631 přes výběžek postupovala vojska protestanského Saska, v roce 1632 přes něj ustupovala, též přes něj přešlo císařské katolické vojsko. Roku 1633 přes výběžek prošel samotný Valdštejn s kořistí ze Šluknova, v roce 1637 zde znovu táhl se Švédy. Výběžek byl v průběhu války rabován a ničen. Obyvatelé museli platit „výpalné“, tím přišli o všechny peníze, když jim peníze došly, byly zapáleny jejich domy. V roce 1639 táhli Švédové přes Neustadt, Severní, Lipovou, Novou Vísku, Dolní Poustevnu a vše vyplenili a všude vyhnali obyvatele. V roce 1640 byl švédskými vojsky obsazen Šluknov. Ve výběžku se prosadilo luteránství. Při protireformaci museli protestanti opustit výběžek, ale většinou jen kousek za hranice do Saska. Po pražském míru 30. května 1635 se výběžek stal pohraničím.\n\nCísař Ferdinand II. postoupil saskému kurfiřtovi Lužici za spojenectví proti Švédům. V roce 1642 Švédové dobyli a rozbořili Tolštejn, v roce 1643 vydrancovali Varnsdorf. Výchozím bodem bylo návrší Valy, kde jsou dodnes patrné náznaky švédského opevnění a u silnice mezi Studánkou a Varnsdorfem je mohyla zvaná Švédský hrob. V roce 1644 byla zkáza panství ve výběžku dokonána a počet obyvatel se zmenšil o třetinu. O obnovením císařské moci se ke strádání obyvatel připojuje velice tuhá protireformace.\n\nS událostmi probíhaly i rozsáhlé majetkové změny. Snížení počtu obyvatel, bída, znehodnocení českých mincí a další věci vyvolaly značné zvýšení robotních povinností. V roce 1680 došlo ve výběžku k selským povstáním, v roce 1681 propukla další morová epidemie. Většina morových sloupů pochází z této doby.\n\nPokračující švédské výboje v roce 1697 přinesly nová utrpení. Výběžkem táhl tehdy samotný švédský král Karel XII. ze Saska do Šluknova, kde jeho vojáci, které tvořili Švédové, Dánové a Sasové, rabovali a loupili.\n\nZa války o dědictví rakouské v roce 1740 byl znovu obsazen Šluknov. Braniborští vojáci tehdy přinesli do výběžku první brambory. Za druhé slezské války v roce 1744 až 45 prošla císařská i nepřátelská vojska znovu Šluknovem a Rumburkem. Válka se zasloužila o rozvoj textilní výroby, protože nejvyvinutější Slezská vévodství se stala zahraničím a firmám ubyla velká část konkurence.\n\nTéž za sedmileté války v letech 1756 až 63 táhly výběžkem několikrát rakouské i pruské oddíly, a na území výběžku i tábořily. V roce 1758 bylo území výběžku jedním velkým táborem. Obyvatelé museli platit válečné poplatky o odvody, kvůli kterým museli i prodávat své louky a pole.\n\nZa války o bavorské dědictví v letech 1778 až 79 přes území výběžku táhly oddíly pruského prince Jindřicha. Tehdy navštívil výběžek císař Josef II. V roce 1804 navštívil výběžek císař František II., který tehdy nabídl Varnsdorfu povýšení na město.\n\nV roce 1809 za napoleonských válek přešly v květnu přes území výběžku saské oddíly, v srpnu legie brunšvického vévody. Část z nich zajalo rakouské vojsko u Dolního Podluží. Napoleonská vojska prošla roce 1813 v počtu 42 tisíc mužů pod vedením generála Vandamme Lobendavou, Lipovou do Šluknova, kde již bylo utábořeno 12 tisíc francouzských a polských vojáků. I přes přísný zákaz docházelo vojáky ke plenění. Napoleonská vojska byla ve výběžku do bitvy národů u Lipska, kdy byla vytlačena ze střední Evropy.\nZa napoleonských válek došlo k dalšímu rozvoji textilní výroby ve výběžku, protože se české země zbavily anglické konkurence. Levnější anglické zboží se ale v roce 1815 opět začalo dovážet. Prusko-rakouská válka se též dotkla výběžku. Pruské oddíly znovu zabavovaly potraviny, píci, koně a dobytek. Hlavní štáb pruské tzv. Labské armády byl zřízen v Jiřetíně pod Jedlovou.\n\nDne 29. června 1830 se výběžek zapsal do hudebních dějin celosvětovou liturgickou premiérou Beethovenovy Missy solemnis, slavnostní mše, která byla zahrána ve Varnsdorfu v kostele svatého Petra a Pavla. Také vznikaly spolky různého zaměření. K tradičním spolkům ostrostřelců přibyly spolky dobrovolných hasičů, divadelní spolky, mladých křesťanů, turistické, pro podporu chudých, ale i například abstinentů, pro ochranu zvířat nebo klub kuřáků dýmek.\n\nDne 13. ledna 1866 se v Filipově stal zázrak potvrzený svědky, lékařem a biskupskou komisí. Umírající dívce Magdaleně Kadeové se údajně zjevila Panna Maria a nevyléčitelně nemocná se přes noc uzdravila. Na místě, kde k uzdravení došlo, byl v roce 1870 položen základní kámen ke stavbě kaple, později kostela, nyní baziliky Panny Marie Pomocné, od té doby sem putovaly tisíce poutníků a Filipov byl označován jako Lurdy severních Čech.\n\nNa protest proti prohlášením 1. vatikánského koncilu vznikla v roce 1877 starokatolická církev, ve které důležitou roli sehrály varnsdorfské osobnosti. Prvním biskupem byl zvolen varnsdorfský katecheta Anton Nittel a ve Varnsdorfu bylo od roku 1897 biskupství.\n\nPrvotním zaměstnáním nejstarších obyvatel výběžku bylo rolnictví a chov dobytka. V zimě se rolníci dále zabývali předením lnu. S dalším rozvojem řemesel se začal rozvíjet i obchod. Kolem roku se řemeslníci začali spojovat v cechy, které od vrchnosti dostávaly různá privilegia. Domácí výroba plátna(sukna) se ve výběžku stala nezbytným doplňkem rolnického hospodářství. V 17. století se výběžek proslavil tzn. „rumburskou vébou“. Na počátku 18. století je domácí textilní výroba vrchností velice podporovaná. Též se začínají zakládat manufaktury. První plátenická manufaktura s barvírnou vznikla v roce 1708 v Lipové, jejich značný nárůst pokračoval po roce 1742 po ztrátě Slezska.\n\nŠluknovský výběžek měl na konci 18. století spolu s Prahou a Ostravskem největší hustotu osídlení na území Českého království. Toleranční patent a především zrušení nevolnictví v roce 1781 umožnily příchod cizích odborníků a především uvolnění obrovského množství pracovních sil pro vznikající průmysl a další překotný rozvoj manufaktur. Začala se měnit struktura textilní výroby – místo plátenictví nastupuje zpracování bavlny. Střediskem zpracování bavlny se stal Varnsdorf. Díky dovozu levné anglické bavlněné příze byla ohrožena existence tří tisíc domácích přadláků, kteří na obranu proti jejímu pašování založili hnutí bosáků.\n\nVe Varnsdorfu byl instalován v roce 1804 i první parní stroj ve Šluknovském výběžku, v firmě Josefa Hanische.\n\nV 30. letech 19. století se dá mluvit o vzniku prvních továren, a to jak nových, nebo díky zavedení parního stroje přeměněných manufaktur. Díky zavádění strojů a levným dovozům došlo k nárůstu bídy mezi dělníky, ke které navíc přispěla i neúroda v letech 1845 až 1847. V dubnu 1848 v Lipové domácí přadláci zastavili povoz, který vezl strojovou přízi. Ženy přadláků náklad příze naházely do pole, kde byl spálen.\nPo roce 1850 po reformě veřejné a státní správy dochází k největšímu a nejrychlejšímu rozvoji výběžku, který se německy nazýval „Böhmisches Niederland“, čemuž odpovídá v češtině „České Nizozemí“ nebo „Česká Dolní země“. Zahrnuje území bývalých soudních okresů Haňšpach (Lipová), Šluknov, Rumburk a Varnsdorf.\nKolem roku 1850 bylo ve výběžku přibližně 50 bavlnářských závodů. Centrem výroby byl Varnsdorf – vžil se pro něj název „Malý Manchester“, blízkému Rumburku se pro výstavnost a velké množství zábavních podniků říkalo „Malá Paříž“. V západní části výběžku nastal rozvoj výroby stuh a prýmek. V Mikulášovicích se vyráběly umělé květiny a drobné kovové zboží, hlavně nože. Celkově ve výběžku jednoznačně převládala textilní výroba.\n\nNa podporu obchodu se objevují průmyslové výstavy. Například průmyslová výstava v letech 1847 a 1871 v Rumburku, v roce 1863 v Mikulášovicích, okresní zemědělsko-průmyslová výstava v roce 1896 ve Varnsdorfu a další. Zakládají se také peněžní ústavy, jako první byla založena Spořitelna města Šluknov v roce 1852.\n\nPrůmysl si vyžádal připojení výběžku ke železniční síti, V roce 1852 byla naplánována výstavba tratě z Bakova nad Jizerou přes Českou Lípu do Rumburka. První vlak po ní přijel do Rumburka dne 16. ledna 1869, ve stejné době přijel i první vlak z Děčína do Varnsdorfu. Zkušební vlak přijel z Děčína do Varnsdorfu dne 23. října 1868. V roce 1871 byla trať z Varnsdorfu prodloužena do saského Großschönau, V rychlém sledu následovala výstavba dalších železničních tratí.\n\nDalší rozšíření průmyslu umožnilo zavedení elektrického proudu, telegrafu a telefonu. Počátkem 20. století odebírali spotřebitelé a továrny ve výběžku elektřinu z tepelné elektrárny v Hirschfelde poblíž Žitavy v Sasku.\nV roce 1856 bylo zavedeno telegrafní spojení mezi Rumburkem, Šluknovem a Mikulášovicemi. První telefonní linku zřídil v roce 1881 továrník Anton Klinger z továrny v Brtníkách do továren v Mikulášovicích a Starých Křečanech.\n\nPrůjezd prvního benzínového automobilu ve Varnsdorfu zaznamenal kronikář v roce 1897. První autobusová linka ve výběžku byla provozována na trati Rumburk – Seifhennersdorf – Varnsdorf-Studánka – Varnsdorf.\n\nS rozvojem průmyslu je spojen i vznik organizovaného dělnického hnutí. Za podpory libereckých sociálních demokratů byl ve Varnsdorfu dne 19. února 1871 založen odborný spolek textilních dělníků, po němž brzy následovaly další. První stávka dělníků proběhla v srpnu 1871 v bavlnářské továrně G. A. Frolicha ve Varnsdorfu.\n\nZa první světové válce v letech 1914 až 18 se výběžek nacházel v týlu. Vznikaly zde zásobovací obtíže, nedostatek potravin, tyfové epidemie, v roce 1917 začalo odevzdávání kostelních zvonů pro válečné účely, též vznikaly hladové demonstrace a nepokoje.\n\nV roce 1918 přišel ke slovu i špatný stav jednotek rakouské armády. Nastaly nepokoje a zásobovací potíže i u jednotek v zázemí, což vyvolávalo demonstrace a vzpoury.\n\nV Rumburku byly v roce 1918 soustředěny necelé dva tisíce vojáků, z nichž bylo 839 navrátilců, což byli osvobození či propuštění zajatci z Ruska po uzavření brestlitevského míru.\nIniciátorem Rumburské vzpoury byla část náhradního 7. střeleckého pluku. Hlavním iniciátorem byl navrátilec František Noha. Posledním impulsem k jejímu vypuknutí byl rozkaz ze dne 20. května 1918 o snížení denních dávek chleba a dále také zařazení navrátilců do oddílu, který měl odejít 6. června 1918 na frontu. \n\nV úterý 21. května 1918 v šest hodin ráno nastoupila budoucí pochodová formace proti rozkazu ozbrojena. Vojáci odmítli složit zbraně, požadovali chleba, zadržovaný žold za dobu zajetí, slíbenou dovolenou a odmítli nastoupit na frontu. Vojáci neuposlechli rozkazů nadřízených a vypukla vzpoura.\n\nNad hlavními iniciátory vzpoury Františkem Nohou, Vojtěchem Kovářem a Stanko Vodičkou byly vyneseny rozsudky smrti, které byly ráno 29. května za tehdejším rumburským hřbitovem vykonány. V Novém Boru bylo popraveno dalších sedm účastníků vzpoury a další byli odsouzeni k žaláři v Malé pevnosti v Terezíně. V roce 1919 byly vyzdviženy ostatky popravených a odvezeny do jejich rodných obcí, pozůstalí byli odškodněni a ještě v den vzniku Československa byla vojenskému velitelství v Litoměřicích doručena žádost pražského Národního výboru o amnestii rumburských povstalců. Každý rok až do roku 1938 se konaly každoročně oslavy výročí vzpoury, na motivy vzpoury natočil Martin Frič film Hvězda zvaná Pelyněk.\n\nDne 29. října 1918 vyhlásili sudetoněmečtí poslanci říšské rady ve Vídni provincii „Deutschböhmen“, jejím sídlem se stal Liberec. Reakce převážně českého 7. střeleckého pluku v Rumburku byla jednoznačná, jakmile dorazily zprávy o vyhlášení Československa. O den později, 30. října, vojáci demonstrativně prošli Rumburkem. Když 2. listopadu 1918 přijela sokolská delegace z Prahy, bylo již vše připraveno k začlenění pluku do vznikající československé armády. Německá část mužstva byla rozpuštěna. Výběžek byl zcela obsazen československým vojskem až na počátku roku 1919. Po vyhlášení republiky zaujali Češi místa ve státní správě jako úředníci, celníci, četníci, železničáři, poštovní zaměstnanci a vojáci.\n\nV celém výběžku tvořili za první republiky Češi nepatrnou menšinu, v politickém okrese Šluknov v roce 1921 tvořili 2,1 procent obyvatel, v politickém okrese Rumburk 2,0 procenta a v politickém okrese Varnsdorf 5,4 procent obyvatel. Rychle se zřizovaly české školy a české spolky – první spolek založili ve Šluknově v roce 1920 čeští hraničáři.\n\nVelká hospodářská krize zasáhla výběžek postupně od roku 1929, zaměstnanost v textilním průmyslu poklesla o 40 procent, mnoho provozů bylo uzavřeno. V okrese Rumburk bylo šest tisíc nezaměstnaných a patřil k těm okresům, kde se situace nezlepšila ani v roce 1936, krize přetrvala vzhledem k orientaci na lehký průmysl ještě do roku 1938. Z hospodářské krize těžil Konrád Henlein, který po výběžku vykonal několik agitačních cest.\n\nAkce proti antifašistickým a demokratickým silám se začaly stupňovat po parlamentních volbách v roce 1935, v nichž Henleinova Sudetoněmecká strana zvítězila nejen v německy mluvících oblastech, ale i v celostátním měřítku. Začalo docházet k prvním teroristickým akcím ozbrojených složek Sudetoněmecké strany. Česká menšina měla ve výběžku jen kolem pěti procent obyvatelstva, ale do nástupu Henleina neexistovaly národnostní třenice.\n\nZvyšující se ohrožení republiky vedlo k vybudování pohraničních opevnění podle francouzského vzoru v letech 1937 až 1938. Obranná linie probíhala těsně za hranicí výběžku, zde měla název „Schöberlinie“.\nSamotný výběžek zůstal z terénních a strategických důvodů nechráněn. Za květnové mobilizace v roce 1938 se většina českých mužů zúčastnila Stráže obrany státu – SOS. další zhoršení situace přinesl Adolfa Hitlera v září na sjezdu NSDAP v Norimberku. 14. září 1938 zorganizoval „Svaz pro průmysl“ generální stávku ve všech továrnách výběžku. Dne 1. září 1938 bylo vyhlášeno stanné právo. Dne 23. září 1938 vyhlásila československá vláda všeobecnou mobilizaci. Dne 1. října 1938 byl vojákům československé armády přečten kapitulační rozkaz. V důsledku mnichovské zrady vyklidila dne 9. října 1938 československá armáda výběžek a hned jej obsadila německá armáda. Dne 6. října 1938 krátce navštívil Šluknovský výběžek Adolf Hitler. Většina Čechů a Židů utekla či byla vyhnána z výběžku. Po vypuknutí 2. světové války došlo ve většině podniků k převedení na válečnou výrobu.\n\nŠluknovský výběžek byl osvobozen v rámci pražské ofenzívy ve dnech 8. – 9. května 1945 jednotkami 2. polské armády a 28. armádou Prvního ukrajinského frontu. Ihned po kapitulaci Německa byly utvořeny okresní správní komise, později okresní národní výbory ve Šluknově, Rumburku a ve Varnsdorfu.\n\nJiž v květnu 1945 začali první odsuny Němců. Po 9. květnu 1945 vznikaly ve rychle tzn. „partyzánské jednotky“. jejich členové se organizovali v tzn. Revolučních gardách, kterým Němci začali říkat „rabovací gardy“. Revoluční gardy organizovali i nezákonné „divoké odsuny“. Všechny neorganizované odsuny byly Komisí pro vnitřní bezpečnost Zemského národního výboru zakázány, přesto ale pokračovaly dále. Zhoršovaly se vztahy mezi Čechy a Němci, i díky diverzním akcím, kdy podezření padalo na organizaci Werwolf. Němci museli odevzdat vozidla, rozhlasové přijímače, byly jim blokovány úspory. V kraji se potloukali v uniformách spojeneckých armád různé zlatokopecké bandy, které se dopouštěly trestných činů včetně vražd. Okresní správní komise stanovila ve vyhlášce ze dne 19. června 1945 za drancování, plenění a vykrádání trest smrti. Místní němečtí antifašisté v Rumburku požádali dne 3. června 1945 Rudou armádu o ochranu před řádícími Čechy.\n\nPrůběh odsunu a výměna obyvatelstva probíhala stejně jako na zbytku osvobozeného území. Němci byli do října 1946 postupně vysídleni a majetek, který po nich zůstal, byl konfiskován a následně rozprodán novým osídlencům.\n\nÚnor 1948 proběhl ve výběžku stejně jako jinde v republice. Ve výběžku únorové události roku 1948 předznamenala ještě Varnsdorfská stávka. Únorem 1948 započalo naprosté zestátnění majetku, začaly vznikat národní podniky, jednotná zemědělská družstva, která se ale ve výběžku neudržela a sloučila se se státními statky. Znovuosídlení výběžku nepřineslo žádoucí účinek a dochází k jeho postupnému úpadku. V padesátých letech 20. století nebyla sousední Německá demokratická republika spřáteleným státem, a proto zde byla i přísná ostraha hranic. Kvůli tomu byly zlikvidovány obce Fukov a Zadní Doubice. V padesátých letech nebyl ve výběžku žádný hraniční přechod, první byl otevřen až v roce 1967, hraniční přechod Varnsdorf – Seifhennersdorf. Při příležitosti jeho otevření navštívil a oslav 20. výročí Varnsdorfské stávky se zúčastnil ve Varnsdorfu 3. března 1967 tehdejší prezident Antonín Novotný. Vpád armád pěti zemí Varšavské smlouvy proběhl v noci z 20. na 21. srpen 1968. Ve výběžku překročila vojska hranici u Lobendavě a projížděla výběžkem směrem ke Stožeckému sedlu. Přes výběžek vezla i těžké rakety typu země – vzduch.\n\nPo listopadových událostech bylo rychle založeno Občanské fórum všech obcích výběžku, dne 12. července 1990 bylo založeno Sdružení pro rozvoj Šluknovska, dne 21. prosince byl založen Euroregion Nisa. Snahy starostů měst a obcí výběžku o obnovení okresu Rumburk a jeho začlenění do kraje Liberec. I když samotným předsedou vlády bylo slíbeno zřízení okresu Rumburk, hlasovaní vlády bylo zamítavé.\nDne 2. července 1999 navštívil Šluknovský výběžek prezident republiky Václav Havel. V roce 2011 dochází ve výběžku k etnicky motivovaným demonstracím proti místním Romům.\n\nŠluknovská pahorkatina představuje jižní část lužického žulového masívu, kterým je jedním z nejrozsáhlejších plutonů ve střední Evropě. Na území výběžku je charakterizována čtyřmi základními typy hornin převážně mladoalgonkického až kambrického stáří. Tvoří ji hrubě zrnitá, zčásti porfyrická biotinická žula, která vystupuje na povrch u v okolí Rumburka a u lužického přesmyku. Nejrozšířenější horninou Šluknovské pahorkatiny je biolitický granodiorit. Minulosti se těžil v lomech, a používal se například na výrobu dlažebních kostek. Přes Šluknovský výběžek prochází lužický přesmyk, která zde odděluje křídové pískovce Děčínské vrchoviny a Lužických hor od hornin Lužického žulového masívu. U Krásné Lípy se dostaly starší horniny (žula a jurské vápencové usazeniny) nad křídové sedimenty. U Jiřetína pod Jedlovou vyvrhla žula z hlubokého podloží dokonce pískovce vytvořené v prvohorách.\nDo Šluknovského výběžku, do nižších poloh Šluknovské pahorkatiny dvakrát ve čtvrtohorách pronikl pevninský dvakrát ledovec (v halštrovské a sálské) době ledové . Z této doby pocházejí glacifluviální písky a stěrky u Rumburka.\nPovrchové tvary Lužických hor určují sopečná tělesa, tvořená převážně čedičem a znělcem, která se dostala na povrch po pozdějším odnosu pískovců. Vrchy Lužických hor přestavují odkryté části znělcových lakolitů a větších čedičových sopouchů. Zbytky po odnosu povrchových sopečných výlevů a výplní sopouchů se nachází na řadě míst Šluknovské pahorkatiny a dnes tvoří hlavní vyvýšeniny Šluknovské pahorkatiny.\n\nŠluknovská pahorkatina zaujímá větší část Šluknovského výběžku, která se dělí na dvě části,\n\nRumburskou a Šenovskou vrchovinu. Šluknovská pahorkatina má na území České republiky rozlohu 276 km². Nejvyššími body Šluknovské pahorkatiny jsou Hrazený (608 m), Tanečnice (598 m), Plešný vrch (561 m) a Partyzánský vrch (543 m). Většinu Šluknovské pahorkatiny tvoří třetihorní vulkanity. Jihovýchodní část zasahuje do Lužických hor, na jejím území se nachází Jedlovský hřbet a Chřibskokamenická kotlina. Na Jedlovském hřbetu dosahují nejvyšších výšek Pěnkavčí vrch (792 m), Jedlová (774 m) a Weberberg (711 m). V Chřibskokamenické kotlině je nejvyšším bodem Pařez (391 m). Do jihozápadní části výběžku zasahuje Děčínská vrchovina podcelkem Jetřichovické stěny. Jsou charakterizované tvary, které vznikly zvětráváním kvádrových pískovců. Místo, kde řeka Křinice opouští území Šluknovského výběžku, je s nadmořskou výškou 255 metrů jeho nejnižším místem.\n\nÚzemí výběžku je rozvodí mezi úmořími Severního a Baltského moře. Do Baltského moře odvádí vodu výběžku Mandava a její přítoky, všechny ostatní toky odvádí vodu do severního moře. Rozvodí mezi úmořími probíhá výběžkem od hranice jižně od Filipova z počátku na západ, několikrát se lomí, u osady Panský obchází prameniště Mandavy, na západ od Studánky prameny Křinice a v okolí Rybniště prameny Lužničky. Ke státní hranici se vrací u Ptačince.\n\nK úmoří Severního moře patří Chřibská Kamenice, Křinice, Vilémovský potok, Spréva, Rožanský potok, Jiříkovský potok. K úmoří Baltského moře patří Mandava se svým největším přítokem Lužničkou.\n\nMezi největší vodní plochy ve výběžku patří Rybnišťský velký rybník, rybník Světlík, údolní nádrž Chřibská, Zámecký rybník, Šluknovský rybník, Varnsdorfský rybník, Bobří rybník, rybník Cimrák, Solanský rybník, Školní rybník a rybník Racek.\n\nŠluknovský výběžek patří do mírně teplé oblasti, nejvyšší polohy Jedlovského hřbetu do chladné oblasti. Výběžek se sklání do Severoněmecké nížiny, je zde zřetelný sklon k oceánskému klimatu.\n\nOd roku 1960 je Šluknovský výběžek součástí okresu Děčín, který vznikl sloučením do té doby existujícího okresu Rumburk, který zasahoval do celého území výběžku, s okresem Děčín. Do roku 1848 se na území výběžku nacházela tři panství. Haňšpach (Lipová), Rumburk, Šluknov a malá část panství Česká Kamenice. Dle císařského nařízení z 22. června 1849, číslo 295/1849 říšského zákona, pro Čechy číslo 352/1849 říšského zákona ze dne 9. srpna 1849 vznikly politické okresy Rumburk a Šluknov a uvedené města se stala sídlem nově utvořených okresních úřadů. Od politické správy byla odloučena soudní správa. Soudní okresy se nekryly územím politických okresy, působily na menším území. Na území rumburského okresy vznikly soudní okresy Rumburk a Varnsdorf, na území šluknovského okresu Lipová a Šluknov. V roce 1908 na základě vyhlášky ministerstva vnitra z 15. září 1908 k 1. říjnu 1908 zřízen politický okres Varnsdorf, který byl vyčleněn z politického okresu Rumburk. V roce 1908 měl politický okres Rumburk 9 správních obcí, politický okres Šluknov 23 správních obcí, z toho soudní okres Lipová 11 obcí a soudní okres Šluknov 12 obcí, politický okres Varnsdorf měl 11 správních obcí. Po roce 1948 byly zrušeny okresy Šluknov a Varnsdorf a celé jejich území začalo spadat pod ONV Rumburk, který spadal pod Liberecký kraj. Po územní reorganizaci v roce 1960 byl zrušen okres Rumburk, a byl vytvořen nový okres Děčín, který začal spadat pod Severočeský kraj. Od roku 2003 spadá Šluknovský výběžek pod Ústecký kraj, což je trošku paradox, Šluknovský výběžek v minulosti více měl větší příklon ke kraji Libereckému či Litoměřickému.\n\nNa území Šluknovského výběžku se nachází dvě městské památkové zóny v Jiřetíně pod Jedlovou a ve Šluknově a jedna vesnická památková rezervace v Rumburku. V Rumburku je chráněn soubor 18 tkalcovských domů ve Šmilkovského ulici. Dne 15. srpna 2001 bylo ve výběžku do státního seznamu zapsáno 205 památek. Ve Šluknovském výběžku se hojně vyskytuje lidové stavitelství, zastoupené podstávkovými domy.\nMezi nejstarší památky na území výběžku patří panská sídla z počátků osídlování výběžku, hrad Tolštejn, Krásný Buk a skalní hrady v Českosaském Švýcarsku.\nGotika je reprezentovaná kostelem svatého Jiří v Chřibské, který byl v pozdější době přestavěn. Renesance je reprezentována menšími panskými sídly v Rumburku, v Šluknově, kostelem ve Velkém Šenově.\n\nVe výběžku se nachází větší počet barokních staveb. Patří mezi ně kostel svatého Mikuláše v Mikulášovicích, kapucínský klášter s kostelem svatého Vavřince v Rumburku, kostel svatého Jana Nepomuckého ve Starých Křečanech, areál kostela Navštívení Panny Marie v Lobendavě, kostel svatého Václava v Šluknově, soubor barokních soch a zastavení na křížové cestě v Jiřetíně pod Jedlovou.\nPrůmyslová architektura je reprezentována dochovanými továrnami, železničními viaduktem u Vilémova.\nV 19. století se stavěly nové kostely, například kostel Karla Boromejského ve Varnsdorfu či bazilika Panny Marie. Perlou vídeňské secese je budova Gymnázia v Rumburku.\nZajímavou technickou památkou je Köglerova reliéfní mapa v Zahradách, vytvořená po roce 1930.\n\nZajímavým fenoménem Šluknovska jsou křížové cesty, celkem jich je čtrnáct. Jejich výstavbu ovlivnil bohatý náboženský život obyvatel, blízkost protestanského Saska a soupeření jednotlivých obcí. Křížové cesty se stavěly od 18. do 20. století. Některé rozsáhlejší křížové cesty mají charakter pašijových cest a je v nich ztvárněno Ježíšovo utrpení od Poslední večeře a modlitby v Getsemanské zahradě. Byly postaveny v různých slozích, od baroka, klasicismus, rokoko až po historizující slohy. Po odsunu německých obyvatel v roce 1945 došlo k devastaci křížových cest a s opravou některých bylo započato až po roce 1989.\n\nNejstarší křížová cesta je v Šluknově z let 1738 až 1756, další je v Jiřetíně pod Jedlovou na Křížové hoře z let 1759 až 1764, následuje ve Vilémově z let 1765 až 1766, další je v Brtníkách postavená v letech 1817 až 1826, v Jiříkově byla postavena ve letech 1817 až 1826, ve Starých Křečanech 1825 až 1833, na Anenském vrchu u Lobendavy v letech 1829 až 1934, ve Velkém Šenově z roku 1856, v Krásné Lípě byla postavená v letech 1857 až 1859, v Království v roce 1859, Fukově byla postavena roce 1859 a je zároveň jedinou, která se nedochovala do dnešních dní, byla zlikvidována spolu s obcí v roce 1960. V Rumburku byla postavena v letech 1899 až 1900 a ve Varnsdorfu u kostela svatého Karla Boromejského v letech 1911 až 1912. Nejmladší je na vrchu Jáchym u Lobendavy z roku 1914.\n\nŠluknovský výběžek je bohatý na poutní místa, náboženské poutě. Mezi pojmenování, které Šluknovský výběžek měl, patřilo i Černý kout ( ), které bylo odvozeno od černé barvy kleriky velice početného duchovenstva, které odsud pocházelo. Ve výběžku se narodili tři litoměřičtí biskupové, Bartoloumäus Hille pocházel z Leopoldky u Velkého Šenova, Anton Frind z Lipové a z Vlčí Hory Anton Weber. V 17. století obohatilo krajiny velké množství boží muk, křížů, soch svatých, kaplí a kapliček.\n\nNáboženské poutě se pořádaly do baziliky Panny Marie Pomocnice křesťanů, loretánské kaple Panny Marie v Rumburku, kostela Nanebevzetí Panny Marie ve Vilémově, kostel Panny Marie Sněžné v Sněžné, kaple svaté Anny v Lobendavě a do kaple svatého Kříže v Jiřetíně pod Jedlovou.\n\nBezejmenné slovanské hradiště z konce 8. až 10. století na ostrožně nad soutokem Křinice a Brtnického potoka, nazvané Orlí roh podle označení na německé mapě z počátku 20. století bylo objeveno až v roce 1994. Pravděpodobně sloužilo k ochraně hranic a Lužické cesty. Dále jsou ve výběžku bezejmenné hrádky, Brtnický hrádek, Chřibský hrádek, Kyjovský hrádek a Vlčí hrádek. Byly to pravděpodobně strážní hrady, u Kyjovského hrádku je dle archeologických výzkumů z roku 1983 pravděpodobnější, že se jednalo o sídliště prospektorů a horníků. Tvrze byly ve výběžku v Dolní Poustevně, v Jiříkově v Lipové, v tvrz Království byla vodní tvrz, která byla obehnána vodními příkopy. Poloha tvrze Mikulášovice není známa, další tvrz byla v Velkém Šenově. V Rumburku a ve Šluknově byly tvrze přestavěny na zámky. Ve Šternberku byl lovecký zámeček zbořen v roce 1995. Na území dnešního Varnsdorfu uvádí literatura dvě tvrze.\nV Krásném Buku stával hrad, který byl ve 14. století centrem správy panství, v 1339 byl dobyt vojskem ze Žitavy a již nebyl nikdy obnoven. Poté se se sídlem správy panství stal hrad Tolštejn, který byl v roce 1642 vypleněn Švédy.\n\nNa jihozápadě Šluknovského výběžku se nachází jeden ze čtyř národních parků České republiky Národní park České Švýcarsko a Chráněná krajinná oblast Labské pískovce, na jihu výběžku Chráněná krajinná oblast Lužické hory. ve výběžku se dále nachází přírodní rezervace Vápenka, přírodní rezervace Spravedlnost, přírodní rezervace Marschnerova louka, přírodní památka Louka u Brodských, přírodní rezervace Velký rybník a přírodní rezervace Světlík.\n\nŠluknovský výběžek zasahuje do čtyř fytogeografických okresů – Šluknovské pahorkatiny, Lužické kotliny, Lužických hor a Labských pískovců. Hranici fytogeografických okresů Šluknovská pahorkatina a Lužická kotliny s labskými pískovci a Lužickými horami tvoří lužický zlom, jde o geologicky podmíněnou hranici.\n\nNa území fytogeorafického okresu Šluknovská pahorkatina, která má rozlohu přibližně 250 km², se dnes nachází kulturní lesy, zemědělské kultury a zastavěná území. Potenciální přirozená vegetace byla tvoření acidofilními bučinami, v nichž dominoval buk lesní, v níže položených částech se nacházely acidofilní doubravy, převážně tvořené dubem zimním a dubem letním. Aktuální vegetaci tvoří převážně lesní monokultury, převážně smrkovými a borovými. dále pak louky a pastviny\nV Lužické kotlině se tvořily potenciální přirozenou vegetaci acidofilní doubravy a dubohabřiny. V Lužických horách, které do Šluknovského výběžku zasahují pouze svým okrajem byly původní vegetací acidofilní bučiny, na čedičových vyvřelinách se vyskytovaly květnaté bučiny.\n\nLesy ve Šluknovském výběžku se nachází v Přírodní lesní oblasti číslo 19 Lužická pískovcová vrchovina a v Přírodní lesní oblasti číslo 20 Lužická pahorkatina.\nV Lužické pískovcové vrchovině rostou borové lesní porosty převážně na pískovcích v Národním parku České Švýcarsko, v oblastech, kde byl pískovec proražen třetihorním vulkanismem jsou bučiny s příměsí dubu, javoru a jilmu.\nV Lužické pahorkatině převládají smrkové lesy, na menší ploše se vyskytují listnaté lesy.\nLesy se vyskytují na 46 procentech plochy výběžku, většina z nich tvoří hospodářské lesy.\n\nZ kruhoústých se ve Šluknovském vyskytuje pouze mihule potoční, především v údolí Křinice.\nZ plazů se běžně vyskytuje slepýš křehký, plošně je rozšířená užovka obojková, vzácnější je zmije obecná.\nZ obojživelníků se zde vyskytuje čolek obecný a čolek horský, početné jsou i různé druhy žab, hlavně hojně rozšířený skokan hnědý.\nHnízdí zde přes 130 druhů ptáků, další desítky druhů pře území výběžku migrují. Mezi nejběžnější ptáky patří řád pěvců (například konipas bílý), všechny druhy sýkorek, velice hojná je sojka obecná. Z dravců se na území výběžku vyskytují výr velký, káně lesní, poštolka, jestřáb lesní a krahujec obecný.\nNa území Šluknovské výběžku se vyskytuje 54 druhů savců, především řád hmyzožravců, hlodavců, zajíců, sudokopytníků a řád šelem.\nZ sudokopytníků člověk zavedl kvůli loveckým trofejím do přírody výběžku nepůvodní druhy – kamzíka horského, muflona a daňka skvrnitého . Z původních druhů se hojně vyskytuje srnec, jelen lesní a prase divoké.\nZ šelem je hojný hranostaj, lasice kolčava, velice rozšířená kuna skalní a liška obecná, též je rozšířený jezevec lesní.\n\nTuristika se ve Šluknovském výběžku začala rozvíjet na přelomu 18. a 19. století. V 70. letech 19. století jsou zakládány první turistické spolky a krátce poté dochází k výstavbě rozhleden, hostinců a turistických přístřešků. První turistický klub byl založen v roce 1882 v Krásné Lípě, na jeho popud byl v roce 1885 založen Gebirgsverein für das nördlischte Böhmen (Horský spolek pro nejsevernější Čechy), jehož předsedou byl dlouhá léta MUDr. Johann Hille z Krásné Lípy. Již v prvním roce měl spolek 7 odborů a 327 členů. V dalších letech členská základna narůstala, nakonec měl spolek 23 odborů a 3900 členů. V roce 1889 byla odbory postavena rozhledna na Vlčí Hoře, v roce 1891 na Jedlové, v roce 1896 na Dymníku, v roce 1904 chata a rozhlednou na Špičáku, která se nedochovala do dnešních dnů a v roce 1905 poslední rozhledna na Tanečnici. Koncem 20. let 20. století spolek provozoval 1037 km značených cest s 2345 ukazateli.\n\nNa podporu turistické ruchu vznikl v roce 1999 Mikroregion Tolštejn a v roce 2000 Mikroregion Sever.\nVznikly turistická informační střediska, městské informační středisko ve Varnsdorfu, Městské informační centrum v Rumburku, informační centrum v Jiřetíně pod Jedlovou, Dům Českého Švýcarska v Krásné Lípě, informační středisko v bývalé hájovně Saula u silnice z Chřibské do Doubice, a regionální informační centrum ve Šluknově.\nVe výběžku byla obnovena v roce 2006 20 km dlouhá Köglerova naučná stezka, která byla poprvé otevřena v roce 1941, dále je zde Hornická naučná stezka Údolí Milířky a Lesnická naučná stezka Šluknov.\n\nMezi turisticky nejvýznamnější místa výběžku patří Jiřetín pod Jedlovou s hradem Tolštejn, spolu s blízkou Jiřetín pod Jedlovou a štolou Jan Evangelista, národní park České Švýcarsko s skalními hrádky a údolím Křinice, dále nejsevernější loretánská kaple na světě v Rumburku.\n\nVe výběžku je hustá síť cyklostezek a turistických cest. Na území výběžku, na katastru obce Jiřetín pod Jedlovou se setkávají dvě evropské dálkové trasy, E3 a E10. Nejvýznamnější cyklotrasou ve výběžku je trasa číslo 211.\n\nVe výběžku fungují dvoje noviny. Jsou to Rumburské noviny, vydávané městským úřadem v Rumburku (čtrnáctideník) a zpravodajsky-publicistický portál vybezek.eu.\n\nNejvětším městem Šluknovského výběžku je Varnsdorf, který byl povýšen na město teprve v roku 1868 a dlouho byl největší vesnicí Rakouska-Uherska. Dnes sídlí ve Varnsdorfu firmy zabývající se převážně\nstrojírenskou a textilní výrobou, mezi významné patří TOS Varnsdorf a.s, Velveta Varnsdorf a.s., KWL, spol s.r.o., Elite a.s., Vitana a.s a další.\nDruhým největším městem je Rumburk, který je též administrativním a dopravním centrem výběžku, sídlí zde firma ABX, která se zabývá výrobou kachlových kamen a krbů. Z textilního průmyslu nezůstalo prakticky nic. Šluknov je nejsevernějším městem Čech, sídlí zde Střední lesnická škola. V Jiříkově se se vyráběly okovky pro motocykly Jawa, piana značky Petrof. V roce 2011 bylo přibližně 25 procent žáků základní školy romské národnosti, V Krásné Lípě sídlí správa Národního parku České Švycarsko, Mikulášovice jsou známé výrobou nožů, velice známý je kapesní nůž \"rybička\".\nV Chřibské byla do roku 2007 v provozu nejstarší nepřetržitě pracující sklárna v Evropě, která byla v provozu od roku 1414, ve\n\nStarých Křečanech žije jen zlomek počtu lidí, kteří, zde žili do roku 1945, tehdy jich bylo 5025, v Horním Podluží a Jiřetíně pod Jedlovou se nachází lyžařské areály, Lobendava je nejsevernější vsí celé České republiky a Doubice jsou počtem obyvatel nejmenší obcí celého okresu Děčín.\n\nZe Šluknovského výběžku pochází či zde žila řada osobností. Nejstarší je Jindřich z Varnsdorfu, komtur žitavské komendy, podle profesora Tomáše Edela autor Dalimilovy kroniky. V Chřibské se v roce 1751 narodil Tadeáš Haenke, jeden z nejvzdělanějších lidí své doby a objevitel největší květiny planety, viktorie královské. Ve Varnsdorfu se roce 1816 narodil Vincenz Pilz, jehož sochy jsou na různých místech Evropy a Ameriky. Hanka Krawcec žila v letech 1947 až 1986 ve Varnsdorfu a byla první profesionální lužickosrbskou umělkyní. Petr Kien se narodil v roce 1919 ve Varnsdorfu a složil libreto k opeře Viktora Ullmanna Císař Atlantidy.\n\n\n\n\n"}
{"id": "49582", "url": "https://cs.wikipedia.org/wiki?curid=49582", "title": "Symeon I.", "text": "Symeon I.\n\nSimeon I. (864 nebo 865 – 27. května 927) byl bulharský kníže, později první bulharský car, jeden z nejvýznamnějších panovníků staré bulharské říše, za jehož vlády dosáhl bulharský stát největšího rozmachu a politického významu; dokončil poslovanštění Bulharů; třetí (nejmladší) syn Borise I.\n\nJako mladší syn panovníka byl Simeon předurčen ke dráze církevního hodnostáře. Byl proto poslán do Konstantinopole, aby tu získal dobré vzdělání. Toho se mu vrchovatou mírou dostalo ve dvorní škole v paláci Magnaura. Pobyt v prostředí bohaté a kulturně vypělé byzantské společnosti ho později vedl k rozhodnutí povznést Bulharsko na úroveň Byzance a vytvořit jednotný byzantsko-slovanský stát s centrem v Konstantinopoli, kterému by vládl jako císař. O to usiloval celý život.\n\nRoku 889 se Simeonův otec Boris I. vzdal trůnu ve prospěch staršího syna Vladimíra a odešel do kláštera, kde žil i Simeon. Vladimír nebyl schopným panovníkem, navíc se pod vlivem svých přátel klonil k pohanství a začal pronásledovat křesťany. Na Simeonův podnět opustil Boris klášter, vstoupil do zbraně a svého syna svrhl. Potom povolal \"celé své království a králem ustanovil svého mladšího syna\", jak zaznamenal franský kronikář Regino z Prümu. Poté se vrátil do kláštera, kde prožil ještě mnoho let (zemřel roku 907).\n\nNedlouho po svém nástupu na trůn využil Simeon zaneprázdnění Byzance v bojích proti Arabům a pod záminkou poškození bulharských obchodních zájmů na Bosporu proti Byzanci zaútočil. Císař Leon VI. byl roku 894 poražen a vyzval k útoku proti Bulharsku kočovné Maďary, vedené náčelníkem Arpádem. Simeon se poté spojil s jinými nomádskými kmeny, Pečeněhy. Roku 895/896 porazili Bulhaři Byzanc u Bulgarofylonu. Poté však Simeon projevil vzhledem k potenciálnímu maďarskému nebezpečí v Panonii ochotu uzavřít mír a spokojil se s placením tributu.\n\nSimeon dále rozšiřoval svoje panství na balkánské půdě. Příležitost dosáhnout cíle, jejž si předsevzal, se mu naskytla po roce 912, kdy zemřel Leon VI. a vládu místo jeho šestiletého syna Konstantina převzal bratr Alexandr, který odmítl platit Bulharům sjednané poplatky. Toho využil Simeon k výpravě proti Byzanci. V létě 913 stanulo jeho vojsko pod hradbami Konstantinopole. Překonat je se však zdálo Simeonovi téměř nemožné. Ale ani Byzanc si v situaci, kdy byla oslabena spory o regentství za malého Konstantina VII. Porfyrogennéta, nemohla dovolit válku s Bulhary. Proto vznikla na obou stranách vůle k dohodě. Jednání se ujal patriarcha Nikolaos Mystikos, který stál v čele regentské rady. Tajně korunoval Simeona vložením svojí vlastní pokrývky na jeho hlavu bulharským císařem (\"basileus tón Bulgaron\" - bulharsky car z latinského \"caesar\") a slíbil mu, že se mladý Kónstantinos ožení s jeho dcerou. Simeonův úspěch neměl dlouhého trvání, neboť poté, co vešla jeho dohoda s patriarchou ve známost, vzbudila velký nesouhlas, především u příznivců císařovny regentky. Slíbený sňatek nebyl uskutečněn, a tak Bulhaři znovu zaútočili na byzantské území, kde dobyli Adrianopolis (914), zpustošili Thrákii a roku 917 zničili byzantské vojsko u Anchialu (Pomorje). Zájmy Bulharska a Byzance se v té době střetly také na srbské půdě, v knížectví Raška.\n\nV napjaté situaci, která panovala v Byzanci po vpádu Simeona, se roku 919 zmocnil císařského paláce v Konstantinopoli pod záminkou ochrany mladého panovníka schopný vojevůdce, admirál Roman Lakapenos. Konstantina oženil se svojí dcerou Helenou a poté se sám nechal korunovat císařem. Dosáhl tak postavení, o které marně usiloval Simeon. S tím se však Simeon nechtěl smířit a znovu vytáhl proti Byzanci. Roku 924 se dostal až ke Konstantinopoli a pokoušel se dohodnout s Araby na společném útoku proti městu, ale byzantská diplomacie dokázala toto nebezpečí odvrátit. Osobní rozmluva s Romanem I. učinila konec jeho ambicím. Roman byl ochoten uznat Simeona za bulharského cara, ale titul císaře Bulharů a Římanů, který si bulharský vládce uzurpoval, mu nepřiznal a odmítl s ním uzavřít novou smlouvu.\n\nBěhem dalších bojů se ukázalo, že Bulhaři tentokrát přecenili svoje síly. Roku 924 byli poraženi Srby, nicméně Simeonovi se poté ještě podařilo zpustošit Rašku, vyhnat odsud část obyvatelstva a připojit její území k bulharskému státu. Roku 926 však utrpěl první bulharský car těžkou porážku od chorvatského krále Tomislava, kterého získala za svého spojence Byzanc, a krátce nato zemřel.\n\nZa vlády Simeonova syna Petra I. (927 – 969) se projevila velká vyčerpanost Bulharska, způsobená vleklými dobyvačnými válkami jeho otce.\n\nRoku 894 prohlásil Simeon řeč bulharských Slovanů za státní jazyk a zavedl ho do církve a škol. Poslovanštění Bulharů se tak stalo definitivním. Ve své zemi přijal Metodějovy žáky vyhnané z Moravy a poskytl jim důležitá místa v církvi. V důsledku rozvoje kultury, ke kterému poté došlo, bývá toto období označováno jako zlatý věk bulharského písemnictví. Jeho centrem se stalo nové hlavní město Preslav, které Simeon založil.\n\n\n"}
{"id": "49583", "url": "https://cs.wikipedia.org/wiki?curid=49583", "title": "Turkmenská hymna", "text": "Turkmenská hymna\n\nHymna Turkmenistánu je od roku 1997 skladba Garaşsyz, Bitarap, Türkmenistanyň Döwlet Gimni ().\n\n"}
{"id": "49590", "url": "https://cs.wikipedia.org/wiki?curid=49590", "title": "Bruno Kreisky", "text": "Bruno Kreisky\n\nBruno Kreisky (22. ledna 1911, Vídeň – 29. července 1990) byl rakouský právník a politik židovského původu. Byl ministrem zahraničí (1959–1966), předsedou Sociálně demokratické strany Rakouska (SPÖ) (1967–1983) a kancléřem (1970–1983).\n\nNarodil se ve Vídni do židovské rodiny původem z jihomoravských Dolních Kounic a v patnácti letech vstoupil do mládežnické organizace SPÖ. Vystudoval práva na Vídeňské univerzitě a druhou světovou válku přežil ve švédském exilu.\n\nPo válce se vrátil do Rakouska a obnovil svou politickou kariéru. V roce 1970 se stal prvním kancléřem židovského původu v historii Rakouska. Jako ministr zahraničí i jako kancléř se snažil hrát úlohu zprostředkovatele mezi Izraelem a arabskými vůdci, jako byl Jásir Arafat, Anvar as-Sádát či Muammar Kaddáfí. Jakožto velký odpůrce sionismu a hlasitý kritik Izraele však narazil na nedůvěru tohoto státu a příliš ve svém snažení neuspěl. Jeho důvěryhodnost v očí Izraelců také velice poškodil skandál, který se rozpoutal okolo některých členů jeho vlády, kteří se za druhé světové války zapletli s nacismem. Ten nakonec vyústil v ostrý střet mezi Kreiskym a „lovcem nacistů“ Simonem Wiesenthalem.\n\n"}
{"id": "49598", "url": "https://cs.wikipedia.org/wiki?curid=49598", "title": "Bohuslav Martinů", "text": "Bohuslav Martinů\n\nBohuslav Martinů (8. prosince 1890 Polička – 28. srpna 1959 Liestal, Švýcarsko) je jedním z nejvýznamnějších českých hudebních skladatelů, vedle Antonína Dvořáka ve světě nejhranějším. \n\nJe skladatelem polymorfním, který prošel rozmanitými vývojovými fázemi, než dosáhl zcela osobitého slohu. Stylově má nejblíže ke generaci neoklasiků (Arthur Honegger, Béla Bartók aj.). \n\nPocházel z rodiny obuvníka a pověžného Ferdinanda Martinů, narodil se ve věžní místnosti kostela svatého Jakuba v Poličce. Na pražské konzervatoři, kterou navštěvoval v letech 1906–1910, prošel dvěma odděleními – studium hry na housle přerušil a přešel do oddělení varhanního, kde se vyučovalo skladbě. Ani toto studium nedokončil. V letech 1920–1923 působil jako houslista v České filharmonii a jako úspěšný skladatel. V letech 1922–1923 se stal žákem Josefa Suka na mistrovské škole pražské konzervatoře.\n\nOd roku 1923 žil dlouhodobě mimo svou vlast, nejprve v Paříži, kam získal ministerské stipendium na studia u skladatele Alberta Roussela. Obdivoval od mládí francouzské umění, především jeho řád, čistotu, rovnováhu a vytříbený vkus. Hudba Paříže se po roce 1920 změnila. Impresionismus přestal vládnout hudební scéně, tentokrát to byla hudba Pařížské šestky, jazz a především Stravinskij, který mu ukázal moderní návaznost na folklorní východisko. Ve třicátých letech svou techniku svazku s domácími lidovými zdroji uplatnil zvláště v řadě scénických skladeb, počínaje baletem se zpěvy \"Špalíček\". Úspěchu se dočkala i jeho tvorba inspirovaná rag-timovou oblastí, zejména v baletu \"Kuchyňská revue\" nebo v opeře \"Tři přání\". Celý život se snažil být skladatelem širokého tvůrčího záběru. Výrazně jej ovlivnil novoklasicismus s hudební formou concerta grossa, pocházející ze 17. století. Ta se mu stala východiskem pro řadu nových děl. Po podepsání Mnichovské dohody a vypuknutí druhé světové války se octl v nedobrovolné emigraci. Hlásil se do zahraniční českoslovenbské armády, ale pro vysoký věk nebyl přijat. Na texty Jiřího Muchy s využitím biblických předloh zkomponoval \"Polní mši\", kterou připsal Č\"eskoslovenským dobrovolníkům na francouzské frontě\".\n\nJeho klíčovým scénickým dílem třicátých let se stala „opera – sen“ \"Julietta\". Předloha (Georges Neveux) jej vedla do iracionálního světa představ s jeho na fantazii založenou „snovou logikou“. Vstup Julietty na scénu svázal s harmonicky neobvyklým spojem dvou akordů, který se pak stal v řadě jeho dalších skladeb nápadným znakem a originálním myšlenkovým dědictvím Julietty.\n\nV roce 1926 se seznámil s Francouzkou Charlotte Quennehen (1894–1978), s kterou uzavřel sňatek v roce 1931. Po obsazení Francie manželé Martinů emigrovali v roce 1941 do USA, kde zůstali až do roku 1953 (s krátkými návraty v období 1955–1956). Ve Spojených státech usiloval o nový lyrismus. V období čtyřicátých let nabýval fantazijní prvek v jeho tvorbě stále větší důležitosti. Symfonie z válečného období komponované pro americké orchestry jsou pozoruhodné svou spontánností, logickým uspořádáním celku, rytmickou svěžestí a silně synkopovanou melodií. Vzácnou harmonickou čistotou a především nedefinovatelnou „českou aurou“ připomíná pozdní tvorbu Antonína Dvořáka. V padesátých letech vytvářel díla plná fantazie a nespoutaného výrazu i při zachování smyslu pro formu. Tento umělecký přístup obohatil jeho pozdní velké kompozice jako jsou Symfonie č. 6 \"Symfonické fantazie\" a průzračné dílo \"Fresky Piera della Francesca\", v nichž kultivovaná neoimpresionistická struktura předchází principy aleatoriky a navozuje nekonečný svět imaginace. Souběžně s těmito díly komponoval řadu skladeb s lidovými náměty, „pozdravy domů\", které upoutávají jednoduchostí a čistotou výrazu. V posledních letech svého života se bez přehnané sentimentality začínal znovu obracet k základním otázkám lidské existence. Tato tendence je zřejmá v \"Řeckých Pašijích\" a v „Eposu o Gilgamešovi“ a také v instrumentálních skladbách, jako jsou symfonické „Paraboly“ a Koncert č. 4 pro klavír „Inkantace“. V pozdním období vyslovil myšlenku, která pro lidstvo 21. století stále více nabývá na významu:\n\n\"\"Umělec se stále ptá po smyslu života, svého vlastního i lidstva, hledá pravdu. Systém neurčitosti otevírá naše každodenní životy. Tlak mechanizace a uniformity je pro člověka impulsem k tomu, aby protestoval a umělec má jen jednu možnost, jak tento protest vyjádřit a tím je jeho hudba.\"\"\n\nV roce 1946 vyučoval na Berkshire Music School, kde utrpěl těžký úraz, jehož následky pociťoval až do konce života. Po tragické smrti Jana Masaryka (1948) opustil od myšlenky na návrat do Československa a zůstal v emigraci. Byl jmenován profesorem skladby na Princeton University v New Jersey (1948–1951), vyučoval na Mannes College of Music v New Yorku, převážně v období 1948–1956. V roce 1952 získal americké občanství.\n\nV roce 1953 mu bylo uděleno stipendium od Guggenheimovy nadace, které mu umožnilo opustit USA a komponovat v klidu v Evropě (Nice). Od té doby žil převážně ve Francii, Itálii a Švýcarsku. Byl zvolen členem amerického National Institute of Arts and Letters (1955), krátce vyučoval na Curtis Institute ve Filadelfii a opět na Mannes School of Music v New Yorku, než se definitivně vrátil v květnu 1956 do Evropy, kde vyučoval jako \"composer in residence\" na Americké akademii v Římě. V roce 1957 opět obdržel stipendium od Guggenheimovy nadace. Přátelé z dob třicátých, Paul a Maja Sacherovi, pozvali manžele Martinů na sklonku skladatelova života k sobě na Schönenberg poblíž Basileje natrvalo.\n\nZemřel 28. srpna 1959 v nemocnici ve švýcarském Liestalu a byl pohřben na Sacherově pozemku na Schönenbergu. V roce 1979 byly jeho pozůstatky převezeny do rodné Poličky, kde byl pohřben vedle své ženy Charlotty, zemřelé v předcházejícím roce. V rodném městě je také zbudován jeho památník a jednou ze tří součástí Městského muzea a galerie Polička je Centrum Bohuslava Martinů.\n\n\nMezi žáky Bohuslava Martinů vynikli zvláště tři, těšící se mimořádné přízni skladatele: Češi Vítězslava Kaprálová (1915–1940), Jan Novák (1921–1984) a Američan Earl George (1924–1994). Z dalších Ned Rorem (1923), Alan Hovhaness (1911–2000), Herbert Owen Reed (1910–2014), Howard Shanet (1918–2006), Chou Wen-chung (1923–2019), Burt Bacharach (* 1928) a jiní.\n\nDne 7. 7. 1969 byla ve Švýcarsku založena Nadace Bohuslava Martinů (\"Stiftung - Martinů\") basilejskými přáteli Bohuslava Martinů Paulem Sacherem a Conradem Beckem složením symbolické částky. Intencí zakladatele bylo získat pro tuto Nadaci pozdější výtěžky díla Martinů, které by do ní plynuly po smrti skladatelovy ženy (manželství Martinů bylo bezdětné a nebylo tedy přímých dědiců). Charlotte Martinů byla tomuto počinu nakloněna, ale měla zájem, s přihlédnutím k národnosti manžela a k jeho národnímu smýšlení, aby část tohoto výnosu plynula rovněž do Prahy. Výsledkem dlouhých mezinárodních jednání byl vznik rovněž československé Nadace Bohuslava Martinů, a to roku 1977. Dvacátého prvního února 1977 byla v pražském Divadle hudby slavnostně založena „Societas Martinů - Společnost Bohuslava Martinů“ za přítomnosti Charlotte Martinů, která si toto uspořádání přála a po němž následoval i akt převedení podstatné části autorských práv na Prahu. Aby Společnost BM v tehdejších totalitních poměrech mohla existovat, musela formálně přijmout zastřešení pod již existující Českou hudební společnost. \n\nV roce 1995 byl v Praze založen Institut Bohuslava Martinů. Impuls k založení studijního centra, jež by zajišťovalo veškerý informační servis, vzešel od skladatele Viktora Kalabise, bývalého prezidenta správní rady Nadace B. Martinů. Ředitelem nově vzniklého institutu se stal Aleš Březina, který tuto funkci zastává dodnes. \n\nV současnosti je institut moderním muzikologickým pracovištěm, které shromažďuje veškeré pramenné materiály k životu a dílu B. Martinů (kopie autografů, korespondence, programy a další dokumenty), disponuje veřejnosti přístupnou rozsáhlou knihovnou a audiotékou. Institut také provozuje webové stránky www.martinu.cz, kde je elektronická online databáze pramenů a knihovny. Institut také vydává třikrát ročně anglicky psaný časopis Martinů Revue, který je k dispozici v tištěné i elektronické formě.\n\nDlouhodobým posláním institutu a zároveň jeho hlavním a nejdůležitějším projektem je Souborné vydání děl Bohuslava Martinů – tedy postupné vydávání notových edic všech kompozic Bohuslava Martinů na základě pečlivého studia všech dostupných pramenů a za použití nejnovějších hudebně-filologických a textově-kritických metod.\n\n\n\n"}
{"id": "49603", "url": "https://cs.wikipedia.org/wiki?curid=49603", "title": "Josef z Arimatie", "text": "Josef z Arimatie\n\nJosef z Arimatie byl podle křesťanských evangelií (Bible, Nový zákon) vážený člen židovské velerady (sanhedrin), která vydala Ježíše Krista Římanům k potrestání a zároveň Ježíšovým tajným učedníkem. Potom, co byl Ježíš ukřižován, požádal římského prokurátora Piláta Pontského o Ježíšovo tělo. Pilát souhlasil, Josef poté s Nikodémem tělo sňali z kříže, zavinuli do plátna a uložil do hrobky vytesané ve skále (podle některých podání do své vlastní). Tyto události předcházely Ježíšovu vzkříšení.\n\nJméno Josefa z Arimatie je spojováno s legendárním svatým grálem, nádobou, ze které pil Ježíš při poslední večeři a kterou Josef později během ukřižování naplnil jeho krví. Grál je součástí mnoha literárních děl, mimo jiné i pozdějších verzí legendy o králi Artušovi.\n\nEvangelium podle Matouše:\n\nEvangelium podle Marka:\n\nEvangelium podle Lukáše:\n\nEvangelium podle Jana:\n"}
{"id": "49606", "url": "https://cs.wikipedia.org/wiki?curid=49606", "title": "Lentilky", "text": "Lentilky\n\nLentilky jsou zpravidla čokoládové nebo i ovocné bonbóny ve tvaru pravidelné čočky s různobarevným cukrovým potahem vyráběné firmou Nestlé. Lentilky v Česku vyrábí firma Sfinx, součást koncernu Nestlé, v Holešově. Zde se vyrábí z velké části dodnes již od roku 1907. Lentilky tak vznikly dříve než například M&M's.\n\nV Česku a na Slovensku jsou tyto výrobky známy pod tradičním názvem Lentilky, v ostatních zemích se prodávají podobné výrobky pod názvem Smarties. Smarties, i když některé druhy vyrábí stejná firma jako Lentilky, mají tvar nepravidelné čočky (na rozdíl od pravidelných Lentilek), obsahují větší podíl mléčné čokolády, protože mají tenčí cukrovou krustu, která navíc obsahuje pouze přírodní barviva, například karmín, který ale obsahují i Lentilky.\n\n\n"}
{"id": "49612", "url": "https://cs.wikipedia.org/wiki?curid=49612", "title": "Henry Cavendish", "text": "Henry Cavendish\n\nHenry Cavendish (10. října 1731 Nice – 24. února 1810 Londýn) byl britský fyzik a chemik.\n\nPocházel z významného šlechtického rodu Cavendishů, patřil k linii vévodů z Devonshire a byl synem lorda Charlese Cavendishe (1704–1783), dlouholetého poslance Dolní sněmovny a vědce. Henry Cavendish studoval v letech 1749 až 1753 na univerzitě v Cambridge, avšak nezískal univerzitní diplom. Ve studiu přírodních věd mohl pokračovat díky velkému dědictví; během jeho života byla však publikována jen malá část jeho prací.\n\nCavendish je všeobecně označován za objevitele vodíku, neboť v roce 1766 publikoval článek „On Factitious Airs“ („O umělých plynech“), v němž popsal hustotu „zápalného plynu“, z něhož spalováním vzniká voda. Jeho experiment později zopakoval Antoine Lavoisier, který vodíku dal jméno (francouzsky \"hydrogène\").\n\nCavendish také v roce 1798 jako první mohl přesně spočítat hmotnost Země. Použil k tomu torzní váhy (upravil ty, které sestrojil John Michell), s jejichž pomocí změřil gravitační sílu působící mezi olověnými koulemi. Zjistil pak poměr průměrné hustoty Země vůči vodě 5,48. Roku 1821 však v jeho práci našel Francis Baily aritmetickou chybu (změřený poměr byl 5,448). Z jeho měření lze určit hmotnost Země a odvodit gravitační konstantu. To prvně učinili ale až roku 1873 Alfred Cornu a Jean-Baptistin Baille. Měření byla dále zpřesněna ve 20. století. V současnosti je nejlepší odhad hmotnosti Země asi 5,973 zettatun (tedy 5,973×10 kg), což se od Cavendishova (opraveného) výpočtu odlišuje jen asi o 1 %.\n\nCavendish také do jisté míry určil složení zemské atmosféry. Vypočetl, že 79,167 % tvoří vzduch „s flogistonem“ (dnes víme, že to je dusík a argon) a 20,833 % je vzduch „bez flogistonu“ (dnes víme, že se jedná o kyslík se zastoupením 20,95 %). Také určil, že asi 1/120 tvoří jiný plyn (teprve o 100 let později určili William Ramsay a Lord Rayleigh, že se jedná o argon).\n\nCavendish byl tichý samotář, byl považován za poněkud výstředního, a kromě své rodiny nenavazoval blízké vztahy. Vypráví se, že ve svém domě měl zadní schodiště, které používal, aby se vyhnul své hospodyni, neboť se cítil nesvůj ve společnosti žen. Prý také vždy, když vešel do nějaké místnosti, hlasitě kvičel, což byl signál pro ostatní, aby místnost okamžitě vyklidili. Mluvil jen o vědě, a když mluvit nechtěl, něco zapištěl a utekl. Také se říká, že když uviděl v domě služku, byl tak rozrušený z toho, že viděl cizího člověka, že ji okamžitě vyhodil.\n\nV důsledku své povahy často nepublikoval výsledky své práce, a řadu svých závěrů nesděloval ani svým spolupracovníkům. Teprve po jeho smrti, koncem 19. století, jeho práce studoval James Clerk Maxwell, který zjistil, že zásluhy za objevy, které učinil Cavendish, si mezitím připsali jiní vědci. K těmto objevům patří např. Ohmův zákon, Daltonův zákon parciálních tlaků nebo podstata elektrické vodivosti.\n\nZanechal po sobě značný majetek, který byl v roce 1871 použit k založení a vybavení ústavu „Cavendish Laboratory“ na univerzitě v Cambridge.\n\n"}
{"id": "49613", "url": "https://cs.wikipedia.org/wiki?curid=49613", "title": "Bud Spencer", "text": "Bud Spencer\n\nBud Spencer, rodným jménem Carlo Pedersoli (31. října 1929, Neapol – 27. června 2016, Řím), byl italský herec, plavec, hráč vodního póla, pilot a podnikatel.\n\nBud Spencer se narodil roku 1929 v Neapoli jako Carlo Pedersoli. Již v porodnici vynikal 194 cm vysoký herec svými rozměry (6 kg, téměř 60 cm). Jeho otec Alessandro byl bohatý průmyslník. Za II. světové války byl podnik vybombardován, a rodina se roku 1947 přestěhovala do Brazílie, kde Carlo pracoval na italském konzulátu.\n\nPozději vystudoval v Itálii práva a získal titul doktora práv, věnoval se však zejména sportu – byl špičkovým plavcem a hráčem vodního póla. Startoval na olympijských hrách v letech 1952 a 1956. Je mistrem Itálie ve stylu prsa (1948), několikanásobným mistrem Itálie ve volném stylu na 100 metrů (1949–1957). Jako první Ital v historii uplaval sto metrů volným způsobem pod minutu.\n\nPozději se vrátil do Jižní Ameriky, kde se živil jako dřevorubec, dělník na stavbě, prodavač aut nebo skladatel a jazzový pianista.\n\nNěkolikrát mu byla navrhována účast ve filmech a občas se v nich i objevil v nevýrazné roli (např. jako Neronův osobní strážce ve filmu \"Quo vadis\" z roku 1951), ale herectví ho nijak nelákalo. První hlavní roli získal v roce 1967 ve filmu \"Bůh odpouští, já ne!\" Pro film použil pseudonym, který je inspirován oblíbenou značkou piva a hercem Spencerem Tracym. \n\nDalší herecký vývoj nastal poté, co se setkal s Mariem Girottim, známým jako Terence Hill. Spolu natočili osmnáct italských westernů (tzv. spaghetti western) a komedií (např. \"Trumfové eso\", \"Pravá a levá ruka ďábla\", \"Malý unavený Joe\", \"Jestli se rozzlobíme, budeme zlí\" a další). Dvojice si získala obrovskou popularitu zejména v Evropě, ačkoliv kritici nebyli jeho hereckým stylem příliš nadšeni a mluvili mimo jiné o laciných komediích, pokleslé grotesce a bezduchém fackování. O popularitě dvojice hovoří i fakt, že vznikly dva filmy \"Šimon a Matouš\" a \"Šimon a Matouš jedou na riviéru\", kde oba představitelé hlavních postav založili svoji kariéru na napodobování Spencera s Hillem. Bud Spencer hrál i ve filmech bez Terence Hilla, jejich popularita je trochu nižší (např. \"Šerif a mimozemšťan\"), Hill byl jako samostatný herec výrazně úspěšnější.\n\nByl znám svou vášní pro létání a pilotování různých letounů a vrtulníků. Pokud se jeho filmy odehrávaly v současnosti – jako například série policejních komedii s Terencem Hillem z Miami – pak je v každém filmu aspoň jedna scéna, kde on sám osobně přilétá nebo odlétá s nějakou helikoptérou a vždy bylo vidět, že to není kaskadér, ale on sám osobně. V roce 1972 získal pilotní licenci a založil leteckou společnost Mistral Air. Tu později prodal se ziskem italské poště.\n\nV roce 1960 se oženil s \"Marií Amato Vasaturovou\", dcerou producenta Peppina Vasatura, s níž měl tři děti. V roce 1967 si nechal úředně změnit své jméno na Bud Spencer. Byl věřícím katolíkem, vedl příkladný rodinný život a byl úspěšným podnikatelem. V roce 2005 kandidoval v oblastních volbách za stranu Forza Italia, ale nebyl zvolen. To je ovšem v rozporu s citátem, který pronesl, když se ho Silvio Berlusconi pokoušel získat pro svou kampaň: „Ve svém životě jsem už zkusil kdeco, ale tři profese bych vykonávat opravdu nemohl: tančit v baletu, jezdit dostihy a dělat politiku.“\n\nZemřel v Římě ve věku 86 let.\n\n\n\n"}
{"id": "49620", "url": "https://cs.wikipedia.org/wiki?curid=49620", "title": "Potravní řetězec", "text": "Potravní řetězec\n\nPotravní řetězec popisuje potravní vztahy mezi druhy v ekosystému, tj. které druhy požírají které. Jinými slovy ukazuje, jak se v rámci ekosystému přesunuje biologický materiál a energie z jednoho druhu na druhý.\n\nObvykle se vztah mezi sežírajícím a sežíraným organismem v diagramu znázorňuje pomocí šipky, která reprezentuje přenos biomasy. Organismy jsou seskupeny do skupin (tzv. trofických úrovní) podle toho, jak jsou vzdáleny od primárních producentů. Primární producenti, autotrofní organismy, dokážou vyrábět složité organické látky (tedy vlastně „potravu“) jen ze zdrojů energie a anorganického materiálu. Těmito organismy jsou obvykle fotosyntetizující rostliny a řasy, ale ve vzácných případech to mohou být i chemotrofní organismy, jako tomu je například na dně hlubokých moří.\n\nEkosystémy jsou velmi komplexními jednotkami v potravních řetězcích a je třeba je udržovat ve stavu, blížícímu se co nejvíce původnímu, přirozenému stavu, protože existence života na Zemi je závislá na recyklaci vyloučených odpadních produktů, které vznikly po zpracování a využití přijímaných živin. Pomocí dekompozičních procesů dojde k doplnění zdrojů anorganických látek, které rostliny a ostatní autotrofní organismy mohou znovu použít k vytvoření organických látek. Tyto procesy, které probíhají mezi biotickými a abiotickými složkami ekosystémů, se nazývají biogeochemické cykly.\n\nVětšina živin je soustředěna ve čtyřech základních zdrojích, které dále posuzujeme zda jsou dostupné nebo nedostupné:\nObecný popis biogeochemických cyklů, které probíhají mezi těmito čtyřmi zdroji je znázorněn na obrázku vlevo, kde jsou šipkami znázorněny biologické a geologické procesy, díky nimž dochází k pohybu látek mezi jednotlivými zdroji. Praktickým příkladem přirozeného ekosystému je prostředí jihočeských rybníků. Do rybníka jsou přiváděny minerály rozpuštěné v dešťové vodě, nebo se do rybníka dostane vzduchem spadané listí, pyl kvetoucích rostlin nebo jiné plynné sloučeniny uhlíku kyslíku a dusíku. Ptáci, živící se rybami nebo ryby samotné odčerpávají z ekosystému rybníka hmyz, larvy a jiné živočichy a rostliny, které pak z části vylučují a zajišťují tím přirozený koloběh látek v přírodě. Rychlost, s jakou jednotlivé prvky cirkulují v ekosystémech, je závislá na rychlosti rozkladných procesů. Faktory, které tyto dekompoziční procesy ovlivňují jsou: teplota, přítomnost vody, přítomnost kyslíku (O), chemické složení půdy a v neposlední řadě i vliv člověka na ekosystémy a biosféru.\n\n"}
{"id": "49621", "url": "https://cs.wikipedia.org/wiki?curid=49621", "title": "Jiří X. Doležal", "text": "Jiří X. Doležal\n\nJiří X. Doležal (* 28. února 1965 Jindřichův Hradec), neformálně označovaný zkratkou JXD, je český vyhraněný publicista, v letech 1991 - 2019 redaktor týdeníku Reflex a v letech 1991 - 2009 aktivista za legalizaci rekreačního užívání marihuany. Jako koníčka vytváří výtvarné objekty a instalace, píše haiku a brousí meče. \n\nVystudoval psychologii na Filozofické fakultě Univerzity Karlovy v Praze. Počátkem 90. let pracoval v redakci periodika \"Zrcadlo\", \"Občanského deníku\" a týdeníku \"Fórum\"; po jeho zániku pracoval od roku 1991 v časopise \"Reflex\", na jehož profilaci se výrazně podílel a stal se jedním z jeho erbovních redaktorů. \n\nO problematice drog napsal do Reflexu mnoho reportáží, k nimž si často sám pořizoval fotografie, a vydal také řadu knih. Dále se zabývaL problematikou krajně pravicových extremistických skupin, příležitostně i různých náboženských sekt, kritikou českých zákonů omezujících obchod s ohroženými zvířaty, zejména plazy. Známý je i články s ostrou kritikou operačního systému Linux a jeho příznivců, k níž došel po krátkém období nadšení, a exkursy do počítačové bezpečnosti („hackerství“); ty byly ovšem kritizovány jako nedostatečně fundované, provokativní a podjaté.\n\nV létě 2000 vytvořil projekt Nekoukat.cz, kdy po dobu jednoho měsíce umožňoval nahlížet do svého soukromí přes webovou kameru. Od roku 2004 pořádá Reflex \"Cannabis Cup\" – soutěž o nejkrásnější rostlinu konopí setého vypěstovanou v ČR. V roce 2006 vytvořil projekt „virtuální recyklace“ opuštěných želv nádherných s názvem Společenství templářů Nežer želvu! Nechával nahlížet přes webovou kameru do soukromí některých svých želv na již ukončeném serveru zelvy.net \n\nDne 6. června 2008 zahájil Jiří X. Doležal hladovku na podporu americké vojenské základny s radarovou stanicí protiraketového obranného systému na území ČR a „\"proti populismu českých politiků v této záležitosti\"“.\n\nV roce 2011 se pro týdeník Legalizace vyjádřil, že končí své aktivistické konání ve věci legalizace marihuany pro nepotřebnost. Přesto byl ještě v roce 2013 obviněn Policií ČR z trestného činu šíření toxikomanie tiskem za publikaci anekdoty o konopí v týdeníku Reflex. Stíhání zastavilo Městské státní zastupitelství v Praze 2. 10. 2013 s tím, že Doležalovo konání nebylo trestným činem. V letech 2015 - 2019 se soustavně věnoval především tématu „prodavačů vzduchu“ – podvodníků nabízejících předražené či bezcenné služby a produkty (především léčitelského rázu), zacílené na zranitelné a znevýhodněné skupiny lidí – a problematice iracionality ve společnosti. Několikrát týdně publikoval své komentáře společenského a politického dění na serveru týdeníku Reflex.\n\nNa podzim 2019 odešel z týdeníku Reflex z etických důvodů , aby se dle vlastních slov distancoval od útoků na klimatické aktivisty a výzvy k diskriminaci učitelů, kteří ve školách hovoří o globálním oteplování, vznesenou šéfredaktorem časopisu Markem Stonišem. \n\nJiří X. Doležal byl dvakrát ženatý, první manželství uzavřel v roce 2000 s výtvarnicí-fotografkou Idou Saudkovou, druhé v roce 2009 s psycholožkou Alexandrou Hrouzkovou (tento vztah oba řízeně medializovali ve formě určité reality-show, resp. sociologického experimentu). Je bezdětný.\n\nVe volném čase se zabýval amatérskou paleontologií prvohor, a jím zveřejněná nálezová zpráva o možné migraci trilobitů \"Conocoryphe cirina\" (Barrande,1846) vyvolala širokou negativní anonymní odezvu odborné paleontologické obce. Poté, co mu onemocnění pohybového aparátu znemožnilo další sběratelskou činnost, začal se jako hobby věnovat observaci behaviorálních projevů monstra simplex \"Helix aspersa\" (O. F. Müller, 1774) a behaviorálních vzorců defekace gastropodů clade \"Eupulmonata.\" Výsledky observace průběžně zveřejňuje na svém serveru snailmutants.org , vytváří výtvarné objekty a instalace, píše haiku a brousí meče.\nJiří X. Doležal varuje před migrační vlnou uprchlíků do Evropy a v prosinci 2017 napsal: „Vítací politika prostě selhala, čísla z reality ukazují, že jsme si sem nepustili milion lidí zajímajících se o práci, ale že přišel skoro milion líných flákačů, které musí živit Evropané.“\n\nVe volbách do Poslanecké sněmovny 2017 volil ODS. Výsledky voleb okomentoval slovy „Když přemýšlím nad výsledky voleb, napadá mne svatokrádežná myšlenka: Nejsou ti Češi přece jenom banda čuráků?“ \n\nV prezidentských volbách 2018 podpořil Jiřího Drahoše, který je podle Jiřího X. Doležala „vzdělaný gentleman“, zatímco Miloše Zemana označil za „osobu pohrdající demokracií“, za „venkovský lihovar“ a za „Ovara moskevského“, který chce z České republiky udělat „svazovou republiku Ruské federace“. \n\n\n\nIgor Chaun o Jiřím X. Doležalovi natočil dokumentární film \"Nepřesaditelný\", který měl světovou premiéru na Mezinárodním filmovém festivalu Karlovy Vary v červenci 2017.\n\nDOLEŽAL, Jiří X.; TACHECÍ, Barbora a Kateřina CHVÁTALOVÁ. Reflex nemůže za to, že je jediný kvalitní společenský časopis, říká Jiří X. Doležal. In: \"Český rozhlas Plus\" [online]. 9. září 2017 [cit. 10. 9. 2017]. Osobnost Plus. Premiéra 9. 9. 2017 v 11.07 hod., repríza 10. 9. 2017 v 15.07 hod. 48 minut. Dostupné z: http://www.rozhlas.cz/plus/osobnostplus/_zprava/reflex-nemuze-za-to-ze-je-jediny-kvalitni-spolecensky-casopis-rika-jiri-x-dolezal--1753635\n\n"}
{"id": "49622", "url": "https://cs.wikipedia.org/wiki?curid=49622", "title": "Sesvete", "text": "Sesvete\n\nSesvete je chorvatské město, ležící asi 10 km východně od centra Záhřebu v nadmořské výšce 129 m n. m. Žije zde 59 212 obyvatel.\n\nHlavním zdrojem příjmů města je turistika; poslední dobou zde také vznikají i závody, které jsou významné hlavně pro sousedící hlavní město. Navštěvovaný je barokní kostel všech svatých (chorvatsky \"Svi sveti\") s dvěma zvonicemi a také hory a přírodní park Medvednica, které jsou velmi blízko.\n"}
{"id": "49624", "url": "https://cs.wikipedia.org/wiki?curid=49624", "title": "Medvednica", "text": "Medvednica\n\nMedvednica je malé pohoří v středním Chorvatsku, severně od hlavního města Záhřebu.\n\nPohoří zasahuje i přímo do centra hlavního města (čtvrť Kaptol), je západo-východního tvaru, dlouhé asi 30 km. Nejvyšší horou zde je vrch Sljeme (1 035 m), kde jsou umístěné různé vysílače; na vrchol hory bylo možné do roku 2007 dostat se pomocí lanové dráhy. V současnosti je v provozu autobusová linka 140 z tramvajové konečné Mihaljevac. Medvednica je mezi obyvateli hlavního města velmi oblíbená, hlavně díky svojí blízkosti. Na celém jejím území byl zřízen přírodní park.\n"}
{"id": "49625", "url": "https://cs.wikipedia.org/wiki?curid=49625", "title": "Fronda", "text": "Fronda\n\nFronda je označení používané pro šlechtické povstání a následnou občanskou válku v letech (1648–1653) ve Francii. \n\nSlovo \"fronde\" znamená prak a odvozuje se od kamenů, které pařížské davy metaly do oken příznivců kardinála Mazarina. Cílem vzbouřenců bylo omezení královské moci. Hnutí se brzy rozpadlo do frakcí, z nichž některé se snažily svrhnout všemocného Mazarina z postu prvního ministra a změnit politiku, započatou jeho předchůdcem, kardinálem Richelieu. \n\nKdyž se v roce 1643 Ludvík XIV. stal králem, byly mu pouhé čtyři roky a regentka, králova matka Anna Rakouská, se řídila radami prvního ministra, kardinála Julese Mazarina. Ten zase pokračoval v politice svého předchůdce, Armanda Jeana du Plessis, kardinála Richelieu. Hlavními body této politiky bylo čelit mocenským ambicím rakouských a španělských Habsburků v zahraniční politice a centralizovat královskou moc na půdě domácí. \n\nMazarin na tuto politiku důsledně navazoval, což zejména v kruzích vysoké šlechty vzbuzovalo nelibost. Povstání se postupem času obrátilo i proti regentce Anně a nakonec také proti samotnému Ludvíku XIV., který měl být zbaven trůnu. Králem se měl stát jeho strýc Gaston Orleánský. Spolu s ním stáli v opozici vůči nezletilému králi i další příbuzní Ludvíka XIV., např. Ludvík II. Bourbon-Condé a jeho syn Armand Bourbon-Condé, princ de Conti. Povstání postupně sláblo poté, co Mazarin načas odešel dobrovolně do exilu, čímž uspokojil Pařížský parlament i lid. \n\nS konečnou platností bylo povstání ukončeno slavnostní korunovací Ludvíka XIV., která proběhla 7. června 1654. Mazarin se následně vrátil zpět do Francie a ujal se opět svých funkcí. Drobné spory se šlechtou a některými odbojnými městy (např. Marseille) přetrvávaly až do roku 1660, kdy zemřel Gaston Orleánský. Ludvík XIV. poté odpustil účast na frondě některým účastníkům (např. princi de Condé), kteří byli nyní nuceni odpřisáhnout věrnost jemu jako králi i kardinálu Mazarinovi. Následná celoživotní snaha po dosažení absolutní moci a oslabování vysoké šlechty byly zřejmě u Ludvíka XIV. důsledkem těchto jeho neblahých zkušeností z dob dětství a dospívání. \n\nSlovo \"frondeur\" (původně frondista) označovalo později ve francouzštině toho, kdo se snažil o omezení královské moci, pak i nespokojence s jakoukoli subordinací a kritika moci. Dnes označuje obecně \"nespokojence\".\n"}
{"id": "49628", "url": "https://cs.wikipedia.org/wiki?curid=49628", "title": "Edikt nantský", "text": "Edikt nantský\n\nEdikt nantský je označení ediktu, vydaného 13. dubna 1598, v němž francouzský král Jindřich IV. zaručoval francouzským protestantům (hugenotům) do jisté míry stejná práva, jakých požívali katolíci.\n\nEdikt měl především ukončit dlouhotrvající náboženské války ve Francii. Jindřich IV. měl k vydání ediktu i osobní důvody; sám byl totiž původním náboženstvím protestant. Poprvé se zřekl své víry po bartolomějské noci, kdy byl Karlem IX. držen v Louvru. V roce 1576 Jindřich, tehdy ještě král navarrský, uprchl z Paříže a vrátil se k protestantské víře. Aby se mohl roku 1594 stát francouzským králem a přispět tak k ukončení náboženských válek, rozhodl se opět změnit víru na katolickou a proslul výrokem „Paříž stojí za mši“. Edikt nantský pak po čtyřech letech skutečně nastolil mír a přispěl k upevnění jednoty Francie.\n\nČást hugenotů s ním ovšem spokojená nebyla, protože jejich náboženství zůstávalo oproti katolickému pořád méněcenné. Protestantské obřady se mohly konat pouze na určitých místech, jejich chrámy mohly být stavěny pouze na předměstích katedrálních měst a jejich knihy byly cenzurovány. \n\nEdikt musely schválit regionální parlamenty, což trvalo jedenáct let. Poslední jej schválil roku 1609 parlament v Rouenu. \nV roce 1685 Ludvík XIV. ediktem z Fontainebleau edikt nantský zrušil a prohlásil protestantské náboženství za ilegální. Náboženské války proto sice nevzplanuly, protestanti se však stali předmětem perzekucí, pronásledování a teroru; proto se mnozí z nich rozhodli Francii opustit. Odcházeli do Anglie, Německa a Holandska i za moře. Francie tak přišla o mnoho schopných lidí a Ludvík XIV. se stal ideologickým nepřítelem protestantské Evropy.\n\nEdikt se skládal ze čtyř listin, které obsahovaly 92 obecných a 52 tajných článků. Na základě ediktu mohli hugenoti sloužit své bohoslužby jednak v oblastech, kde hugenotští šlechtici disponovali soudním právem, dále ve dvou lokalitách, které byly za tímto účelem vybrány v každém rychtářství (francouzsky \"bailliage\") královskými komisaři a nakonec všude tam, kde hugenoti vyznávali svou víru před rokem 1597, ale pouze za předpokladu, že se jim to podařilo dokázat. \n\nPo vydání ediktu mohli hugenoti získat libovolný státní úřad či povolání ve Francii. Bylo jim také umožněno studovat na všech školách a univerzitách a léčit se ve všech špitálech. Případné právní spory mezi katolíky a protestanty měly řešit speciální tribunály, kde by zasedali jak hugenoti, tak katolíci. Edikt také garantoval protestantům určitou míru politické a vojenské nezávislosti. Mohli udržovat vojenské posádky přibližně v padesáti svých opevněných městech a 230 dalších pevnostech.\n\n\n"}
{"id": "49629", "url": "https://cs.wikipedia.org/wiki?curid=49629", "title": "Styly výchovy", "text": "Styly výchovy\n\nPod pojmem styl výchovy si představujeme určitou koncepci celkového způsobu výchovy. Na styl výchovy mají vliv nejen obecné zásady a metody vyučování či výchovy, ale také osobnost učitele či toho, kdo vychovává, jeho vlastnosti, znalosti a zkušenosti.\n\nPsycholog Kurt Lewin a další autoři rozlišují následující (ale i jiné) styly výchovy:\n\nTéž dominantní či autoritářský – pro tento výchovný (či vyučovací) styl jsou typické především vyžadováním úcty k autoritě, příkazy a tresty, učitel má zpravidla malé pochopení pro děti, jejich potřeby a přání a také pro jejich individuální odlišnosti. Děti tak mají malý prostor pro samostatné rozhodování a jednání. Tento styl vychovává submisivní, závislé a málo iniciativní osobnosti, někdy také osoby agresivní k autoritám. Podobný je i styl, který prosazovali puritáni (John Locke).\n\nTéž označován francouzskou frází laissez faire. Původně je spojen s velkými požadavky na dítě, ale ve výchově šlo již o vychování svobodného člověka a ne o slepé následování autorit (Jean-Jacques Rousseau). Moderní verze se dá také popsat jako slabé vedení. Děti vedené v tomto stylu jsou řízeny jen velmi málo nebo vůbec, nejsou na ně kladeny téměř žádné požadavky (Benjamin Spock) a pokud přece jen ano, není kontrolováno jejich splnění (Tom Hodgkinson). Důsledkem takového výchovného stylu může být to, že děti vykazují velmi nízký výkon, jejich pozornost bývá roztříštěna a povaha nemá příležitost se rozvíjet. Ve skupině převládá nejistota a chaos vedoucí k velkým časovým ztrátám a malé efektivitě společné práce.\n\nTéž nazývaný jako autoritativní (autorita jako vzor), integrační, sociálně-integrační nebo kooperativní. Demokratický výchovný styl bývá často označen jako nejvhodnější. Představuje určitou kombinaci výše popsaných stylů, které jsou spíše jednosměrně zaměřeny (pozornost se vyžaduje k vychovateli či zase jen k dítěti). Učitel či vychovatel zde méně přikazuje než u stylu autokratického, děti spíše podněcuje k samostatné činnosti a podporuje jejich iniciativu. Ve skupinách se často diskutuje, učitel má tedy větší přehled o přáních a potřebách dětí a o jejich individualitě a má tak pro ně větší pochopení. Učitel na děti působí spíše vlastním příkladem než spoustou příkazů. Jako nejlepší bývá tento styl volen proto, že vytváří příznivou citovou atmosféru a důvěru mezi lidmi a také učí spolupráci mezi lidmi. Tento styl nejvíce pomáhá rozvíjet sociálně zralou osobnost. Extrémy ve výchově nejsou vhodné.\n\nČÁP, JAN : \"Psychologie mnohostranného vývoje člověka\". SPN, Praha : 1990, ISBN 80-04-22967-0\nHARTL, P., HARTLOVÁ, H. : \"Psychologický slovník\". Portál, Praha : 2000, ISBN 80-7178-303-X\nLINHARTOVÁ, D. : \"Psychologie pro učitele\".MZLU, Brno : 2000, ISBN 80-7157-476-7\n"}
