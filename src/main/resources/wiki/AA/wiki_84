{"id": "61153", "url": "https://cs.wikipedia.org/wiki?curid=61153", "title": "Frýdek-Místek", "text": "Frýdek-Místek\n\nFrýdek-Místek ( , ; za protektorátu německy \"Friede(c)k-Friedeberg\") je město v Moravskoslezském kraji. Frýdek-Místek dnes tvoří přirozenou metropoli lašského regionu, nacházející se v podhůří Beskyd, na soutoku řek Ostravice a Morávky. Dnes žije ve Frýdku-Místku obyvatel, včetně samostatných obcí na předměstí (Staré Město, Sviadnov, Baška, Dobrá, Palkovice a další obce) pak přes 80 tisíc obyvatel.\n\nOd 1. července 2006 je statutárním městem. Vzniklo 1. ledna 1943 spojením slezského města Frýdku (německy \"Friedek\"), moravského Místku (německy \"Mistek\", též \"Freiberg\") a tří dalších obcí. Některé úseky řeky Ostravice zde tvoří historickou zemskou hranici Moravy a Slezska. Město dnes leží na mezinárodní dopravní křižovatce D48 x D56, tvoří turisticky atraktivní bránu Beskyd a je vzdáleno jen 25 km od státní hranice s Polskem a 35 km od státní hranice se Slovenskem.\n\nNejstarší písemné prameny dokládají existenci obcí v Pobeskydí již kolem poloviny 13. století. Ves označená jako Friedeberg, později Místek, se objevuje v roce 1267 v závěti olomouckého biskupa Bruna ze Schauenburku. První jasné zmínky o Frýdku pocházejí z první poloviny 14. století, a to v souvislostech s tvrzí chránící pomezí Moravy a Slezska, dnešním Frýdeckým zámkem. V obou městech se dařilo výrobě látek, což se odrazilo i v 19. století při zakládání významných textilních továren.\n\nBěhem obsazování Československa v roce 1939 byla místecká Czajánkova kasárna jediným místem ozbrojeného odporu v rozpadající se republice, na němž měl rozhodující podíl nedoručený rozkaz, aby posádka spolupracovala s německými okupanty. Posádka kasáren se však musela vzdát německé přesile.\n\nFrýdek i Místek byla samostatná města po celá staletí, až rozhodnutím ministerstva vnitra z 15. prosince 1942, čís. 25.625/42-III/1, došlo k 1. lednu 1943 ke sloučení Frýdku, Místku, Starého Města, Lískovce a Sviadnova v jednu obec pod názvem Frýdek. S koncem druhé světové války došlo roku 1945 \"de iure\" na několik let k obnově samostatnosti všech těchto obcí, aniž by však došlo ke skutečnému rozdělení města na původní obce, protože pro všechny části se ustavil společný místní národní výbor. Následně se pak konalo hlasování o pojmenování města, ukončené v polovině srpna 1945. Zúčastnilo se ho jen 1293 občanů, z nichž pro Frýdek hlasovalo 465, pro Místek 183, pro Frýdek-Místek 255 a Bezručov 212 hlasů. 13. února 1946 vydal ministr vnitra rozhodnutí, čís. B-8111-1/2-1946/II/4, jímž podle § 27 , prozatímně uznal dosavadní společnou správu obcí Frýdku, Místku, Starého Města, Lískovce a Sviadnova, které byly podle § 12, čís. 5 citovaného dekretu obnoveny. A pro celek, v jehož čele tento místní národní výbor stojí, stanovil prozatímní název Frýdek-Místek. Ve čtvrtek 26. září 1946 se konala schůze místního národního výboru v čele s předsedou Emilem Konvičkou, aby došlo k odhlasování sloučení Frýdku, Místku, Starého Města, Lískovce a Sviadnova v jednu obec. Z 38 přítomných k tomu bylo zapotřebí nejméně 2/3 hlasů. Pro sloučení bylo 25, proti 12 členům tehdejšího MNV. Moravskoslezský zemský národní výbor, expositura v Ostravě schválil výměrem ze dne 1. července 1947, č. j. III/2-281/24, na základě ustanovení § 18, odst. 1 a 2 a v souvislosti s § 27 , sloučení Frýdku, Místku, Starého Města, Lískovce a Sviadnova v jednu obec, přičemž úřední název mělo stanovit později ministerstvo vnitra. V roce 1949 dále pokračovaly diskuse ohledně názvu města. Vedle společného MNV fungovaly v jednotlivých částech města obvodní rady, přičemž ve Frýdku a Místku měly po dvanácti členech, zatímco v ostatních částech po osmi.\n\nByl proveden průzkum veřejného mínění, v němž se pro ponechání dosavadního pojmenování, tj. Frýdek-Místek, vyslovilo 80 % hlasujících. Na základě toho přijalo plénum MNV 31. května 1949 usnesení o ponechání již vžitého názvu a zároveň požádalo Krajský národní výbor v Ostravě i ministerstvo vnitra, aby v souladu s tím byl dosavadní okres Místek přejmenován na Frýdek-Místek. Snad chybou ministerských úředníků však došlo k tomu, že vyhláškou ministerstva vnitra ze dne 8. srpna 1950 bylo město bez vysvětlení přejmenováno na Místek. Od té doby se množily stížnosti na bezdůvodnou změnu názvu města. Začátkem roku 1954 řešil frýdecko-místecký MNV přání obyvatel Lískovce, Starého Města a Sviadnova na odloučení těchto částí od města. Následně 11. března 1954 toto schválila rada MNV. 16. března 1954 pak odloučení schválil ve svém usnesení i Krajský národní výbor v Ostravě. 16. května 1954 se pak konaly volby do místních, okresních a krajských národních výborů a město bylo od té doby tvořeno pouze Frýdkem a Místkem, přičemž došlo ke zrušení obvodních rad. V červenu 1954 pak došlo k odsouhlasení nové hranice města, přičemž se Frýdek-Místek rozšířil následovně: byl připojen areál Železáren Stalingrad, lískovecká část Staré kolonie, Jeremenkova osada; od Sviadnova byl připojeny objekty závodů firmy Slezan, dále kolonie a několik dalších pozemků; od Starého Města byl připojen Konečného mlýn na Podvolání a část obce na levém břehu Ostravice, tzv. Riviéra. Město se tak rozšířilo o 147 hektarů, 152 domů a 1536 obyvatel. Dne 29. září 1954 se konalo plenární zasedání národního výboru, jehož 95 poslanců schválilo přednesený návrh názvu města Frýdek-Místek. Po řadě jednání pak ministerstvo vnitra k 1. lednu 1955 zrušilo název Místek a stanovilo pro město staronový úřední název Frýdek-Místek (Petr Bezruč doporučoval používat název města bez spojovníku pro odlišení od podobných názvů jako je (Ostrava-Přívoz či Praha-Dejvice). Zajímavostí je, že tento obrat se objevoval již od konce 19. století coby název vlakové stanice ve Frýdku. K 1. lednu 1956 bylo v celém městě provedeno přečíslování domů.\n\nBěhem druhé poloviny 20. století město zaznamenalo významný populační růst, který byl způsoben blízkostí dolů (Staříč, Paskov) a přísunem horníků v nich pracujících. K 1. červenci 1960 byla k městu připojena dosavadní obec Panské Nové Dvory, což bylo v souladu s přáním většiny obyvatel této obce. K 1. červenci 1975 byl pro Frýdek-Místek, Lískovec, Sviadnov, Staré Město, Chlebovice a Lysůvky zřízen společný národní výbor, aniž by však došlo ke sloučení obcí s městem. K 1. lednu 1979 pak byly k městu opětovně připojeny obce Lískovec, Staré Město a Sviadnov, a nově připojeny obce Chlebovice, Lysůvky spolu se svojí částí Zelinkovice. K 1. lednu 1980 pak byly připojeny ještě obce Skalice a Staříč. Ke 24. listopadu 1990 pak dochází k osamostatnění Staříče a opětovnému osamostatnění Starého Města. Nakonec se k 1. lednu 1992 opětovně osamostatnil i Sviadnov. Osamostatnění Starého Města vedlo zároveň k tomu, že se od té doby území města Frýdku-Místku skládá ze dvou územně nesouvisejících částí.\n\nV současné době je dokončena renovace historických náměstí ve Frýdku i v Místku. Město se zaměřuje především na strojní průmysl.\n\nV posledních letech v okolí Frýdku-Místku investovalo a postavilo své pobočky velké množství firem, což snížilo zdejší nezaměstnanost. Dohromady se jedná o miliardy eur investic.\nPočet obyvatel je uváděn podle výsledků sčítání lidu včetně těch místních částí, které k Frýdku-Místku v dané době patřily.\n\n\nPrvní vlak přijel do Frýdku-Místku v roce 1871.\n\nNa nádraží ve Frýdku-Místku se setkávají tratě 322 Český Těšín - Frýdek-Místek a 323 Ostrava - Valašské Meziříčí. Po trati 322 vede linka S7, po trati 323 vede linka S6 v rámci Ostravského dopravního integrovaného systému. Obě trati jsou neelektrifikované jednokolejné. Na obou tratích je silná osobní i nákladní železniční doprava. Na území města se nachází ještě stanice Lískovec u Frýdku (Trať 323).\n\nVe městě a blízkém okolí je provozována městská hromadná doprava. V současné době tvoří síť MHD 19 linek, licenční čísla 865001–865019. Systém MHD zahrnuje kromě města Frýdek-Místek i města Brušperk a Paskov, obce Baška, Dobrá, Fryčovice, Hukvaldy, Janovice, Kozlovice, Krásná, Metylovice, Nošovice, Palkovice, Pržno, Raškovice, Řepiště, Staré Město, Staříč, Sviadnov a Žabeň a ostravskou městskou část Nová Bělá. Od 27. března 2011 je na linkách MHD zaveden tarif „MHD zdarma“.\n\nČást příměstských autobusových linek je zařazena do ODIS.\n\n\nFrýdek-Místek se v současnosti dělí na 7 katastrálních území a 7 částí. Katastr Skalice je vůči zbytku území exklávou.\n\nJedná se o místní pojmenování částí města.\n\nFrýdek:\n\nMístek:\n\nFrýdek-Místek byl dříve okresním městem, v současnosti je obcí s rozšířenou působností a pověřeným obecním úřadem. Okres Frýdek-Místek ale stále existuje a skládá se ze 72 obcí, ORP z 37 obcí.\n\nVe městě je síť základních škol, uměleckých škol, jazykové školy, soukromé vyšší odborné školy Goodwill, gymnázií, průmyslové školy a obchodní akademie. Ve městě také působí Vyšší odborná škola požární ochrany.\n\nHistorickou památkou je Frýdecký zámek. U zámku je i Muzeum Beskyd.\nZároveň je ve městě mnoho galerií a několik divadel.\n\n\n\n\n\n\nVýznamným rekreačním místem je vodní nádrž Olešná na jihozápadním okraji města. Vedle přehrady je také v provozu krytý a venkovní aquapark. Mimo jiné se zde nachází atletický stadion a víceúčelová sportovní hala Polárka, která disponuje ledovou plochou, střelnicí, posilovnou a dvěma badmintonovými hřišti. Mezi významné sportovní akce města se každoročně řadí běžecký závod Hornická desítka, který se koná vždy první listopadovou sobotu. V roce 2015 bylo na startu rekordních 2860 běžců.\n\nFrýdecko-místecké sportovní kluby jsou zastoupeny v celostátních soutěžích v ledním hokeji (HC Frýdek-Místek), fotbale, házené, florbalu a volejbalu. V národním měřítku dosáhly největších úspěchů mužský tým házené či ženský volejbalový klub TJ Sokol Frýdek-Místek.\n\n\n\n\n"}
{"id": "61154", "url": "https://cs.wikipedia.org/wiki?curid=61154", "title": "Amfibol", "text": "Amfibol\n\nAmfibol, resp. amfiboly, je významná skupina minerálů, které jsou významnými horninotvornými minerály. Krystalizují v jednoklonné (klinoamfiboly) a kosočtverečné (ortoamfiboly) soustavě, což odpovídá i vzhledu minerálů, který je sloupcovitý, jemně sloupečkovitý, jehlicovitý až vláknitý. Jedná se o složité křemičitany tvořené především Ca, K, Fe, Mg, Al.\n\nV přehledu jsou uvedeny některé nejběžnější amfiboly:\n\nVznikají z bazických magmat chudých na křemík (gabro, čedič), přeměnou z jiných křemičitanů. Jsou jen velmi těžce tavitelné a nerozpustitelné. Amfiboly netvoří srostlice. Jsou hlavní složkou horniny amfibolitu. Často se vyskytují v granitech, syenitech, gabrech, camptonitech, trachytech, leucitických bazanitech, pikritech, těšínitech a bazaltech.\n\nAmfiboly mají dokonalou štěpnost podle (Millerovy indexy) {110} kosočtverečného hranolu a na těchto plochách mají i výrazný skelný lesk. Mají 2 směry štěpnosti, které spolu svírají úhel 124°. Tvoří krátce až dlouze sloupcovité krystaly, které jsou často zdvojčatělé podle (Millerovy indexy) (100). Občas se můžeme setkat s amfiboly, které jsou natavené magmatickou korozí. Minerály mají relativně vysokou hustotu.\n\nHlavním poznávacím znakem pro amfiboly jsou kosočtverečné až šestiúhelníkové tvary příčných řezů a zejména úhel blízký 120° mezi oběma systémy dokonalé štěpnosti (110). V těchto řezech je možné pozorovat symetrické zhášení vůči štěpnosti. Podélné řezy mají dobře viditelné štěpné trhlinky paralelní s vertikálou, zhášejí buď přímo (rombické amfiboly) a nebo šikmo (běžné řezy monoklinických amfibolů). Jejich chemické složení přímo ovlivňuje jejich barvu a i pleochroické barvy, mezi dalšími ovlivněn je i index lomu, který se pohybuje v rozmezí mezi 1,59 až po 1,74. Dvojlom pak mezi 0,003 až 0,072.\n\nMinerály nemají praktické využití. V minulosti byly v technické praxi používány jejich jemně jehlicovité až vláknité agregáty tzv. azbesty, jejichž uvádění na trh je v současnosti nejen českými zákony zakázáno (zákon o chemických látkách).\n\n"}
{"id": "61155", "url": "https://cs.wikipedia.org/wiki?curid=61155", "title": "Okres Šaľa", "text": "Okres Šaľa\n\nOkres Šaľa je jedním z okresů Slovenska. Leží v Nitranském kraji, v jeho západní části. Na severu hraničí s okresem Nitra, na západě s Trnavským krajem a okresem Galanta, na východě pak s okresem Nové Zámky a na jihu s okresem Komárno. Většina okresu leží na území bývalé Nitranské župy, menší část pak leží na území bývalé Prešpurské župy.\n"}
{"id": "61159", "url": "https://cs.wikipedia.org/wiki?curid=61159", "title": "Clifford D. Simak", "text": "Clifford D. Simak\n\nClifford Donald Simak (3. srpna 1904 Millville, Wisconsin – 25. dubna 1988 Minneapolis, Minnesota) byl přední americký spisovatel vědecko-fantastické literatury a novinář. Za svůj život byl oceněn třemi cenami Hugo, jednou cenou Nebula a celou řadou dalších cen; v roce 1977 byl dokonce vyhlášen Asociací amerických sci-fi a fantasy spisovatelů (SFWA) třetím velmistrem žánru. Jak prozrazuje jeho jméno, jeho dědeček z otcovy strany se jmenoval Šimák a pocházel z Čech (údajně z okolí Prahy) – sám Simak pak své jméno vyslovoval jako „Sim'k“.\n\nPočátky jeho tvorby jsou spjaty s tzv. Zlatého věku science fictioní. Do žánru vstoupil povídkou \"The World of the Red Sun\" (1931, Svět rudého slunce). Pak se odmlčel, ale znovu začal publikovat se začátkem zlaté éry sci-fi a fantasy, která se datuje k roku 1937, a to v časopise \"Astounding Stories\" Johna W. Cambella. Zpočátku napodoboval jiné spisovatele, ale velmi rychle našel svůj vlastní styl, díky kterému byl čtenáři vyhledáván a zároveň oceňován profesionálními asociacemi. Publikoval kromě vědecko-fantastické literatury i válečné, westernové a detektivní povídky. Podle vyjádření kolegů a přátel to byl vzácný člověk plný opravdové lidskosti a přátelství.\n\nJeho velmi jednoduchý a vybroušený specifický styl mu vynesl označení \"pastoralista\", protože hrdiny jeho knih bývají často obyčejní lide z idylického venkova. Jeho typičtí mimozemšťané se chovají zdvořile a rádi se s hlavním hrdinou dají do řeči během procházky po kopcích. Dílo samotné se pak často zaměřuje na poněkud hlubší otázky naší existence a přes svou nenáročnou a čtivou formu čtenáře nutí k zamyšlení. Neustále se v něm objevuje zejména téma varování před zotročením moderní technikou a snaha po udržení lidské pospolitosti.\n\n\n"}
{"id": "61160", "url": "https://cs.wikipedia.org/wiki?curid=61160", "title": "Tomáš Goder", "text": "Tomáš Goder\n\nTomáš Goder (* 4. září 1974 Desná) je bývalý český skokan na lyžích a olympijský medailista.\n\nKe skokům se dostal přes nábor na základní škole. Poté navštěvoval jilemnické gymnázium, kde ho trénoval Luděk Matura, jenž platil za experta na nově se prosazující V-styl. Jeho svěřenec Goder byl považován za velmi nadějného českého skokana. To potvrdilo i stříbro na juniorském mistrovství světa, které získal v roce 1991. Porazila ho pouze budoucí rakouská skokanská hvězda Martin Höllwarth. V soutěži družstev byl Goder součástí vítězného týmu.\n\nDva týdny poté si odbyl premiéru v závodě Světového poháru. Na mamutím můstku v Planici skončil na 55. místě, v prosinci 1991 se v Sapporu již dostal na 13. příčku. Při letech v Oberstdorfu v lednu 1992 si vyskákal dvakrát 4. místo.\n\nNa Zimních olympijských hrách 1992 v Albertville mu nevyšel závod na středním můstku (48. místo), na velkém můstku skončil dvacátý, ale v týmové soutěži získal spolu s Františkem Ježem, Jaroslavem Sakalou a Jiřím Parmou bronzovou medaili. Goder měl na úspěchu značný podíl: jeho první skok byl 117 metrů dlouhý a byl zároveň nejdelším skokem první série. Podruhé dolétl na značku 110 metrů a ve své sérii byl druhý nejdelší. V celé týmové soutěži se našli pouze čtyři lepší skokani.\n\nV březnu 1992 se zúčastnil mistrovství světa v letech na lyžích v Harrachově, kde skončil na čtvrtém místě. Poté však již dosáhl jen na osmou příčku v závodě v Planici v roce 1993.\n\nJeho kariéru přerušil pád při letním závodě na umělé hmotě, při kterém si natřikrát zlomil ruku a měl 33 stehů. Po zotavení se již nedokázal vrátit do vrcholové formy a ze skokanských můstků zmizel na konci sezóny 1994. Po třech letech se krátce vrátil. Poslední skok absolvoval 12. ledna 1997 v Harrachově, kde skončil na 51. místě. Konec jeho kariéry přímo nesouvisel s propadem ve výkonnosti, ale s dalšími zdravotními problémy.\n\nS manželkou, bývalou spolužačkou z jilemnického gymnázia, má dceru Annu-Marii a syna Tomáše. Od roku 1996 žijí v Úpici, kde také zastává funkci předsedy tamní sportovní komise. Pracuje v železářství.\n\n"}
{"id": "61177", "url": "https://cs.wikipedia.org/wiki?curid=61177", "title": "Frýdek", "text": "Frýdek\n\nFrýdek (latinsky \"Fridecca\", ) je slezské historické město, dnes část statutárního města Frýdku-Místku. Frýdek založil počátkem 14. století těšínský kníže Kazimír I., těšínská knížata ovšem často město kvůli svým finančním problémům zastavovala, až nakonec roku 1572 celé frýdecké panství přeměnili na status minor a následujícího roku jej prodali. Dlouhodoběji frýdecké panství vlastnili Bruntálští z Vrbna (1584–1636), Oppersdorfové (1636–1699) a Pražmové z Bílkova (1699–1797). Roku 1797 Frýdek koupila zpět komora těšínského knížectví, jež tehdy patřilo Habsburkům, a to až do roku 1918, kdy byly jejich pozemky zestátněny.\n\nRoku 1850 se Frýdek stal centrem stejnojmenného soudního okresu a roku 1901 sídlem úřadů politického okresu. V letech 1869–1928 byl Frýdek statutárním městem. 1. ledna 1943 se Frýdek spojil s Místkem a dalšími obcemi do města Frýdku-Místku.\n\nHistorické jádro Frýdku bylo vyhlášeno městskou památkovou zónou. Frýdek leží na katastrálních územích Frýdek a Panské Nové Dvory.\n\nPředchůdcem Frýdku byla tržní osada \"Jamnice\", první zmínka o ní pochází z roku 1305. Tato oblast tvořila součást těšínského knížectví. Roku 1327 se těšínský kníže Kazimír I. stal leníkem českého krále Jana Lucemburského, čímž vzrostl význam obchodní stezky mezi Příborem a Těšínem. Na ochranu této stezky byl poblíž Jamnice postaven hrad a kolem něj záhy vzniklo město (v písemných pramenech poprvé doloženo roku 1339). Město zpočátku chránil pouze strmý svah, val a hluboký příkop, hradby se dvěma branami vznikly zřejmě o něco později v polovině 14. století. Přibližně ze stejné doby pochází také nejstarší části kostela svatého Jana Křtitele.\n\nVýznam Frýdku stoupl, když těšínský kníže roku 1402 koupil místecký lenní statek a když se Frýdek stal centrem frýdecko-místeckého panství. Roku 1423 získal Frýdek od těšínského knížete Boleslava I. některé městské výsady, další privilegia pak město obdrželo roku 1463 od krále Jiřího z Poděbrad. Své finanční problémy ovšem těšínská knížata řešila zastavováním Frýdku, a tak město v letech 1434–1492 vystřídalo několik zástavních držitelů. Roku 1545 kníže Václav III. Adam Frýdek opět zastavil, tentokrát Janu z Pernštejna. Roku 1554 sice Václav III. Adam město od Pernštejnů sice vyplatil, přílišné finanční výdaje těšínského dvora ovšem těšínského knížete donutily roku 1572 vytvořit frýdecké panství jako status minor.\n\nToto panství pak následujícího roku koupili Jiří a Matyáš z Lohova, již roku 1581 se stal vlastníkem panství olomoucký biskup Stanislav Pavlovský a roku 1584 jej vzápětí prodal Bartoloměji Bruntálskému z Vrbna. Tento nový vlastník podporoval rekatolizaci, jeho nástupce Jan Bruntálský z Vrbna nemálo lidí vyhnal svým tvrdým vymáháním dávek, až byl nakonec roku 1621 zavražděn. Roku 1626 vtrhlo do Frýdku dánské vojsko pod velením Petra Arnošta II. Mansfelda a vydrancovalo celé frýdecké panství, což vedlo k hospodářské krizi. Do potíží se dostali také Bruntálští, které nakonec vyřešili prodejem frýdeckého panství Jiřímu III. z Oppersdorfu roku 1636.\n\nRoku 1699 zdědila panství Ludovika Marie z Oppersdorfu, jež se provdala za Karla Štěpána Josefa Pražmu z Bílkova. Přičiněním Pražmů byl například postaven chrám Navštívení Panny Marie, díky čemuž se Frýdek stal významným poutním místem a byl někdy nazýván „Slezské Lurdy“. Pražmové také povolili usazení prvních Židů ve městě. Frýdecké panství vlastnili až do roku 1797, kdy jej Jan Nepomuk Pražma prodal těšínské kněžně Marii Kristině Habsbursko-Lotrinské a jejímu manželovi Albertu Sasko-Těšínskému. Frýdecké panství se tak stalo opět součástí Těšínské komory, jež patřila Habsburkům až do roku 1918, kdy byl jejich majetek zestátněn.\n\nPočátkem 19. století měl Frýdek 2 268 obyvatel, s prudkým rozvojem textilního průmyslu v 19. století stoupal také počet obyvatel, takže roku 1869 žilo ve městě již 5 170 lidí. Na rozvoji textilnictví se podíleli zejména židovští podnikatelé Josef Munk, Adolf Landsberger a bratři Neumannové. K rozvoji města přispělo také napojení na železniční síť roku 1871.\n\nSe vznikem obecní samosprávy po revoluci roku 1848 se Frýdek stal centrem soudního okresu Frýdek, jenž spolu se soudními okresy Bohumín a Fryštát patřil do politického okresu Fryštát. Roku 1901 došlo k reorganizaci a Frýdek se stal centrem politického okresu Frýdek. V letech 1869–1928 byl Frýdek také statutárním městem O spojení Frýdku se sousedním městem Místkem se uvažovalo již od roku 1919, k jejich spojení v jedno město ovšem došlo až 1. ledna 1943.\n\n\n\n"}
{"id": "61178", "url": "https://cs.wikipedia.org/wiki?curid=61178", "title": "Místek", "text": "Místek\n\nMístek ( \"Friedberg\" či \"Mistek\", v období protektorátu \"Freiberg\") je historické moravské město. Dnes je součástí města Frýdek-Místek. Osadu založil olomoucký biskup Bruno ze Schauenburku a poprvé je zmiňována roku 1267. Roku 1288 byl místecký lenní statek udělen v léno rodu Stangů, koncem 14. století pak připadl rodu Kravařů. V letech 1402–1581 patřil Místek do frýdecko-místeckého panství, jež patřilo těšínskému knížeti a od roku 1573 Jiřímu z Lohova. Olomoucký biskup Stanislav Pavlovský ovšem nakonec získal místecké léno zpět, takže až do roku 1850 tvořilo Místecko součást hukvaldského panství.\n\nRoku 1850 se Místek stal centrem politického okresu Místek. 1. ledna 1943 se spojil s Frýdkem a dalšími obcemi do města Frýdek-Místek. Náměstí se stalo městskou památkovou zónou, i když jeho okolí bylo těžce narušeno novodobou sídlištní výstavbou.\n\nPředchůdcem Místku byla tržní osada \"Friedeberk\" (z toho i německý protektorátní název \"Freiberg\"), o které se poprvé zmiňuje testament biskupa Bruna ze Schauenburku z 29. listopadu 1267. Tento biskup osadu a hrad na blízkém kopci Štandl také zřejmě založil v rámci své kolonizátorské činnosti. Roku 1288 vytvořil olomoucký biskup Dětřich z Hradce místecko-frýdlantské manství (Místek, Frýdlant nad Ostravicí, Sviadnov, Malé Kunčice, Bahno, Hodoňovice, Metylovice) a udělil jej v léno rodu Stangů. Od roku 1388 držel léno Hynek z Frýdlantu z rodu Ronovců, avšak již následujícího roku se o toto léno začal soudit Lacek z Kravař.\n\nKravařové nakonec léno skutečně získali, avšak během válek mezi moravskými markrabaty na přelomu 14. a 15. století byl Friedeberg zničen a osídlení bylo obnoveno pod novým názvem \"Newenstetil\" (Nové Městko nebo Místko) Již roku 1402 Lacek a Vok II. z Kravař prodali místecký lenní statek těšínskému knížeti Přemyslu I. Nošákovi. V přímém držení těšínských knížat se místecké panství nacházelo do roku 1434, kdy jej těšínský kníže spolu s frýdeckým panstvím zastavil. Zástavní držitelé se poměrně často střídali, až frýdecko-místecké panství nakonec roku 1490 těšínský kníže Kazimír II. vyplatil zpět. Roku 1545 kníže Václav III. Adam Těšínský Místek s celým frýdecko-místeckým panstvím opět zastavil, mj. Janovi z Pernštejna.\n\nSnahy těšínských knížat o trvalé připojení místeckého léna ale narážely na zájmy olomouckých biskupů, kteří se snažili prosadit své právo lenního pána. Roku 1573 byl Místek v rámci frýdecko-místeckého panství prodán Jiřímu a Matyáši z Lohova, roku 1581 ale olomoucký biskup Stanislav Pavlovský dosáhl odkoupení frýdecko-místeckého panství. To zase vyvolalo nevoli těšínských stavů, kteří se obávali odtržení Frýdecka od Slezska. Nakonec proto Stanislav Pavlovský frýdecké panství roku 1584 prodal a ponechal si jen Místecko, které připojil k hukvaldskému panství, jehož součástí zůstalo až do roku 1850.\n\nNávrat Místku pod přímou vládu olomouckého biskupa (zastupovaného hukvaldským hejtmanem) znamenal mimo jiné zesílený tlak na nekatolické (utrakvistické či protestantské) obyvatele. Ti, kteří se nechtěli stát katolíky, se museli vystěhovat. Hukvaldská vrchnost měla také kontrolu nad hospodařením města, vybírala vrchnostenské dávky, dosazovala městské zastupitelstvo s purkmistrem v čele a vykonávala soudní pravomoce nad místeckými měšťany.\n\nPozici Místku oslaboval hospodářsky vyspělejší Frýdek, takže si Místek uchoval spíše zemědělský ráz. Ten se odráží v místeckém znaku, ve kterém jsou zobrazeny zkřížené ostrve - hrubě osekané kmínky sloužící jako konstrukce na sušení sena. Rozvoj městečka navíc zbrzdily požáry v letech 1602 a 1615 a plenění vojsky během třicetileté války (1621 Uhři, 1626 Dánové, 1646 Švédové). Řemesla se začala ve větší míře rozvíjet až počátkem 18. století, a to zejména výroba textilu. K prudkému vzestupu města došlo v důsledku industrializace v 19. století: roku 1834 v Místku žilo 2 601 lidí, roku 1869 však již 3 951. Nejvýznamnější textilky provozovali Jan Elzer, Johann Czajanek či Alois Lemberger.\n\nV souvislosti se vznikem obecní samosprávy se Místek roku 1850 stal centrem politického okresu Místek, jenž zahrnoval soudní okresy Místek a Moravská Ostrava. Původní Místek měl však mnohem menší rozlohu než v současnosti. Na jeho dnešním území se původně rozkládala katastrální území Bahno \"(jih území)\", Boudy \"(západ území)\", Koloredov (severovýchod území) a Místek. Zatímco obce Bahno a Boudy byly připojené k Místku už roku 1854, Koloredov byl připojen roku 1908 na základě vyhlášky moravského zemského místodržícího Karla Heinolda č. 38/1908. O spojení Místku se sousedním městem Frýdek se uvažovalo již od roku 1919, k jejich spojení v jedno město ovšem došlo až 1. ledna 1943.\n\n\n\n\n"}
{"id": "61180", "url": "https://cs.wikipedia.org/wiki?curid=61180", "title": "Promiskuita", "text": "Promiskuita\n\nPromiskuita (lat. \"promiscuus\" = smíšený), termín vyjadřující sexuální nestálost, nevázanost a časté střídání sexuálních partnerů.\n\nJe obtížné stanovit hranici toho, co je již považováno za promiskuitní jednání. Toto posouzení navíc závisí na normách příslušné společnosti. Někdy je za promiskuitní považován jakýkoli mimomanželský sexuální styk, jiné kultury považují za promiskuitní jednání, pokud má jedinec více sexuálních partnerů zároveň či pokud partnery často „střídá“. Normy v této oblasti obvykle vycházejí z náboženského přesvědčení. V Evropě lze s oslabením křesťanství pozorovat posun k liberálnějšímu pojetí sexuality, zatímco v zemích, kde je náboženství stále dominantní (např. muslimské země), jsou po této stránce normy výrazně přísnější.\n\nArgumenty proti častému střídání partnerů se v průběhu doby měnily, vedle náboženských a citových argumentů se v euroamerické kultuře 20. století více zdůrazňují argumenty o rychlejším šíření a častějším výskytu pohlavních nemocí. Naopak ideál „volného sexu“ nalezneme např. ve starověké Indii (materialismus čárváká) nebo v hnutí hippies.\n\nZvláštní kapitolou promiskuity je prostituce, která se také vyskytuje prakticky ve všech dobách a společnostech. Někdy byla společností odsuzována, ale existovala i v respektované podobě, např. tzv. chrámová prostituce v Římě či Sumeru.\n\nZa promiskuitu, resp. cizoložství jsou někdy v islámské společnosti považovány veškeré sexuální kontakty mimo manželství. V oblastech, kde se uplatňuje právo šarí´a, mohou být provinilci odsouzeni k trestu smrti ukamenováním. V tradičních islámských zemích (Saúdská Arábie) má muž právo se oženit s vice, maximálně však čtyřmi ženami, v jiných zemích se takové sňatky v praxi neprovádějí. Manželství podle islámu je pro muže finančně velmi náročné (před svatbou vyplácí rodině nevěsty i jí samotné vysoké věno, mnohem vyšší částku musí mít připravenu pro případ rozvodu), jednotlivé ženy musí být vůči sobě i vůči muži materiálně v rovném postavení. Vícenásobná manželství se proto omezují jen na nejbohatší příslušníky islámské společnosti.\n\n"}
{"id": "61184", "url": "https://cs.wikipedia.org/wiki?curid=61184", "title": "HTML entita", "text": "HTML entita\n\nHTML entita je součást standardu HTML. Slouží k reprezentaci znaku nezávisle na kódování HTML dokumentu, ve kterém se nachází. Většinou se používá pro zápis speciálních znaků, které mají v HTML konkrétní vliv na značkování (například: „<“, „>“, „&“, …). Jedná se vlastně o formu escapování.\n\n\nNapříklad webové prohlížeče, browsery, umožňují zobrazování tzv. tooltipů, tedy rámečků s textem, objevivších se po nadjetí myší na aktivní prvek. Typicky jde o odkaz, tooltip ovšem jde nastavit kterémukoli tagu pomocí atributu codice_4. Pro autory stránek pak má význam řídit tok textu tooltipu, zejména je-li delší, aby nebyl v jediném dlouhém řádku, nýbrž aby byl pro lepší čitelnost zalámán:\nKonkrétně v příkladu zde je použito codice_6.\n\n\n"}
{"id": "61189", "url": "https://cs.wikipedia.org/wiki?curid=61189", "title": "Vilém II. Pruský", "text": "Vilém II. Pruský\n\nVilém II. Pruský (27. ledna 1859 Berlín – 4. června 1941 Doorn, Nizozemsko) byl od 15. června 1888 do 9. listopadu 1918 posledním německým císařem a pruským králem. Pocházel z braniborské větve rodu Hohenzollernů, jehož hlavou byl až do své smrti v roce 1941.\n\nJeho otcem byl německý císař a pruský král Fridrich III. z rodu Hohenzollernů a matkou Viktorie Sasko-Koburská, dcera anglické královny Viktorie. Vilém II. byl nejstarším vnukem královny Viktorie, kterou jako významnou panovnici obdivoval a poslouchal, tudíž dokud žila, napomínala Viléma za jeho špatné činy a držela ho tzv. \"na uzdě\".\n\nVilém II. se narodil s částečně ochrnutou levou rukou, což působilo na jeho výchovu a byl na něj vyvíjen větší tlak.\n\nKdyž roku 1888 zemřel císař Vilém I., stal se německým císařem jeho smrtelně nemocný syn Fridrich III., který však vládl pouhých 99 dnů. Po něm nastoupil na trůn jeho 29letý ambiciózní syn Vilém II. Proto je rok 1888 nazýván jako rok tří císařů. Politické a osobní rozpory mezi Bismarckem a novým císařem, který chtěl být „svým vlastním kancléřem“, způsobily v roce 1890 Bismarckův pád a odchod z politiky.\nVilém II. byl zastáncem imperiální a nacionalistické politiky, toužil po Německu s koloniemi, jež měly Anglie či Francie. Po propuštění Otto von Bismarcka roku 1890 vedl německou politiku v duchu militarismu, k čemuž pomáhalo i veřejné mínění a hlavně němečtí generálové. Tím později přispěl k rozpoutání první světové války.\n\nCísař Vilém II. si dobře rozuměl s Františkem Ferdinandem d'Este, který se po smrti korunního prince Rudolfa stal rakouským korunním princem. K Františkově manželce Žofii Chotkové se choval jako k budoucí císařovně, což bylo vzhledem k jejich morganatickému manželství velmi výjimečné. Jejich smrt při atentátu v Sarajevu ho velmi pobouřila jako přítele i jako panovníka, a proto naléhal na Františka Josefa I., aby vyhlásil Srbsku válku.\n\nPo převratu z 9. listopadu 1918, který ovlivnili i pruští důstojníci a jenž se stal koncem Pruského království, se císař Vilém II. vzdal císařského titulu i pruské koruny, čímž ukončil pětisetleté panování Hohenzollernů v Braniborsku, dvousetleté v Prusku a osmapadesátileté v Německu, a uprchl do Holandska.\n\nČl. 227 Versailleské smlouvy obsahoval veřejnou žalobu na Viléma II. pro „nejhrubší porušení zásad mezinárodní mravnosti a posvátné autority smluv“. Císaře měl soudit zvláštní mezinárodní tribunál. Císař však nebyl souzen a potrestán, protože se na radu maršála Hindenburga uchýlil do nizozemského exilu poté, co říšský kancléř Maxmilián Bádenský oznámil jeho abdikaci. V exilu nepřestal být nacionalistou a těšil se z Hitlerových vítězství nad Francií. \n\nV roce 1941 zemřel v nizozemském exilu ve městě Doorn.\n\nS první manželkou Augustou Viktorií Šlesvicko-Holštýnskou (1858 - 1921), kterou si vzal 27. února 1881 v Berlíně, měl sedm dětí:\n\nV roce 1922 se Vilémovou druhou ženou stala vdova, princezna Hermína Schönaich-Carolath, rozená princezna Reuss (1887–1947).\n\n\n\n\n"}
{"id": "61190", "url": "https://cs.wikipedia.org/wiki?curid=61190", "title": "Horní Smrčné", "text": "Horní Smrčné\n\nHorní Smrčné (1939 něm. \"Ober-Smrtschna\") je obcí ležící severozápadně od města Třebíče. Nadmořská výška obce je 520 metrů nad mořem. Obec patří do správního obvodu obce s rozšířenou působností Třebíč. Žije zde obyvatel. První zmínka o obci pochází z roku 1556.\n\n\n\n\n"}
{"id": "61194", "url": "https://cs.wikipedia.org/wiki?curid=61194", "title": "Zmrzlé pleso", "text": "Zmrzlé pleso\n\nZmrzlé pleso je karové ledovcové jezero v Ťažké dolině (\"České dolině\") ve Vysokých Tatrách na Slovensku. Má rozlohu 2,2015 ha a je 285 m dlouhé a 172 m široké. Dosahuje maximální hloubky 12,5 m. Objem činí 86 269 m³. Leží v nadmořské výšce 1762,2 m.\n\nPleso se nachází v kotli Zmrzlého plesa. Na severu nad plesem končí hřeben Ťažké veže (\"České veže\"). Na východě \"Ťažká dolina\" zvolna stoupá a nad ní se ční vrchol Rysů a na jihu pak hřeben pokračuje vrcholy Ťažkého štítu (\"Českého štítu\"), Vysoké, a Malého Ganku. Na západě se zvedá v několika stupních rameno Kačací veže. Sněhovo-ledový splaz z Vysoké a Ťažkého štítu vytváří každé jaro u jihovýchodního břehu sutinový ostrůvek dlouhý 10 m a široký 20 m, který dosahuje výšky až 4 m. Okolí plesa je kamenité.\n\nPleso nemá žádný povrchový přítok. Z plesa odtéká Ťažký potok (\"Český potok\") na severovýchod do Ťažkého plesa (\"Českého plesa\"), přičemž na prahu pod plesem vytváří třicetimetrový vodopád. Rozměry jezera v průběhu času zachycuje tabulka:\nPleso je přístupné pěšky pouze s horským vůdcem v rámci výstupů do sedel Pustá lávka nebo Váha. Z Javoriny trvá výstup k plesu 5 hodin.\n\n\n"}
{"id": "61199", "url": "https://cs.wikipedia.org/wiki?curid=61199", "title": "Müritz", "text": "Müritz\n\nMüritz (ze slovanského morcze = „malé moře“) je po Bodamském jezeře druhé největší jezero v Německu a zároveň největší, které leží celou svou plochou na území Německa. Leží asi 140 km SSZ od Berlína, na území spolkové země Meklenbursko-Přední Pomořansko v nadmořské výšce 63 m a je součástí Meklenburského pojezeří. Jezero bylo vytvořeno během poslední doby ledové. Jeho rozloha je 117 km² a maximální hloubka 31 m.\n\nZvláštní tvar \"Müritz\" způsobuje, že má v podstatě jen východní a západní břeh. Pobřeží na západě je vyšší a tvoří ho louky, malý les a na mírných kopcích pole. Východní břeh je bažinatý a je součástí národního parku (rezervace už od roku 1931, od roku 1990 národní park Müritz — 318 km²), který má jedinečnou flóru a faunu a je místem hnízdění jeřábů šedých. Slouží také k ochraně vodního ptactva. Najdeme zde ponejvíce vlhké houští, polámaný les a pásmo rákosí. Dále pak navazuje borový les.\n\nJezero se jmenuje \"Müritz\", nikoli \"Müritz-See\", což je název pro konec jižního ramene \"Müritz\". Jednotlivé části se nazývají:\n\nJezerem protéká řeka Elde. Průtoky je spojené se sousedními jezery (Plauersee aj.) a s povodím řeky Havel. Z jezera \"Müritz\" odtéká řeka \"Elde\" do jezera Kölpinsee. V \"národním parku Müritz\" jsou na východě od \"Müritz\" jezera Feisneck-See, Rederang-See und Specker See. Rovněž na východě je \"Stará cesta\" (přes \"Bolter Kanal\", Woterfitz-See, Großer Kötzower See a \"Granzower Möschen\" do Mirower See). Od \"Kleinen Müritz\" je oddělené vodní cestou \"Müritz-Havel\" do \"Mirow\".\n\nNejvětší město u jezera \"Müritz\" je Waren ležící na severním břehu. Další města jsou (ve směru hodinových ručiček) Rechlin, Vipperow, Ludorf, Röbel/Müritz, Gotthun, Sietow a Klink.\n\nNa jezeře je rozvinuté rybářství a vodní doprava.\n\n"}
{"id": "61200", "url": "https://cs.wikipedia.org/wiki?curid=61200", "title": "Kereť", "text": "Kereť\n\nKereť ( nebo ) je jezero na severu Karelské republiky v severozápadním Rusku. Má rozlohu 223 km² (včetně ostrovů 275 km²). Největší délka je 44 km a šířka 19 km. Jezero leží v nadmořské výšce 91 m a dosahuje hloubky 4 až 5 m.\n\nPobřeží je nevysoké, ale skalnaté, velmi členité s množstvím zálivů. Jsou mírně kopcovité a pokryté jehličnatými lesy, které jsou bohaté na hřiby a jahody. Vyvýšeniny se střídají s bažinami. Na březích vystupuje žula a objevují se i písčité pláže.\nJezero je četnými mysy a ostrovy rozděleno na několik částí, které se od severu k jihu nazývají:\n\nJe na něm 130 ostrovů o celkové ploše 52 km², z nichž největší je Vinčany (\"Винчаны\").\n\nVoda snadno prohřívá, takže v horkém létě teplota dosahuje 20-21 °C. Místy jezero zarůstá vodními rostlinami.\n\nHlavními přítoky jsou Kerževa, Narva a Nolja. Odtéká z něj řeka Kereť, která ústí do Kandalakšského zálivu Bílého moře. Zdroj vody je sněhový a dešťový. Zamrzá na začátku listopadu a rozmrzá na konci května.\n\nNa břehu jezera leží osada Parfejevo (\"Парфeeво\"), které leží 9 km od stanice Louchi na trase Sankt Petěrburg-Murmansk.\n\nJe bohaté na ryby (okoun, štiky, sízi, plotice).\n\n"}
{"id": "61204", "url": "https://cs.wikipedia.org/wiki?curid=61204", "title": "Challenger", "text": "Challenger\n\nChallenger může být:\n\n\n\n"}
{"id": "61207", "url": "https://cs.wikipedia.org/wiki?curid=61207", "title": "Grad", "text": "Grad\n\nGrad (také gon nebo gradián) je jednotka používaná při měření rovinného úhlu. Jeden grad je roven 1/400 plného úhlu – tedy 1/100 úhlu pravého. 1 grad se rovná 9/10 stupně nebo π/200 radiánu. Česky se nazývá stupeň prostorový setinový.\n\nJednotka pochází původně z Francie, kde byla původně nazývána \"grade\". V roce 1782 jej navrhl a široce propagoval francouzský učenec Joseph-Louis Lagrange. Protože se tento název pletl s již existujícím stupněm používaným v severní Evropě (\"grad(e)\"), bylo pro ni přijato jméno \"gon\" a to nejprve ve zmíněných oblastech a později také jako mezinárodní standard. V němčině se tato jednotka formálně nazývá \"Neugrad\".\n\nTato úhlová míra se všeobecně příliš neprosadila a dnes se používá jen v několika zemích, je však standardem v některých oblastech lidské činnosti – například v geodézii. Několik dekád ji používalo také francouzské dělostřelectvo.\n\nDle mezinárodního standardu se jednotka dnes značí „gon“, dříve se však používaly i symboly „gr“, „grd“ a „g“. Posledně jmenované označení se často píše jako horní index, podobně jako značka stupně: 100 = 90\n°. Tento způsob zápisu však zastarává (zvláště v geodézii) a přednostně se používá zápisu 100 gon = 90° a pro menší jednotky „mgon“: 1 mgon = 0,001 gon.\n\n"}
{"id": "61210", "url": "https://cs.wikipedia.org/wiki?curid=61210", "title": "Půda", "text": "Půda\n\nPůda tvoří nejsvrchnější vrstvu zemské kůry, je prostoupená vodou, vzduchem a organismy, vzniká v procesu pedogeneze pod vlivem vnějších faktorů a času a je produktem přeměn minerálních a organických látek a zaniká procesem eroze. Většina současné půdy není starší než z období pleistocénu. Je morfologicky organizovaná a poskytuje životní prostředí rostlinám, živočichům a člověku. Půda je předmětem studia pedologie.\nV geografii se soubory půd nazývají pedosféra a jsou studovány pedogeografií.\n\nZ pohledu geografie tvoří půda, potažmo celá pedosféra, tu část krajinné sféry, kde množství a intenzita vzájemných vztahů mezi dílčími krajinnými sférami je největší, kde se sféry stýkají a dokonce se částečně navzájem prolínají.\n\nKaždá půda obsahuje podíl regolitu, vody, vzduchu a organické hmoty. Podíly složek zastupují jednotlivé geosféry: litosféru, hydrosféru, atmosféru a biosféru. Pokud jedna z těchto složek chybí, nejedná se o půdu. Jednotlivé půdní složky jsou vzájemně promíšeny a vytvářejí heterogenní polydisperzní systém.\n\nZastoupení složek a jejich vzájemné reakce v půdním prostoru předurčuje fyzikální a chemické vlastnosti půd.\n\nPevná složka půdy vzniká rozpadem a rozkladem hornin. Půda obsahuje primární a sekundární (jílové) minerály. Do pevné složky půdy se zpravidla zahrnuje organická neživá (humus) a živá složka.\n\nKapalná složka půdy vyplňuje póry pevné složky, přičemž se volně pohybuje půdním prostorem pod vlivem gravitace a může dosáhnout až k podzemní vodě, nebo je vázána na povrch půdních částic coby adsorpční voda, nebo je vázána na půdní částice adhezními silami coby kapilární voda, takže může být spojena s hladinou podzemní vody. Půdní voda je obohacována o látky z pevné i plynné složky půdy a vzniká půdní roztok.\n\nPlynná složka půdy vyplňuje póry pevné složky, kapalnou půdní složkou je přesunována a uzavírána v půdním prostoru. Půdní vzduch díky dýchání půdních organizmů a podzemních částí rostlin obsahuje několikanásobně více oxidu uhličitého, obsahuje i větší podíl vodní páry než vzduch nad úrovní terénu a jeho relativní vlhkost je větší.\n\nMezi jednotlivými půdními složkami probíhá přenos hmoty a energie.\n\nPevná minerální složka půdy je charakterizována různou velikostí částic (zrn). Soubor zrn určité velikosti tvoří frakci – zrnitostní kategorii. Poměrné zastoupení frakcí charakterizuje půdu z hlediska půdní zrnitosti (textury) a předurčuje její zařazení v klasifikaci půdních druhů. Půdní zrnitost je základní fyzikální vlastnost půdy.\n\nZákladní chemickou vlastností půdy je reakce půdního roztoku.\n\nČeský taxonomický klasifikační systém půd rozděluje půdy do následujících klasifikačních kategorií:\n\n\n\n\n\n"}
{"id": "61214", "url": "https://cs.wikipedia.org/wiki?curid=61214", "title": "Příběhy včelích medvídků", "text": "Příběhy včelích medvídků\n\nPříběhy včelích medvídků je československý a český loutkový televizní seriál z dětského cyklu \"Večerníčků\", natočený podle stejnojmenné knihy Jiřího Kahouna. Jeho hlavními postavami jsou občas poněkud neposlušní čmeláčí kluci Čmelda a Brumda, krom nich se tam dále vyskytují další hrdinové převážně z hmyzí říše (čmeláčí maminka, luční koník, Pučmeloud, roháč atd.). První řada seriálu byla natočena v roce 1984. Vypravěče provázejícího příběhem a řadu postav namluvil herec Josef Dvořák, další postavy např. Aťka Janoušková a Pavel Zedníček. Autorem populárních písničkových textů je Zdeněk Svěrák a hudby Petr Skoumal.\n\nPrvní série byla vyrobena v roce 1984. Druhá série byla vyrobena v roce 1994.\n\n\n\nSeriál vyšel i ve formě audio CD, v roce 2008 s mnoha novými příběhy jako čtyřalbum, které namluvil Václav Vydra.\n\n"}
{"id": "61217", "url": "https://cs.wikipedia.org/wiki?curid=61217", "title": "PyQt", "text": "PyQt\n\nPyQt (výslovnost [paiˈkjuːt]) je vazba multiplatformního GUI toolkitu Qt pro programovací jazyk Python. Jde o jednu z možností Pythonu pro programování GUI. Alternativy jsou PySide (Qt vazba s oficiální podporou a volnější licencí), PyGTK, wxPython a Tkinter (který je dodáván s Pythonem). Stejně jako Qt, je PyQt svobodný software. PyQt je implementován jako plug-in Pythonu.\n\nPyQt je vyvíjena dorsetskou firmou Riverbank Computing Limited. Je dostupná pod podobnou licencí jako Qt, to znamená pod GNU/GPL-2 a pod komerční (placenou) licencí. PyQt je dostupná pro GNU/Linux a ostatní unixové systémy, macOS a MS Windows.\n\nKód níže zobrazí malé okno na obrazovce.\n\n"}
{"id": "61222", "url": "https://cs.wikipedia.org/wiki?curid=61222", "title": "Žebračka", "text": "Žebračka\n\nŽebračka je národní přírodní rezervace, zřízená k ochraně pozůstatku lužního lesa v povodí Bečvy. Jde o území s rozlohou cca 228 ha, ohraničené Přerovem (JZ), Bečvou (JV) železniční tratí Přerov-Ostrava.\n\nNárodní přírodní rezervace (NPR) Žebračka byla zřízena 4. června 1949 k ochraně pozůstatku lužního lesa v povodí Bečvy. Nachází se v těsném sousedství severního předměstí města Přerova. Lokalita, která zahrnuje unikátní zbytek původně rozsáhlých lužních lesů údolní nivy řeky Bečvy. Rokem vyhlášení patří mezi nejstarší rezervace v regionu. Její rozloha činí 227,6 ha a tvoří ji lesní komplex přibližně obdélníkového tvaru mezi Bečvou, městem Přerov a železniční tratí Přerov-Hranice.\nDřevinná skladba se v některých částech lesa blíží přirozené skladbě, která by se vyvinula bez zásahu člověka. Bylinné patro tvoří typická květena lužního lesa.\nÚzemí rezervace bezprostředně sousedí s katastrem území města Přerova a tak slouží současně jako příměstský les pro jeho obyvatele.\nRezervace má také značný ornitologický význam, a to jednak jako důležitá evropská křižovatka ptačích tahů jednak jako hnízdiště a místo pobytu řady druhů, kterých zde během posledních 20 let bylo pozorováno přes 139.\n"}
{"id": "61223", "url": "https://cs.wikipedia.org/wiki?curid=61223", "title": "North American X-15", "text": "North American X-15\n\nNorth American X-15 byl experimentální raketový letoun vyvinutý pro NASA. X-15 dosáhl rychlostní a výškové rekordy počátkem 60. let 20. století. V současné době drží světový rychlostní rekord nejvyšší dosažené rychlosti pilotovaného stroje, jeho hodnota byla 6 Machů. Třináct letů tohoto letounu dosáhlo okraje vesmíru, letoun přispěl svými informacemi ke konstrukci letadel a vesmírných lodí. Osm pilotů těchto letů získalo odznak astronauta od NASA nebo amerického letectva.\n\nLetoun dlouhý 15,47 metru s rozpětím pouze 6,82 metru, byl vypouštěn z upraveného nosiče B-52. Firmou North American byly postaveny tři prototypy X-15, které se průběžně upravovaly.\n\nPrvní X-15 dorazil na Edwardsovu leteckou základnu na podzim 1958 a po úspěšných počátečních testech se 7. března 1961 rozběhl výzkumný program. První let byl pilotován Maj. Robertem M. „Bob“ Whitem. Při užití pouze 50 procent tahu vystoupal do 22,8 km (75 000 stop) a stal se při svém prvním letu prvním mužem, který překonal Mach 4. Tři měsíce poté, 23. června 1961, White opět při použití pouze částečného tahu překonal hranici 5 Machů, když dosáhl maximální rychlosti 5798 km za hodinu (Mach 5,27). Poté, 9. listopadu 1961, vystoupal během několika sekund do 30,5 km (100 000 stop), srovnal letoun do horizontálního letu a pokračoval ve zrychlování. Po 86 sekundách, kdy motory spálily všechno palivo, dosáhl nového rychlostního rekordu Mach 6,04.\n\nStálo to devět let usilovné práce a výzkumu, dostat se z Mach 1 na Mach 3. Bob White se svým X-15 překonal tři rychlostní rekordy a posunul tak lidské možnosti z Mach 4 na Mach 6 v pouhých osmi měsících! Tyto rekordní lety byly jenom součástí dalších celkem 199 letů, během nichž X-15 překonal Mach 5 ve 109 případech, a Mach 6 čtyřikrát. Vystoupal nad 61 km (200 000 stop) 42krát a nad 91,4 km (300 000 stop) celkem ve čtyřech případech. Osm pilotů si díky X-15 vysloužilo také označení astronaut. Pilot Major William J. „Pete“ Knight dosáhl rychlosti Mach 6,72, což zůstává dodnes nejvyšší rychlostí dosaženou letounem, pilotovaným lidskou posádkou. Celý program X-15 však nebyl zaměřen pouze na dosahování extrémních letových výkonů. Při jeho vývoji a provozu se uplatnilo více jak 800 patentů, zkoumal se vliv na lidskou fyziologii, celý program přinesl know-how a obrovský pokrok ve všech vědeckých oblastech, zejména v metalurgii, navigaci, automatizaci, či poznání hranice vesmíru a dal tak obrovský základ Americkému vesmírnému výzkumu. Pro příklad – prakticky celý navigační systém navrhovaný pro program Apollo, byl prvně testován na X-15. Program třeba prokázal, že lidské tělo se dokáže vyrovnat s velkým přetížením způsobeným při startu, stejně tak jako se stavem beztíže několik sekund poté. Jednoduše vzato, program X-15 se může směle zařadit mezi vůbec nejúspěšnější a nejpřínosnější výzkumné programy v dějinách lidstva.\n\nŽádný jiný letoun v historii, před ním ani po něm, nedosáhl nikdy takových výkonů jako North American X-15. Byl vyvinut pro lety v hypersonických rychlostech, přesahujících Mach 5 a dosahoval letové výšky přes 80 km. X-15 se stal prakticky prvním letounem, který skutečně dosáhl hranice vesmíru. Zhruba stejné velikosti jako X-2, jen osazen velice výkonnými, raketovými motory XLR99, poskytujícími neskutečný tah 222 kN (57 000 liber). Skoro celá vnitřní struktura letounů byla vyrobena z odlehčené slitiny titanu, povrch letounů byl potažen speciálním Chrom-niklovým plechem s přísadou hliníku, který byl schopen vydržet extrémní teploty, místy až 800 stupňů Celsia, tak jak se předpokládalo, že bude letoun zahříván při hypersonickém letu. Jeho výjimečnosti ještě přidává fakt, že celý letoun byl projektován na počátku padesátých let, v prakticky nezměněné podobě byl ve službě po více jak deset let a jeho výkony nejsou dodnes, což už je šedesát let, překonány.\n\n\n\n smrtelná nehoda\n\n"}
{"id": "61235", "url": "https://cs.wikipedia.org/wiki?curid=61235", "title": "Okres Nitra", "text": "Okres Nitra\n\nOkres Nitra je jedním z okresů Slovenska. Leží v Nitranském kraji, v jeho západní části. Na severu hraničí s okresem Topoľčany a okresem Zlaté Moravce, na jihu s okresem Šaľa a Nové Zámky, na východě pak s okresem Levice a západní hranici sdílí s Trnavským krajem, s okresem Hlohovec. Většina území okresu se nachází na území bývalé Nitranské župy, malá část území na jihovýchodě však patřila k Tekovské župě.\n"}
{"id": "61237", "url": "https://cs.wikipedia.org/wiki?curid=61237", "title": "Daněk evropský", "text": "Daněk evropský\n\nDaněk evropský nebo také skvrnitý (\"Dama dama\" L., 1758) je druh z čeledi jelenovití (Cervidae) s lopatovitými parohy, svým zbarvením se podobá jelenu sikovi. Samice se nazývá daněla.\n\nKohoutková výška u samců se pohybuje mezi 85 až 110 cm, u samic 75 až 90 cm. Bez kelky (ocasu) dosahují délky 130 až 175 cm (samice 115 až 140 cm), ocas pak měří 18 – 27 cm. Hmotnost samců je 40 až 95 kg, samic 25 až 50 kg. Letní červenohnědé zbarvení je bíle skvrnité. Skvrny jsou v podélných řadách. Břicho, vnitřní strany běhů a zrcátko, tj. bílá plocha v okolí řiti, jsou čistě bílé. Po hřbetě až na špičku ocasu neboli kelky se táhne černý pruh, který lemuje i zrcátko. Kelka je poměrně dlouhá a slouží jako dorozumívací prostředek. Černá kelka je totiž dobře znatelná na bílém zrcátku, v klidu zvěř kelkou neustále pohupuje a při úprku je vztyčená. Zimní zbarvení je tmavohnědé. Skvrny jsou nezřetelné, nebo nejsou vůbec patrné. Paroží je lopatkovité s očníkem a opěrákem, na lopatě tzv. dlani má pak zářezy tzv. krajkování. První prstovitý výběžek na spodu lopaty je pak tzv. palec.\n\nDaněk pochází z oblastí Středomoří a Malé Asie. Už v době antiky byl chován pro okrasu i chutné maso na území Itálie a jižní Francie, Gaius Iulius Caesar napsal, že Galové chovali daňky ve velkých ohradách. Za vlády Karla Velikého byli daňci z Francie vysazeni v Porýní. Z Anglie jsou uváděni v 2. polovině 11. století, byli tam přivezeni zřejmě v souvislosti s nástupem Viléma Dobyvatele. V téže době byli vysazeni i v Dánsku a Švýcarsku, ve 13. století jsou doloženi na území Uher. První zmínky o výskytu daňků v českých zemích jsou z roku 1465, kdy byli chováni na Moravě v oboře u Podivic na Vyškovsku. V první polovině 16. století se dostali také do Čech, konkrétně do Královské obory v Praze a do Poděbrad. Až do konce 19. století byli chováni v oborách. Tehdy byli vypuštěni do mnoha volných honbišť, kde dosud žijí. V současnosti jejich populace v ČR čítá okolo 11 000 kusů.\n\nV 18. a 19. století byli daňci vysazeni i do Severní a Jižní Ameriky, do Austrálie a na Nový Zéland, kde zdivočeli a výrazně konkurují původním druhům býložravců.\nObývá listnaté a smíšené lesy. V přírodě je plachý, ale v oborách vychází na pastvu i na otevřená prostranství. Samice s mláďaty a mladší samci žijí v oddělených stádech, dospělí samci jsou někdy samotářští. Říje probíhá v říjnu, přibližně o měsíc později než u jelenů lesních. Samci při ní soupeří o výsadní postavení, obhajují teritorium a přetlačují se parohy. Daněk se v říji ozývá chrochtavými zvuky - rocháním, které vzniká vtahováním vzduchu do hrtanu. Daněk se v říji páří s více danělami. Říje ovšem není tak bojovná jako u jelenů. Březost trvá necelých 8 měsíců. Počátkem léta samice přivádí na svět jediné mládě. To se brzy dokáže postavit na nohy, ale až do stáří několika týdnů většinu času leží. Matka ho kojí 4 měsíce. Celkově lze říci že veškeré projevy (říje, kladení, nasazení paroží atd.) jsou ve srovnání s jelení zvěří posunuté o 3 týdny.\nDaněk ve srovnání s ostatní sparkatou zvěří působí minimální škody, protože neloupe kůru stromů ani neokusuje jejich výhonky. Živí se převážně bylinami a trávou, na podzim sbírá také kaštany, žaludy a jiné plody. Pokud má možnost, rád navštěvuje pole, kde spásá obilniny, pohanku apod.Pokud jsou daňci znepokojeni, mávají ocasem a ukazují jeho bílou spodní část. Při útěku se někdy odráží všemi čtyřmi končetinami a prudce odskakují.\n\nV antickém Řecku byla známa představa, že daňci zabíjejí hady. Na ostrově Rhodu byli prý právě z tohoto důvodu vysazeni daňci. Tuto událost připomínají sochy daňka a daněly, umístěné ve rhodském přístavu Mandraki.\nPro svůj pěkný vzhled, nenáročnost a poměrně mírnou povahu jsou daňci s oblibou chováni v oborách a zámeckých parcích. Najdeme je také v zoologických zahradách, jako třeba v Zoo Tábor nebo v Zoo Hluboká nad Vltavou. Byla vyšlechtěna celá řada barevných forem - černá, bílá, tmavohnědá aj. Daňci jsou občas chováni na farmách pro chutné maso, nicméně farmový chov zvěře je spojen s celou řadou praktických i legislativních úskalí, zejména v souvislosti s porážkou a zpracováním produktů. V České republice se daňci loví od 16. 8. do 31. 12. a to většinou na čekané nebo šoulačkou. Roční odstřel kolísá mezi 8000- 9000 jedinci, převážně samci. Trofejí z daňka je lopatovité paroží a rovněž kůže.\n\nČeské slovo \"daněk\" je doloženo poprvé počátkem 16. století. Jedná se o přejímku z latinského názvu \"dama\", který má však asi keltský původ. České příjmení Daněk (např. spisovatel Oldřich, zpěvák Wabi) nemusí mít souvislost se zvířetem daňkem. Ve starší češtině se totiž používalo slovo Daněk jako domácká podoba jména Daniel.\n\n"}
{"id": "61242", "url": "https://cs.wikipedia.org/wiki?curid=61242", "title": "Okres Prešov", "text": "Okres Prešov\n\nOkres Prešov je jedním z okresů Slovenska. Leží v Prešovském kraji, v jeho jižní části. Na severu hraničí s okresem Svidník, Bardejov a Sabinov, na východě s okresem Vranov nad Topľou, na západě s okresem Levoča a na jihu s okresem Košice okolí v Košickém kraji.\n"}
{"id": "61244", "url": "https://cs.wikipedia.org/wiki?curid=61244", "title": "Nová Říše", "text": "Nová Říše\n\nNová Říše (německy \"Neureisch\") je moravský městys ležící nedaleko od Telče na Českomoravské vrchovině v okrese Jihlava v Kraji Vysočina. Žije zde obyvatel, katastrální výměra činí 785 ha. Nová Říše je obklopená lesy a obtékaná říčkou zvanou Vápovka, v níž se kdysi rýžovalo zlato. Minulost zde připomíná jen kostel a klášter. Přestože je Nová Říše typickou zemědělskou vesnicí na Vysočině, je zmiňovaná v dějinách hudby, literatury i výtvarného umění.\n\nNázev se vyvíjel od varianty Grus (1248), Rusch (1257), Reus (1276), Rusch (1301), Reusch (1331), Chrzuss (1353), Reusch (1354, 1368), Rzyss (1386), Rawss (1437), Nova Reusch (1457), Nowe Rzisse (1466), Nowe Rzissy (1482), Nowa Reuss (1498), v Nowe Rzyssy (1513, 1531), z Nowe Rzysse (1557), z Nowe Ržysse (1517), Nowe Hržisse (1592), New Reisch a Nowá Risze (1633), z Nowe Rzisse (1660), Neüreisch (1678), Neureisch (1718), Neu Reisch (1720), Neureusch (1751), Neu Reusch a Nowa Řjsse (1846), Neureisch a Nová Říše (1872), Nová Hříše (1881) až k podobě Nová Říše (1872). Místní jméno vzniklo z německých slov Griōz či grūß a grieß, což znamená štěrk, používala se k označení míst, kde se těžil rudný štěrk.\n\nDějiny vesnice souvisejí velmi úzce s dějinami kláštera premonstrátů, nelze však stanovit s určitostí, je-li obec starší než klášter nebo vznikla-li teprve po jeho založení. Necelé 3 km od Nové Říše je vesnice Červený Hrádek, v 13. až 15. století sídlo významného šlechtického rodu, z něhož pocházel Markvard, spolu s chotí Vojslavou zakladatel kláštera v roce 1211. Jim patřila ještě také tvrz s názvem „Hrad“ v Nové Říši, v níž po roce 1220 sídlili nástupci Markvardovi; jeho bratr Olbram a syn Olbramův Vilém. V polovině 13. století se dovídáme o druhém Markvardu a jeho manželce Ludmile z Říše, jejichž syn Markvard se opět píše z Hrádku. Jim patřila původně Nová Říše se vším zbožím, pokud jím neobdařili klášter. Lze mít za to, že teprve po zániku rodu a opuštění obou tvrzí v Červeném Hrádku a Nové Říši byli obyvatelé novoříšští uvedeni v poddanství kláštera, podobně jako obyvatelé blízkých vsí od jeho založení. Podrobné dějiny těchto poddanských dob ve spojitosti pánů z Hrádku s klášterem novoříšským a panstvím telčským podává citovaná \"Vlastivěda moravská\" ve zpracování Tirayově.\n\nPřičiněním konventu byla ves již v roce 1363 povýšena na městečko a propůjčeno jí, moravským markrabětem Janem Jindřichem, tržní právo. Také mýto bylo v Nové Říši již v těchto dobách. Druhý jarmark přidal městečku v roce 1457 král Ladislav. Oba tyto jarmarky potvrdil v roce 1557 král Ferdinand I., jelikož prý „\"… původní listiny se v minulých vojnách ztratily…\"“ Za krále Rudolfa II. přibyl v roce 1591 trh třetí a obci bylo propůjčeno právo na vybírání soudních poplatků a pokut. Toto vše potvrdil poznovu v roce 1650 Ferdinand III. Majestátem Marie Terezie z roku 1747 bylo uděleno městečku právo na čtvrtý trh, ježto „\"… ohněm, vojenskými pochody a velkými poplatky velmi utrpělo…\"“\n\nVes zažila v minulých dobách mnoho zlého válkami, požáry i domácími spory. Hned v roce 1278 zpustošily Novou Říši a její okolí pluky vítěze na Moravském poli, Rudolfa Habsburského, za svého tažení přes Znojmo k Jihlavě, podobně poškodily městečko dva vpády husitské (v roce 1423 a 1424), nejhůře pak třetí tažení Husitů roku 1430, kdy byl i klášter pobořen Prokopem Holým. Veliké škody v celém širokém okolí napáchala nedlouho nato vojska za války Matyáše Korvína s Jiřím Poděbradským v roce 1468; tehdy byla Nová Říše zcela vypleněna. Také v neklidných dobách pobělohorských utrpělo městečko nemálo, zvláště když tam byl ubytován pověstný Baltasar Marradas se svými dragouny, brzy za válek švédských, později za válečných sporů Marie Terezie i v taženích napoleonských. Kromě svízelů válečných a několika velkých požárů trpěla ves nemálo vleklými, s menšími přestávkami po 180 let trvajícími spory a žalobami s klášterem o desátky, roboty, práva na různé pozemky, vaření piva, šenk pivní a vinný apod.\n\nV roce 1850 obec spadala do okresu Telč, v letech 1869–1950 byla v okrese Dačice a od roku 1961 patří do okresu Jihlava. V letech 2006–2010 působila jako starosta JUDr. Dana Čírtková, od roku 2010 tuto funkci vykonává Mgr. Václav Křičenský. Ke dni 17. března 2011 byl obci navrácen status městyse.\n\nObec Nová Říše v roce 2003 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec Nová Říše v roce 2004 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny.\n\nNová Říše leží v okrese Jihlava v Kraji Vysočina. Nachází se 5 km jihozápadně od Staré Říše a 1,5 km od Bohuslavic, 8,5 km západně od Želetavy a 4,5 od Zdeňkova, 5 km severozápadně od Krasonic, 3,5 km severně od Bohusoudova, 11 km severovýchodně od Dačic a 2 km od Červeného Hrádku, 9 km jihovýchodně od Telče a 3 km od Vystrčenovic.\n\nGeomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 536 metrů. Nejvyšší bod o nadmořské výšce 634 metrů se nachází 1,5 km východně od městyse. Dále na katastru Nové Říše stojí Polanka (625 m n. m., jihovýchod), Kalvárie (594 m n. m., východ), Křástov (594 m n. m., sever) a Vršek (572 m n. m., západ). Novou Říší protéká Vápovka, na níž se rozkládají rybník Staviště a Okrouhlík. Západní hranici území tvoří Řečice a Vodní nádrž Nová Říše, která se ovšem nenalézá na katastru Nové Říše.\n\nZápadně od městyse se nachází evropsky významná lokalita a přírodní památka Nová Říše, kde se nalézá přirozeně eutrofní vodní nádrž s výskytem zvláště chráněných druhů. Mezi památné stromy se řadí lipová alej, která se nachází kolem příjezdové komunikace a na hřbitově a čítá 42 kusů lípy srdčité a velkolisté.\n\nPodle sčítání 1930 zde žilo v 220 domech 1 066 obyvatel. 1 049 obyvatel se hlásilo k československé národnosti a 1 k německé. Žilo zde 1 055 římských katolíků, 6 evangelíků, 1 příslušník Církve československé husitské a 2 židé.\n\nNová Říše je členem mikroregionů Telčsko a Sdružení pro likvidaci komunálního odpadu Borek a místní akční skupiny Mikroregionu Telčsko.\n\nObec má patnáctičlenné zastupitelstvo, v čele pětičlenné rady stojí starosta Jaroslav Pachr.\n\nPrávo užívat znak a vlajku bylo městysi uděleno rozhodnutím Poslanecké sněmovny Parlamentu České republiky dne 14. ledna 2000. Znak: v červeném štítě zlatý pivovarský šoufek přeložený zkříženým stříbrným klíčem a mečem se zlatým jílcem a záštitou. Vlajka: List tvoří tři vodorovné pruhy, žlutý, bílý a červený, v poměru 1:1:2. Poměr šířky k délce listu je 2:3.\n\nV obci sídlí firmy Beck Invest, s.r.o., STYL, výrobní družstvo knoflíkářů, Studená, VARIA služby s.r.o., UNIPRO s.r.o., KA-print.s.r.o., FAGRIM, s.r.o., Střechy Svoboda a syn s.r.o., LESY Sláma s.r.o., WOODCON s. r. o., KOVO-ZACH s.r.o., Dobrý důvod s.r.o., Volší s.r.o., AD Novák s.r.o., ALARM HOLDING s.r.o., INDURA s.r.o. a TELEPROG s.r.o. Funguje tu Restaurace U Lva, Penzion U Pelejových a benzínová stanice EuroOil. Ve zdravotním středisku pracuje stomatolog a gynekolog. Charitní pečovatelskou službu zajišťuje Oblastní charita Jihlava.\n\nObcí prochází silnice II. třídy č. 407 z Bohuslavic do Červeného Hrádku, č. 112 ze Zvolenovic do Želetavy a komunikace III. třídy č. 11271 do Krasonic. Dopravní obslužnost zajišťují dopravci ICOM transport a ČSAD Jindřichův Hradec. Autobusy jezdí ve směrech Dačice, Budeč, Želetava, Markvartice, Stará Říše, Telč, Řásná, Třebíč, Studená a Jihlava. Obcí prochází cyklistické trasy č. 5125 z Vystrčenovic do Zdeňkova a č. 5220 do Budíškovic, červeně značená turistická trasa z Telče do Krasonic a Naučná stezka Otokara Březiny.\n\nZákladní škola a Mateřská škola Nová Říše je příspěvková organizace zřizovaná městysem Nová Říše. Základní školu v roce 2014/2015 navštěvovalo 153 dětí. Mateřská škola má 3 třídy pro 70 dětí. Sídlí zde knihovna. Novoříšský kulturní spolek vznikl v roce 2003. Sbor dobrovolných hasičů Nová Říše vznikl v roce 1884, v roce 2014 měl 60 členů. Dále zde působí Základní organizace Českého zahradkářského svazu Nová Říše.\n\nPamátce bratrů Vranických je věnována expozice pod názvem Síň Pavla a Antonína Vranických v areálu kláštera v Nové Říši. Se zdejším klášterem je spjata také osobnost básníka Otokara Březiny, který na zdejší škole působil jako učitel v letech 1888-1901.\n\n\n\n\n"}
{"id": "61246", "url": "https://cs.wikipedia.org/wiki?curid=61246", "title": "Sojuz-Apollo", "text": "Sojuz-Apollo\n\nMise Sojuz-Apollo ( Экспериментальный полёт «Союз» — «Аполлон) (označováno především ve východních médiích), či Apollo-Soyuz Test Project (ASTP) (označováno ve především v západních médiích) byl první společný kosmický let Spojených států amerických a Svazu sovětských socialistických republik. Jedná se také o poslední let vesmírné lodi Apollo. Tento let měl velký politický význam. Během letu došlo k plánovanému spojení těchto lodí ve vesmíru.\n\nProgram, vycházející z dohody mezi prezidentem USA Richardem Nixonem a předsedou Rady ministrů SSSR Alexejem Kosyginem podepsané v Moskvě 24. května 1972, ukončil éru vesmírného závodu o dobytí Měsíce a začal slibovat mezinárodní spolupráci v kosmických programech obou kosmických velmocí.\n\nBěhem letu se uskutečnily i vědecké experimenty, jako třeba zastínění lodi Sojuz 19 lodí Apollo CSM-111 a tím vytvoření umělého zatmění slunce a tím pádem, vyfotografování sluneční koróny během tohoto zatmění. Tento let poskytl užitečnou praxi při spolupráci amerických astronautů se sovětskými, dále ruskými, kosmonauty, která se později osvědčila i při programech Shuttle-Mir či Mezinárodní vesmírná stanice.\n\nMise Sojuz-Apollo byla poslední pilotovanou misí Spojených států amerických před začátkem programu Space Shuttle. Byla to taky poslední mise z programu Apollo, která sice není v tomto programu zahrnuta, ale využívala nástroje používané v tomto programu.\n\nPro spojení obou lodí byl třeba speciální spojovací modul o hmotnosti 2112 kg ve tvaru válce, který sloužil především jako přechodová komora mezi loděmi, naplněnými odlišnou atmosférou o odlišných tlacích. Lodě Sojuz byly naplněny směsí dusíku a kyslíku při běžném tlaku, lodě Apollo používaly atmosféru čistého kyslíku o sníženém tlaku. Spojovací modul také zajistil kompatibilitu spojovacích uzlů a obsahoval navíc vědeckou aparaturu.\n\nVyzkoušení všech připravovaných úprav bylo smyslem letu Sojuzu 16 osm měsíců před společným letem.\n\nČlenové obou posádek při společném letu měli původně hovořit svým rodným jazykem, ale ještě před letem padlo rozhodnutí, že Američané budou hovořit rusky a Rusové anglicky. Rodilý mluvčí totiž lépe porozumí i neobratnému sdělení ve svém jazyce, naopak cizinec, který se jazyku učí krátce, nemusí rozumět hovorové řeči.\n\nKosmická loď ASTP Apollo se spojovacím modulem pro připojení k Sojuzu, který byl umístěný na místě, kde byl při letech Apollo 9 – 17 umístěn lunární modul. Funkce pilota lunárního modulu zde byla nahrazena pilotem spojovacího modulu. V katalogu COSPAR získala označení 1975-066A a byla poslední lodí Apolla ve vesmíru.\n\nPůvodně měl být pilot velitelského modulu John Swigert, který byl ale nahrazen za Branda, kvůli aféře se známkami při letu Apolla 15, přestože se jí Swigert přímo neúčasnil.\n\nKosmická loď Sojuz byla vybavená speciálním androgynním stykovacím zařízením. Podle COSPARu získala číslo 1975-065A.\n\n\nZ kosmodromu Bajkonur vystartoval 15. července 1975 Sojuz 19 ve 12:20 světového času (UTC) , kosmická loď Apollo odstartovala z mysu Canaveral přesně v 19:50 UTC. Raketa Saturn IB po startu zamířila k Sojuzu a 17. července 1975 v 16:12:30 UTC byl spojovací manévr úspěšně dokončen asi o šest minut dříve, než se očekávalo. Po spojení vesmírných lodí probíhaly především formální akce, jako například výměna vlaječek mezi posádkami, podepisování dokumentů a televizní přenosy, ale také předání semínek, která byla později zasazena ve dvou zemích.\n\nApollo se 19. července odpoutalo od Sojuzu a jeho úkolem bylo udělat umělé zatmění Slunce pozorovatelné ze Sojuzu. Apollo se vzdálilo od Sojuzu asi 200 metrů a po pořízení snímků sluneční koróny sovětskými kosmonauty se opět vrátilo zpět, a spojilo se s Sojuzem.\n\nDalší experiment, který měl zjistit koncentraci atomového kyslíku a dusíku v kosmickém prostoru, prováděla posádka Apolla, která vysílala ultrafialové paprsky k Sojuzu, na kterém bylo umístěno speciální zrcadlo. Odražené paprsky pak vzdalující se Apollo zachycovalo.\n\nSojuz po provedení experimentu přistál 21. července v 10:50 na pevnině. Apollo přistálo 24. července ve 21:18 na mořskou hladinu. Mise byla velkým technickým i politickým úspěchem. Jediný vážnější problém se stal kvůli chybě posádky Apolla při sestupové fázi, která způsobila tvrdší přistání na hladině a vnikání škodlivého oxidu dusičitého do kabiny. Kosmonauti se začali dusit, Brand ztratil na chvíli vědomí. Po přistání byli dopraveni na loď New Orleans s pomocí žabích mužů a vrtulníku. Nebyl nikdo zraněn, nicméně posádka musela strávit 14 dní ve vojenské nemocnici v Honolulu na Havajských ostrovech.\n\nProgram Sojuz-Apollo byl částečně inspirován filmem z roku 1968 \"Marooned\", ve kterém je posádka Apolla zachráněna ruskou kosmickou lodí. I když bylo vybavení vyvinuté pro Apollo-Sojuz Test Project pouze na jedno použití, dovolil NASA udržet pilotované lety po skončení letů na Měsíc a k vesmírné stanici Skylab. Protože Saturn IB a velitelský modul Apolla zbyly po zrušení dalších letů na Měsíc, byl Apollo-Sojuz Test Project jedním z nejlacinějších pilotovaných vesmírných programů, který kdy byl uskutečněn.\n\nHistorické podání rukou, obou velitelů lodí, se symbolicky odehrálo ve vesmírném prostoru nad řekou Labe. Tedy nad místem, kde si symbolicky podávali ruce američtí a sovětští vojáci, na konci druhé světové války.\n\nNa počest společného letu byla planetka objevená v roce 1977 sovětským astronomem Nikolajem Černychem pojmenována .\n\nNa čs. trhu se prodávaly cigarety s filtrem s dvojjazyčným nápisem Sojuz-Apollo a Apollo-Sojuz.\n\nZnak mise Apollo-Sojuz Test Project nosila americká posádka modrým plátem vlevo, aby se četla Apollo-Sojuz a sovětská posádka červeným plátem vlevo, aby se četla Sojuz-Apollo.\n\n"}
{"id": "61248", "url": "https://cs.wikipedia.org/wiki?curid=61248", "title": "Horní Újezd (okres Třebíč)", "text": "Horní Újezd (okres Třebíč)\n\nHorní Újezd (starší názvy též in villa Vgezd, ves Augezd, Ober Augezd) je obec ležící necelých 9 km jižně od města Třebíče. Nadmořská výška obce činí 490 metrů nad mořem. Obec patří do správního obvodu obce s rozšířenou působností Třebíč. Žije zde obyvatel.\n\nKatastr obce, jímž prochází rozvodí mezi Rokytnou a Štěpánovickým potokem, se rozkládá na okraji staré sídelní oblasti, která byla souvisle osídlena už od pravěku. V okolí je několik sídlišť z období neolitu (kultura s moravskou malovanou keramikou, jordanovská kultura (4000–3800 let př. n. l.)). Středohradištní sídliště (9.–10. stol. n. l.) v jihozápadní části katastru je nejstarším dokladem slovanského osídlení v okolí. Obec se poprvé písemně připomíná v roce 1243, kdy zde již byl farní kostel. Nedaleko obce byl již ve 14. století Újezdský mlýn, v 16. století byl postaven kostel svatých Petra a Pavla, ten byl pak v 18. a 19. století přestavěn.\n\nV letech 2006–2010 působil jako starosta Stanislav Renát, od roku 2010 tuto funkci zastává Iva Durdová.\n\nK památkám v obci patří farní kostel sv. Petra a Pavla s románským jádrem, gotickými úpravami a věží z počátku 16. století. Věžní zvon s motivem Madony s dítětem pochází z roku 1509. Kostel byl v 18. a 19. století přestavěn. Návrší u kostela je místem dalekého rozhledu. Západní část ohradní zdi kolem hřbitova pochází z konce 18. století.\n\nBoží muka z 18. století se nachází u silnice na Vacenovice. Padlé první světové války i padlé druhé světové války připomínají pomníky z let 1918 a 1945.\n\nJihozápadně od obce se na řece Rokytné nachází \"Újezdský mlýn\" připomínaný již ve 14. století.\n\nZ přírodních zajímavostí stojí za zmínku výskyt chráněného bramboříku nachového v trati \"Liští\" a jaterníku podléška u Újezdského mlýna.\n\n\n\n\n"}
{"id": "61249", "url": "https://cs.wikipedia.org/wiki?curid=61249", "title": "Delivered ex Ship", "text": "Delivered ex Ship\n\nDelivered ex Ship (zkratka DES, česky s dodáním z lodi) je mezinárodní doložka Incoterms.\n\nDoložka DES stanovuje, že kupující přebírá odpovědnost a rizika za doručené zboží v okamžiku, kdy mu prodávající dá zboží k dispozici na palubě lodi ve sjednaném přístavu, na obvyklém vykládacím místě, před jeho vykládkou. Povinností prodávajícího je, uvědomit kupujícího včas o předpokládaném dni příjezdu lodi, na níž je zboží naloženo a dodat mu včas konosament, vydací list, osvědčení o původu zboží, konzulární fakturu nebo další potřebné doklady, nebo mu případně poskytnout pomoc při obstarávání dokladů dalších vystavovaných v zemi nalodění či původu.\n"}
{"id": "61251", "url": "https://cs.wikipedia.org/wiki?curid=61251", "title": "DES", "text": "DES\n\nZkratka DES znamená:\n\n"}
{"id": "61252", "url": "https://cs.wikipedia.org/wiki?curid=61252", "title": "São Paulo", "text": "São Paulo\n\nSão Paulo je největší město Brazílie, nejbohatší a největší město Latinské Ameriky a celé jižní polokoule a sedmou největší metropolí na světě. São Paulo je hlavním městem stejnojmenného, nejlidnatějšího brazilského státu São Paula. Počet obyvatel se pohybuje nad 10 miliony, rozloha města dosahuje 1 523 km². Název města odkazuje na biblickou postavu, Pavla z Tarsu. Město silně ovlivňuje svůj region v oblasti financí, obchodu, umění a také zábavy. São Paulo je považováno za světové velkoměsto. Leží na řece Tiete.\n\nJe to město přistěhovalců a soužití desítek etnických skupin. V aglomeraci tohoto města žije více než 22 miliónů lidí, z nichž mnozí jsou potomky dávných italských či japonských přistěhovalců. Sao Paulo je městem imigrantů. Některé městské čtvrti mají silně národnostní charakter – Liberdade je asijská, Bala Vista a Bixiga jsou italské, Bom Retir je stará židovská čtvrť, velká arabská komunita je kolem Rua 25 de Marco.\n\nJihovýchodně od centra města leží ulice mrakodrapů – Avenida Paulista. V přilehlém okolí je koncentrováno nejvíce dobrých restaurací, kaváren a nočních klubů ve městě. Díky nim bývá Sao Paulo někdy nazýváno „tropickým New Yorkem“. Na Avenida Paulista se nachází také Museu de arte de Sao Paulo, které vlastní sbírku uměleckých děl od světových malířů, jako je Rembrant, Rubens, Renoir a další, a také vynikající díla brazilského malířství. Vstup do muzea je zdarma. Mezi zajímavosti patří i Parque do Ibirapuera. Park navrhl známý architekt Oscar Niemeyer spolu s designerem Burle Marxem. Je tu několik muzeí, planetárium a také japonský pavilon. Je tu známý obelisk a Monumento ás Bandeiras.\n\n\n"}
{"id": "61257", "url": "https://cs.wikipedia.org/wiki?curid=61257", "title": "Pedogeografie", "text": "Pedogeografie\n\nPedogeografie, nebo též geografie půd, je dílčí věda fyzické geografie. Úzce souvisí s pedologií, se kterou se prolíná vzájemně doplňuje. Zabývá se především studiem prostorového rozmístění jednotlivých půdních typů a druhů na Zemi. Pedosféru studuje jako součást krajinné sféry a zabývá se též jejími vztahy s ostatními geosférami. Zakladatelem pedogeografie je ruský geograf, geolog a pedolog Vasilij Vasiljevič Dokučajev.\n\n"}
{"id": "61258", "url": "https://cs.wikipedia.org/wiki?curid=61258", "title": "Fabule", "text": "Fabule\n\nFabule (z latinského \"fabula\" – vyprávění, bajka) je příhoda, o které se vypravuje v literárním díle, jeho souhrn událostí nebo dějový půdorys. Fabuli si čtenář sestavuje až dodatečně po přečtení díla a v jeho vědomí se vytváří protiklad mezi fabulí a syžetem.\n\nOdtud také fabulace, vyprávění smyšlených, fantazijních příběhů, někdy spojené s přesvědčením, že se skutečně staly. Pojem se užívá také v psychiatrii.\n"}
{"id": "61259", "url": "https://cs.wikipedia.org/wiki?curid=61259", "title": "Syžet", "text": "Syžet\n\nSyžet (z francouzského \"le sujet\" – námět, látka, téma) je způsob, jakým jsou v literárním díle uspořádány tematické složky (tj. děj, postavy, vypravěč, prostředí) a jak jsou ztvárněny informace o fabuli: mohou být např. seřazeny v časové následnosti (\"Babička\" Boženy Němcové) nebo podávány s časovými inverzemi, tj. „na přeskáčku“ (Řezáčovo \"Rozhraní\"), případně se u složité fabule mohou různě proplétat (Čapkův \"Povětroň\"). Důraz může být položen na děj (Stevensonův \"Poklad na ostrově\" a dobrodružná literatura vůbec), na postavy a jejich charakter (v psychologickém románu) nebo na prostředí (v románových kronikách).\n\n"}
{"id": "61260", "url": "https://cs.wikipedia.org/wiki?curid=61260", "title": "Zinédine Zidane", "text": "Zinédine Zidane\n\nZinédine Zidane (* 23. června 1972, Marseille) je bývalý francouzský fotbalový záložník a reprezentant alžírského původu, později fotbalový trenér. Všeobecně je považován za jednoho z nejlepších fotbalistů historie, s francouzským národním týmem je mistrem světa i Evropy. Pelé ho roku 2004 zařadil mezi 125 nejlepších žijících fotbalistů. Od ledna 2016 do 31. května 2018 byl trenérem Realu Madrid.Po neúspěšné sezóně 2018/19 Los Blancos se rozhodl do klubu vrátit a od léta 2019 je opět hlavním trenérem Realu Madrid.\n\nS fotbalem začínal v klubu AS Cannes, kde hrál v juniorských kategoriích a později i v A-týmu. V roce 1992 měl přestoupit do anglického týmu Newcastle United FC, tehdejší trenér ho ale odmítl, Zidane prý nebyl dost dobrý, aby hrál Premier League. Proto přestoupil do jiného francouzského týmu – FC Girondins de Bordeaux.\n\nV Bordeaux strávil \"Zizou\" 4 sezóny. Zaujal i trenéra francouzské reprezentace a v roce 1994 debutoval za A-mužstvo Francie. Po EURU 1996, kde skončila Francie třetí, přestoupil do italského týmu Juventus FC.\n\nV Juventusu se ihned po příchodu stal klíčovým hráčem, za 5 let zde vyhrál dvakrát nejvyšší italskou ligu, zahrál si dvakrát finále Ligy mistrů UEFA, v roce 1997 ale jeho tým prohrál s Borussií Dortmund, v roce 1998 pro změnu s Realem Madrid. Rok 1998 pro něj byl zlomový, Juventus vyhrál italskou ligu, zahrál si finále Ligy mistrů UEFA a s Francií vyhrál mistrovství světa, které probíhalo právě ve Francii. Na konci roku vyhrál Zlatý míč za nejlepšího fotbalistu Evropy za rok 1998.\n\nDo Realu Madrid přišel v roce 2001 z Juventusu Turín. Za jeho přestup zaplatil Real 66 miliónů dolarů a stal se do té doby nejdražším hráčem na světě. Hned v první sezóně vyhrál s Realem Ligu mistrů, proslavil se v ní hlavně gólem ve finále proti Bayeru Leverkusen. O rok později v Realu vyhrál španělskou La Ligu. V Realu skončil v roce 2006, po Mistrovství světa 2006 v Německu, kde Francie skončila druhá, se rozhodl ukončit kariéru.\n\nEURO 1996 byl Zidaneho první velký turnaj, Francie v něm skončila třetí, když v semifinále prohrála s Českou republikou na penalty 5:6. Zidane svoji penaltu v rozstřelu proměnil.\n\nMistrovství světa ve fotbale 1998 se konalo ve Francii, která celý turnaj i vyhrála. Zidane byl vyhlášen jako nejlepší hráč turnaje a díky tomu vyhrál i Zlatý míč. Francie ve finále porazila Brazílii 3:0, sám Zidane ve finále vstřelil 2 góly.\n\nEURO 2000 se konalo v Belgii a Nizozemsku. Francie tento turnaj vyhrála, ve finále porazila Itálii. Stejně jako před 2 roky byl Zidane vyhlášen hráčem turnaje. Finále v Rotterdamu rozhodl útočník David Trézéguet v prodloužení. Zidane byl také zvolen do All-Stars turnaje.\n\nOd Francie se na tomto turnaji očekávalo hodně, tým galského kohouta ale vypadl už v základní skupině. Turnaj, který se konal v Japonsku a v Jižní Koreji, vyhrála Brazílie, která ve finále porazila Německo. Francie ve skupině podlehla Senegalu a Dánsku, jediný bod uhrála s Uruguayí.\n\nZúčastnil se Mistrovství Evropy 2004, kam jej nominoval trenér Jacques Santini. V prvním ostře sledovaném utkání s rivalem Anglií dokázal dvěma góly v nastaveném čase (první z přímého kopu a druhý z pokutového kopu) zvrátit nepříznivý stav na konečných 2:1. Proti Chorvatsku se gólově neprosadil, v zápase se zrodila remíza 2:2. Zato se střelecky prosadil v posledním zápase v základní skupině B proti Švýcarsku, kde vsítil první branku (výhra 3:1). Ve čtvrtfinále s Řeckem nedokázal se svými spoluhráči najít recept na pozornou řeckou defenzivu, Francie podlehla pozdějšímu vítězi šampionátu 0:1.\n\nPo sezoně 2005/06 skončil Zidane s fotbalem v Realu, na Mistrovství světa 2006 v Německu se Francie probojovala až do finále, kde podlehla Itálii na penalty. Zidane se ve finále postaral o jeden z nejvýraznějších momentů své kariéry, když v nastaveném čase udeřil Itala Marca Materazziho hlavou do hrudi, za což byl vyloučen.\n\nV sezóně 2013/14 vedl Real Madrid Ital Carlo Ancelotti. Ancelotti si vzal Zidaneho do týmu jako jeho asistenta. V této sezóně vyhrál Real Ligu mistrů, když ve finále porazil městského rivala Atlético Madrid, v poslední minutě srovnal stav zápasu Sergio Ramos, v prodloužení vstřelili góly Gareth Bale, Marcelo a Cristiano Ronaldo. V této sezoně taktéž Real vyhrál Copa del Rey. Po úspěšné sezóně jako asistent převzal \"B-tým\" Realu, takzvaný Real Madrid Castilla.\n\nV sezoně 2013/14 Castilla sestoupila z druhé ligy do třetí, Zidaneho cíl v nadcházející sezóně 2014/15 byl tedy jasný: Měl se vrátit zpět do druhé ligy. Jeho tým nakonec skončil čtvrtý, což na postup nestačilo, přesto však byl Florentino Peréz, prezident Realu, se Zidaneho hrou spokojen a nechal ho trénovat Castillu i další sezónu.\n\nPo sezóně 2014/15 byl odvolán od A-týmu Realu trenér Carlo Ancelotti a na jeho místo nastoupil Španěl Rafael Benítez. Po nevydařeném podzimu 2015 byl na začátku roku 2016 odvolán a jeho funkci převzal právě Zidane. První zápas pod jeho vedením proti Deportivu La Coruňa vyhrál Real Madrid vysoko 5:0. V osmifinále Ligy mistrů UEFA porazil jeho tým AS Řím 4:0. Po odchodu Benitéze bylo jasné, že Real Madrid v této sezóně La Ligu nevyhraje, proto pro Zidaneho má být prioritou právě milionářská Liga mistrů. Čtvrtfinálový los Champions League udělil Realu německý tým VfL Wolfsburg. První zápas Zidaneho tým ale nezvládl, prohrál v Německu 0:2. O týden později ale Real Madrid vyhrál 3:0 díky hattricku Portugalce Cristiana Ronalda. Zidaneho tým dotáhl v La Lize ztrátu Realu na Barcelonu z 13 bodů na pouhý jediný bod a oživil tak šanci, že by Real Madrid mohl vyhrát i domácí ligovou soutěž. To se nakonec nepodařilo, přesto ale Zidane vyhrál ve své první sezóně jako kouč Ligu mistrů, v semifinále vyřadil Manchester City FC a ve finále jeho tým porazil na penalty městského rivala Atlético Madrid. Zidane svůj úspěch zopakoval a s Realem Madrid přepsal historii, a to hned dvakrát. Vyhrál totiž s Realem Madrid Ligu mistrů 3x za sebou. Po triumfu nad Atléticem Madrid v roce 2016 přidal vítězství ve finále LM nad Juventusem Turín v roce 2017 a v roce 2018 porazil ve finále milionářské soutěže Liverpool FC. Jak se ukázalo o několik dnů později, byl to jeho poslední zápas na trenérské lavici španělského velkoklubu. Zidane 31. 5. 2018 oznámil rezignaci na post trenéra Realu Madrid.\n\nFC Girondins de Bordeaux\n\nJuventus FC\n\nReal Madrid\n\n\nReal Madrid\n\n\n\n"}
{"id": "61266", "url": "https://cs.wikipedia.org/wiki?curid=61266", "title": "Stylistika", "text": "Stylistika\n\nStylistika je nauka o slohu. Pojednává o jeho podstatě, jeho druzích, o slohové výstavbě jazykových projevů (textů) a o slohovém rozvrstvení jazykových prostředků.\n\nZkoumá způsob výstavby jazykového projevu (komunikátu), tj. způsob zpracování obsahu a využití jazykových prostředků (výběr, uspořádání v celek). Po stránce jazykové závisí slohová vytříbenost zejména na vhodném výběru slov, na plynulé stavbě vět a na jejich spojení v souvislý text.\nSlohotvorní činitelé jsou souhrnem komunikativních podmínek v jedinečné komunikační situaci, existují 2 typy:\n\nObjektivní slohotvorní činitelé se dále dělí na\n\n\n\n\n"}
{"id": "61291", "url": "https://cs.wikipedia.org/wiki?curid=61291", "title": "Mongolské invaze do Japonska", "text": "Mongolské invaze do Japonska\n\nMongolské invaze do Japonska (: 元寇, \"Genkó\") v letech 1274 a 1281 byly, i přes svůj neúspěch, historické události prvořadého významu. Tyto pokusy o invazi patří mezi nejslavnější události japonských dějin a vzhledem k tomu, že pomohly zastavit územní expanzi Mongolské říše, patří bezesporu i k významným událostem dějin světových.\n\nOdkazy na ně můžeme i dnes najít v mnoha uměleckých dílech. Jsou to nejstarší události, se kterými se pojí výraz \"kamikaze\" („božský vítr“). Za posledních více než 1500 let bylo Japonsko právě v té době nejblíže možnému dobytí nepřátelskými vojsky (s výjimkou konce druhé světové války).\n\nKublajchán se stal čínským císařem v roce 1259 a roku 1264 ustanovil hlavním městem Peking. Korea byla brzy přinucena podvolit se mongolské nadvládě. O dva roky později Kublajchán vyslal své emisary do Japonska. Požadoval, aby se Japonci podřídili jeho nadvládě nebo čelili invazi. V roce 1268 poslal druhou skupinu vyslanců, ale stejně jako ta předchozí, se vrátila s nepořízenou. Obě skupiny vyslanců se setkaly s Činzei Bugjóem neboli \"Pověřencem pro obranu Západu\", který jejich požadavky postoupil šógunovi v Kamakuře a císaři v Kjótu. Poté si ještě obě strany vyměnily množství vzkazů přes korejské posly a mongolské vyslance. Bakufu (šógunova vláda) přikázala všem, kteří měli v držení léna na ostrově Kjúšú (oblast nejbližší ke Koreji, a tedy nejpravděpodobnější cíl útoku), aby se tam vrátili a vojenským silám na Kjúšú, aby se přesunuly na západ a dále tak posílily možná místa vylodění. Navíc byly organizovány velké bohoslužby a řešení běžných vládních problémů bylo odloženo až na dobu po překonání krize.\nKublajchán chtěl začít válku už v roce 1268, ale zjistil, že mu Korejci v té době nebyli schopni poskytnout dostatečnou armádu a loďstvo. V roce 1273 poslal do Koreje část vojska jako předvoj, ale to nebylo schopné se zásobovat z místních zdrojů a muselo se vrátit do Číny pro zásoby. Nakonec roku 1274 mongolské loďstvo vyplulo s asi 15 000 mongolskými a čínskými vojáky a 8 000 korejskými válečníky na 300 velkých a 400 až 500 menších plavidlech. Snadno dobyli ostrovy Cušima a Iki a 19. listopadu přistáli v zátoce Hakata, blízko Dazaifu, starobylého administrativního centra ostrova Kjúšú. Následující den se strhla bitva Bun'ei (文永の役), také známá jako „(První) bitva v zátoce Hakata“. Mongolové měli vyspělejší zbraně i taktiku, ale byli přečísleni japonskými obránci, kteří se připravovali na útok měsíce dopředu a kteří dostali posily v okamžiku, kdy se dozvěděli o ztrátě Cušimy a Iki. Bitva trvala celý den a až noční bouře přesvědčila Mongoly, aby se stáhli.\n\nOd roku 1275 \"bakufu\" zvýšila své úsilí v přípravě obrany proti druhé invazi, o které se domnívala, že je nevyhnutelná. Byla vylepšena organizace samurajů na Kjúšú a vybudovány pevnosti a další obranné stavby na místech vhodných k vylodění (včetně Hakaty). Mezitím se korejský král mnohokrát snažil vyjednávat s Mongoly a odrazoval je od dalších pokusů obsadit Japonsko.\nNa jaře 1281 byla mongolská čínská flotila zdržena problémy se zásobováním a obsazením velkého množství lodí, které měla. Jejich korejská flotila vyplula, utrpěla těžké ztráty u Cušimy a vrátila se zpět. V létě kombinovaná korejsko-čínská flotila obsadila Ikišimu a pokračovala ke Kjúšú. Tam přistála na několika oddělených místech. V několika jednotlivých střetnutích, společně známých jako bitva Kóan (弘安の役), nebo také „Druhá bitva v zátoce Hakata“, byly mongolské síly vrženy zpět na jejich lodě. Poté dnes slavný \"kamikaze\", silný tajfun, bičoval pobřeží Kjúšú po dva dny a potopil většinu mongolských lodí. Zdá se, že k obrovským ztrátám při tajfunu přispěl i fakt, že pracovníci čínských loděnic odvedli tak nekvalitní práci, že to až hraničilo s důmyslnou sabotáží, a že do flotily byly zařazeny i říční lodě nevhodné pro plavbu po moři.\n\nKublajchán se chtěl pokusit o invazi do Japonska ještě jednou v roce 1286, ale nedostatek zdrojů pro takový pokus mu v tom zabránil.\n\nV samotném Japonsku celonárodní reorganizace potřebná k odražení Mongolů vyčerpávala všechny ekonomické a vojenské zdroje. Útoky také poskytly \"bakufu\" výmluvu, proč si uchovala moc nad celou zemí a nepředala ji zpět císaři. Ještě několik dalších let pokračovalo posilování obrany Kjúšú a mnoho vojenských opatření zůstalo v platnosti delší dobu.\n\nI když to není přijímáno všeobecně, mnozí odborníci dnes věří, že počty bojovníků na obou stranách byly mnohem nižší než se tradičně uvádí. Mnoho odborníků si také myslí, že Japonci byli schopni odrazit nájezdníky i bez přispění šťastného (a známého) \"kamikaze\".\n\n\n"}
{"id": "61313", "url": "https://cs.wikipedia.org/wiki?curid=61313", "title": "Bitevní loď", "text": "Bitevní loď\n\nBitevní loď je označení pro nejsilnější (co se týče pancíře a hlavně výzbroje) válečné lodě své doby. Toto označení se používá pro lodě v období 19. – 20. století. Vrchol vývoje těchto lodí nastal v období první a druhé světové války. Během druhé světové války byl však jejich význam potlačen rozvojem letectva.\n\nBitevní lodě byly vyvíjeny především k likvidaci nepřátelských plavidel, byly ale také užívány k ostřelování pobřeží.\n\nJako bitevní loď byla původně označována řadová loď – desítkami děl vyzbrojená plachetnice, používající taktiku útoku v řadě. Od druhé poloviny 19. století se začaly řadové lodě opatřovat pancířem a parními stroji. Stará bronzová zepředu nabíjená děla s hladkou hlavní nemohla prorazit pancéřové desky, a tak bylo nutno vyvinout silnější kanóny. Takovýchto těžších děl mohla nést loď mnohem menší množství, vznikla tedy otázka jak nejlépe umístit tuto omezenou výzbroj. 60.-90. léta 19. století lze označit jako léta hledání nejvýhodnějšího typu bitevní lodi. Vznikaly v rychlém sledu lodě kasematové, s děly umístěnými v bočních kasematech, jež jim umožňovaly větší palebné pole, barbetové lodě, na nichž byla děla umístěna na palubě v ose lodi nad pancéřovou barbetou, věžové lodi až nakonec vznikla univerzální bitevní loď přelomu 19. a 20. století.\n\nTyto lodě se dnes označují jako predreadnoughty. Měly výtlak přibližně 15 000 t, nesly čtyři těžká děla ve dvou dvojitých věžích, ráže těchto děl byla obvykle 305 mm (12´´). Dále nesly 8 až 12 středních děl, nejčastěji ráže 152 mm a pak množství lehčích děl a kulometů k odrážení torpédových útoků. Byly silně pancéřované, boční pancíř dosahoval síly až 280 mm, rychlost se obvykle pohybovala kolem 18 uzlů.\n\nPredreadnoughty se účastnily dvou významných konfliktů, španělsko-americké války a rusko-japonské války. Právě zkušenosti z rusko-japonské války podnítily další vývoj bitevních lodí. Ukázal se význam těžkého dělostřelectva a rychlosti v námořní bitvě.\n\nPrvní lodí nového druhu byl britský HMS \"Dreadnought\" spuštěný roku 1906, podle nějž se nazývají všechny obdobné bitevní lodě dreadnoughty. Hlavní novinkou bylo umístění pěti dvouhlavňových dělových věží na této lodi. Boční salvu mohlo pálit sice jen osm těžkých děl, ale přesto to znamenalo dvojnásobnou palebnou sílu oproti všem starším plavidlům. Dále se mírně zvedla rychlost na 22 uzlů. Pancéřování setrvalo přibližně na stejné úrovni.\nStále větší a stále silnější dreadnoughty začaly stavět všechny námořní velmoci, výtlak stoupal až na 35 000 tun, ráže děl až na 381 mm. Tyto bitevní lodě byly hlavní námořní silou první světové války. Bitevní loď byla zranitelná minami, musela mít doprovod torpédoborců a lehkých křižníků proti ponorkám a torpédovkám.\n\nPo válce bylo ještě dokončeno několik válečných projektů jako např. třída amerických lodí \"Colorado\" s děly ráže 406 mm. Poté ale Washingtonská konference z roku 1922 zastavila stavbu bitevních lodí na 15 let, tedy do roku 1936.\n\nDruhé světové války se účastnila jednak plavidla postavená za první světové války a těsně po ní, která byla v meziválečném období modernizována a moderní bitevní lodě, stavěné těsně před a v průběhu války. Tyto kolosy dosahovaly výtlaku až 64 000 t, délky téměř 270 m a rychlosti mezi 28 a 33 uzly. Výzbroj tvořilo nejčastěji osm až deset 356mm až 460mm děl umístěných nejčastěji ve dvou- až čtyř- hlavňových věžích (třída King George V), dále kolem 12 středních děl ve věžích na bocích a množství lehkých protiletadlových děl. Ale ani silná protiletecká výzbroj skládající se z desítek děl nejrůznějších ráží nedokázala zajistit dostatečnou obranu proti leteckým útokům. Přesto byl jeden z hlavních úkolů bitevních lodí ke konci války doprovod a protiletadlová ochrana letadlových lodí.\n\nPo druhé světové válce stavba bitevních lodí končí, jejich vůdčí úlohu přebírají letadlové lodě.\n\nBitevní lodě přeživší válku byly postupně vyřazovány a šrotovány v průběhu 50. a 60. let. Jedinou výjimkou jsou americké lodě třídy \"Iowa\", které prošly rozsáhlou modernizací a účastnily se války ve Vietnamu i Perském zálivu. V obou válkách už se ale neúčastnily námořních bojů. I tyto lodi však už byly vyřazeny ze služby a dnes slouží pouze jako plovoucí muzea. Pouze USS Iowa kotví v Suisan Bay u San Francisca v rezervě.\n\n\n"}
{"id": "61328", "url": "https://cs.wikipedia.org/wiki?curid=61328", "title": "Horní Vilémovice", "text": "Horní Vilémovice\n\nHorní Vilémovice ( , dříve uváděny jako \"Horní Vilímovice\") jsou obcí ležící severně od města Třebíče. Nadmořská výška obce je 590 metrů nad mořem. Obec patří do správního obvodu obce s rozšířenou působností Třebíč. Žije zde obyvatel. První zmínka o obci pochází z roku 1360. Nedaleko od obce pramení Klapovský potok.\n\nV roce 1360 je obec zmiňována v majetku Víta z Vilímovic. V roce 1556 ves spojena s třebíčským panstvím. V témže roce 1556 se uvádějí tři láníci: Mach Nováčků, Jan Jašů a Jíra Kobáč. V lánovém rejstříku z roku 1675 jsou uvedeni 4 svobodní sedláci: Martin Krčál, Jan Hňup, Pavel Jaša a Matyáš Krčál.\n\nV roce 1750 se ve Vilímovicích připomínají 4 svobodní dvořáci – Martin Krčál, Pavel Jaša, Matěj Nečas a Jan Hňup, kteří používali své vlastní pečeti. V roce 1788 byl dostavěn evangelický kostel, roku 1902 k němu byla přistavěna věž. V roce 1850 se obec nazývala Horní Vilímovice (německy Ober Willimowitz) a měla 193 obyvatel. V roce 1894 zde byla zřízená obecná škola a v roce 1898 zde byl zřízen hasičský sbor. Nejstaršími obyvateli je rod Jašů, který zde sídlí již přes 400 let a to zřejmě již od roku 1538, kdy (15. 5.) zakoupil dvůr ve Vilímovicích za 67 kop. gr. Jan Jaša od Martina Hrachovce.\n\nV letech 1998–2006 působila jako starostka Bohuslava Koukalová, od roku 2006 tuto funkci zastává Vlastimil Caha.\n\n\n\n\n"}
{"id": "61338", "url": "https://cs.wikipedia.org/wiki?curid=61338", "title": "Multiplexování", "text": "Multiplexování\n\nMultiplexování je v elektronice, telekomunikacích a počítačových sítích termín popisující proces, ve kterém je více analogových signálů nebo digitálních datových toků kombinováno do jednoho signálu. Cílem je co možná nejefektivnější využití daného přenosového média. Zařízení provádějící multiplexování se nazývá multiplexor (MUX) a zařízení provádějící převod signálu zpět na jednotlivé signály se nazývá demultiplexor (DEMUX).\n\nDva nejzákladnější druhy multiplexování je časový multiplex (TDM – Time Division Multiplexing) a frekvenční multiplex (FDM – Frequency Division Multiplexing). V telekomunikačních aplikacích, využívajících jako médium optické vlákno, se FDM označuje jako WDM (Wavelength Division Multiplexing), tedy vlnový multiplex.\n\nPro zpracování datových toků o nestejné přenosové rychlosti je výhodné použít „statistické multiplexování“. Příkladem jsou paketové sítě. Data jsou rozdělena do mnoha fragmentů, paketů, které obsahují kromě užitečných dat také informace o odesílateli a příjemci, na základě kterých jsou směrovány napříč přenosovou sítí, aniž by byly vázány na konkrétní přenosovou cestu.\n\nU bezdrátové komunikace lze také využít multiplexování různými polarizacemi signálu.\n\nU digitálního zpracování signálu přichází v úvahu také kódový multiplex (CDMA – Code Division Multiple Access), kde různé signály používají odlišné kódy přenášených informací. Lze také využít ortogonální multiplex s frekvenčním dělením (OFDM – Orthogonal frequency-division multiplexing).\n\n"}
{"id": "61339", "url": "https://cs.wikipedia.org/wiki?curid=61339", "title": "Bitva u Lipska", "text": "Bitva u Lipska\n\nBitva u Lipska (známá též jako Bitva národů) byla rozhodující a největší bitva napoleonských válek. Odehrála se ve dnech 16. října až 19. října 1813 u německého Lipska. Po porážce Napoleonovy Grande Armeé, během ruského tažení byly nejlepší Napoleonovy jednotky vyhlazeny a nejpočetnější armáda světa téměř přestala existovat. Napoleonovi spojenci Rakousko, Prusko, a Švédsko přešli na ruskou stranu a následně rozdrtili v té době už podstatně slabší armádu francouzského císaře Napoleona. Ten krátce poté rezignoval a byl umístěn ve vyhnanství na ostrově Elba. Koaličním vojskům velel kníže Karel Filip Schwarzenberg, autorem spojeneckých plánů byl náčelník jeho štábu Josef Václav Radecký z Radče. (V průběhu bitvy ovšem modifikovaných podle cara Alexandra a knížete Volkonského, protože původní plán by skončil neúspěchem a porážkou koaličních sil) \n\nCarův úsudek se ukázal jako správný, akce ruských jednotek a jednotek generála Blüchera se ukázaly být stěžejní při zastavení masivního francouzského útoku na jihu u Gulden Gossy, na tom samém místě kde car předpovídal hlavní útok Francouzů. Zatímco na počátku bitvy podle původního Schwarzenbergova plánu rakouské jednotky u řekly Pleissy neuspěly. Car Alexandr přesvědčil Schwarzebrga k vypracování nového plánu, díky němuž později společné akce Rusů, Rakušanů a Prusů vedly k obklíčení a zničení většiny napoleonských sil. \n\nBitva začala 16. října útokem 78 000 spojeneckých vojáků z jihu a 54 000 ze severu, Napoleon měl větší množství své armády na jihu. Spojenecký útok nebyl příliš úspěšný a byl přinucen ustoupit, ale ani Napoleonovy oddíly nebyly schopné prolomit přesilu na protivníkově linii. Výsledkem prvního dne bojů byl pat.\n\nNásledující den byl v celku klidný, protože obě strany organizovaly svoje posily. Francouzi posílili o 14 000 mužů zatímco spojenci o 145 000.\n\n18. října spojenci zahájili masívní ofenzívu na všech frontách, jejímž výsledkem byla devítihodinová řež a těžké oboustranné ztráty. Když Napoleon viděl, že bitva je ztracená, zahájil v noci z 18. na 19. ústup přes řeku Elster. Vše šlo dobře, až do ranních hodin, kdy kvůli chybě sapérů došlo k předčasnému zničení mostu (jediná volná cesta k úniku). Několik tisíc mužů bylo odříznuto. Někteří se snažili přeplavat přes rozvodněnou řeku a zaplatili za to životem. Mezi nimi byl také maršál (jmenován právě předešlého dne) francouzského císařství, polský kníže Poniatowski, bratranec vítězného Karla Schwarzenberga. Zbytek zachránivší se armády ustupoval směrem k Francii.\n\n"}
{"id": "61340", "url": "https://cs.wikipedia.org/wiki?curid=61340", "title": "Bitva národů", "text": "Bitva národů\n\nBitva národů je pojem s několika významy:\n\n"}
{"id": "61341", "url": "https://cs.wikipedia.org/wiki?curid=61341", "title": "V-styl", "text": "V-styl\n\nV-styl je moderní typ techniky skoku na lyžích. \n\nV-styl je zdokonalením staršího paralelního stylu. Zatímco dříve měli skokani lyže při skoku rovnoběžně, při V-stylu skokan po odrazu přejde do postavení, kdy lyže tvoří písmenko „V“. \n\nV-styl prosadil švédský skokan Jan Boklöv. Začal jej používat v roce 1985, ale od rozhodčích, kteří vyžadovali paralelní styl, dostával vysoké bodové srážky. Jeho V-styl byl považován za nepohledný a špatný. Jenže Boklövův styl měl i tak výsledky. I přes nepřízeň stylových rozhodčích 10. prosince 1988 vyhrál v Thunder Bay svůj první závod světového poháru a nakonec vyhrál i celý ročník světového poháru. \n\nNásledné testy aerodynamiky prokázaly, že při V-stylu vzduch zvedá lyže o 28 procent více. Skok s V-stylem je také bezpečnější. Mezinárodní lyžařská federace přestala časem V-styl penalizovat a během pár let byl paralelní styl zapomenut. Již v roce 1992 V-styl dominoval.\n\nJan Boklöv byl bezpochyby hlavním průkopníkem V-stylu, avšak podobný styl měli dříve či ve stejné době i jiní skokani. V Polsku to byl koncem šedesátých let Mirosław Graf, v Česku skákal „véčkem“ Jiří Malec, Boklövův současník.\n\n\n"}
{"id": "61343", "url": "https://cs.wikipedia.org/wiki?curid=61343", "title": "Michail Tuchačevskij", "text": "Michail Tuchačevskij\n\nMichail Nikolajevič Tuchačevskij (, , – 12. června 1937) byl ruský a posléze sovětský vojenský velitel. Na přelomu 20. a 30. let 20. století byl hlavní motor reforem Rudé armády. Je považován za jednoho z nejschopnějších velitelů Rudé armády (i když o míře jeho schopností ve srovnání se zahraničím se vedou spory). Byl nazýván \"Rudým Napoleonem\". Každopádně byl mnohem schopnější, než jeho nástupci řídící vývoj a reformy Rudé armády, maršálové Vorošilov a Kulik. Stal se jednou z nejznámějších obětí Stalinovy Velké čistky.\n\nNarodil se ve Smolensku na západ od Moskvy v rodině aristokratů polského původu. V roce 1914 dokončil studia na vysoké škole a připojil se ke strážnímu pluku. Během první světové války dostal několik vyznamenání za odvahu v bitvách. V únoru 1915 byl zajat Němci. Čtyřikrát utekl z tábora, potom jej jako nepolepšitelného zavřeli do ingolstadtské pevnosti, kde se mimo jiné setkal s Charlesem de Gaullem. Jeho pátý útěk byl úspěšný, do Ruska se vrátil v roce 1917. Po bolševické revoluci se připojil k bolševikům. Díky tomu se stal důstojníkem Rudé armády a rychle postupoval na stupnici vojenských hodností díky svým vojenským schopnostem.\nBěhem ruské občanské války byl zodpovědný za obranu Moskvy. Lev Trockij mu svěřil do rukou velení Páté armády. Vedl kampaň, jejímž cílem bylo dobytí Sibiře z rukou admirála Alexandra Kolčaka, poté se podílel na tažení proti generálu Antonu Děnikinovi na Krymu.\n\nVelel Rudé armádě během rusko-polské války v roce 1919–1921. Probil se až k Varšavě, kde však byla jeho vojska zcela zničena polskými jednotkami vedenými maršálem Piłsudskim. Během této války se poprvé dostal do sporu se Stalinem. Nejdříve se spolu přeli o jednotky, neboť Stalin velel útoku na Lvov a protože úkol zvládal jen těžko, odebíral na základě své politické funkce jednotky Tuchačevského skupině útočící na Varšavu. Po bitvě se navzájem obviňovali ze zavinění neúspěchu ve válce, prohra v bitvě o Varšavu se ukázala být rozhodující. Tuchačevskij byl kritizován za to, že neměl dostatečnou kontrolu nad svými jednotkami a že připustil obklíčení a zničení svého uskupení. Sám pak namítal, že si nemohl z politických důvodů vybrat vhodné velitele svých divizí a poukazoval na to, že Stalin svévolně a bez jeho vědomí odebral jeho levému křídlu Buďonného jízdní armádu a kriticky je tak oslabil (průlom na této části bojiště pak rozhodl bitvu). Zde vzniklo nepřátelství mezi Stalinem a Tuchačevským, které zřejmě nikdy neskončilo. Na druhé straně všechny tyto okolnosti nemohou popřít fakt jeho vlastního hrubého selhání, když u Varšavy slepě nakráčel do pasti, kterou mu Piłsudski nastražil, a prakticky po celou dobu postupoval přesně podle jeho plánů a předpokladů. \n\nPo porážce u Varšavy se ještě pokoušel zvrátit situaci, jeho narychlo nově utvořená armáda však byla rozdrcena v bitvě na řece Němen a bolševické Rusko bylo přinuceno požádat nejprve o příměří a posléze i o mír za splnění polských podmínek. Po občanské válce Tuchačevského jednotky s velkou krutostí potlačily některé rolnické rebelie v zemi a zejména pak rozdrtily povstání v Kronštadtu (1921).\n\nV letech 1925–1928 byl hlavou výboru Rudé armády a jako zástupce komisaře pro obranu. Snažil se přetvořit Rudou armádu v dobře fungující, profesionální vojsko a napsal několik teoretických knih o moderním válečnictví, zejména o tankové válce, v nichž stavěl na podobných základech jako britská a německá tanková škola. Ovšem po celou tuto dobu, i v následujících letech musel překonávat odpor staré školy a amatérů: zejména Vorošilova, Buďonného a Kulika.\n\nV roce 1931 mu byla svěřena hlavní role při reformě armády a vojenství. Snažil se prosadit své moderní pojetí vojenské strategie a způsobu nasazení tanků a letectva. Prosazoval taktiku „hloubkových operací“ vytvořenou jeho blízkým přítelem, V. Triandafillovem (zahynul v roce 1931 při leteckém neštěstí). Tato taktika v průběhu 2. světové války výrazně přispěla k zničení nacistických vojsk. Byl velkým propagátorem a teoretikem v oblasti tankové války. Jako náčelník zbrojní komise provedl zásahy do modernizace a výzbroje Rudé armády, které podstatně rozšířily tanková vojska (v době jeho nástupu do této funkce v roce 1932 Rudá armáda disponovala 4 000 tanky, v roce 1936 již 10 000 tanky). Společně s J. Jakirem vytvořil první výsadkové jednotky na světě (poprvé představeny na vojenském cvičení na Ukrajině 1935 za přítomnosti britských a amerických důstojníků). Měl velký podíl na ústupu od jezdeckých sborů a motorizaci Rudé armády.\n\nBývá kritizován i vychvalován z různých směrů. Nelze mu upřít obrovský podíl na modernizaci Rudé armády, která ji zachránila v době 2. světové války. Stejně tak mu nelze upřít zásluhy v oblasti vojenské teorie, válečného umění a praxe.\n\nKritikové mu vytýkají fanatičnost a krvelačnost (např. Viktor Suvorov \"Očista\"), podíl na potlačení Kronštadtského povstání, tambovské rebelie a především povstání rolnictva ve 30. letech během hladomoru.\n\nJiní historici a armádní veteráni o něm hovoří jako o vzdělanci, elitním odborníkovi a kulturně založeném člověku (např. Lev Nikulin) – Tuchačevskij byl houslista, zajímal se o astronomii a i meteorologii. Jako na přítele na něj vzpomíná skladatel Dmitrij Šostakovič ve svých pamětech. \n\nV roce 1935 se dostal na vrchol, kdy byl povýšen na maršála SSSR. V lednu 1936 postupně navštívil Británii, Francii a Německo. Údajně se na těchto cestách spojil s mimoruskými odbojovými organizacemi a začal kout plány proti samotnému Stalinovi a jeho režimu (tak bylo alespoň odůvodňováno jeho zatčení). 22. května 1937 byl uvězněn a obviněn za spolupráci s trockisty a špionáže ve prospěch nacistického Německa. Po tajném vyšetřování byl společně s dalšími 7 veliteli (Jona Jakir, Vitovt Putna, August Kork, Vitalij Primakov, Robert Eidmann, Boris Feldman a Jeronim Uborevič. Jakov Gamarnik spáchal sebevraždu před procesem) popraven dne 12. června 1937. Dne 31. ledna 1957 byl rehabilitován.\n\n\n"}
{"id": "61347", "url": "https://cs.wikipedia.org/wiki?curid=61347", "title": "Seznam botaniků a mykologů dle zkratek", "text": "Seznam botaniků a mykologů dle zkratek\n\nTento seznam obsahuje standardní zkratky jmen botaniků a mykologů, které se vyskytují v autoritních údajích u vědeckých jmen botanických a mykologických taxonů. Seznam je řazen podle zkratek příjmení, na zkratku jména není brán ohled. Pokud se vyskytuje více používaných zkratek pro daného autora, je vždy učiněn odkaz na zkratku nejvíce používanou. V závorkách za plným jménem autora je uveden letopočet narození a úmrtí; pokud je v závorce uvedena zkratka \"fl.\", jedná se pouze o letopočet roku, v němž tento autor publikoval popis taxonu. \n\n"}
{"id": "61348", "url": "https://cs.wikipedia.org/wiki?curid=61348", "title": "Tatra T5", "text": "Tatra T5\n\nTatra T5 byl typ československé tramvaje, kterou vyrobil podnik ČKD Praha, závod Tatra Smíchov v roce 1972. Vůz měl být jedním ze základních typů pro novou unifikovanou typovou řadu, která měla snížit pracnost výroby a uspokojit všechny zákazníky (NDR, Sovětský svaz a další).\n\nJiž od začátku výroby tramvají v 50. letech 20. století byla většina vozů koncipována tak, aby se v co nejvyšší míře vyhovělo pražskému dopravního podniku. Požadavkům různých provozovatelů a zákazníků tak nešlo snadno vyhovět, a ti se tak museli přizpůsobit. Jedinou výjimkou byl vývoj úzkorozchodných podvozků v roce 1957, který byl zapříčiněn ukončením výroby starých dvounápravových vozů pro menší provozy. S příchodem „té trojek“ začal od roku 1961 i vývoj kloubového vozu K1, jehož koncepce se mnohokrát změnila, až padlo definitivní rozhodnutí o šestinápravovém dvoučlánkovém vozu, který vycházel z koncepce PCC. Po výrobě dvou prototypů K1 ev. č. 7000 a 7001 se konal jejich zkušební provoz v roce 1968 v Ostravě. Po roce byly oba kusy vráceny výrobci kvůli značné poruchovosti stykačové výzbroje. Následně byl takřka narychlo vyvinut typ K2, který sice sdílel s typem K1 mechanickou část, ale s původními vozy T3 mnoho společného neměl; odlišoval se zejména svojí mechanickou částí. Později byl vyvinut i typ T4 s odvozeným vlečným vozem B4, které s původním typem T3 sdílely již většinu částí. Koncem 60. let tak smíchovský závod začal uvažovat nad novou typovou řadou unifikovaných vozidel, jež by splnila možnost uspokojení různých požadavků jednotlivých zákazníků.\n\nTatra T5 byl jednosměrný čtyřnápravový motorový tramvajový vůz. Vozová skříň byla celokovová, tvořená převážně z profilů Jäkl. U rámu vozové skříně byl vypuštěn, podobně jako u typu K1, masivní středový nosník s rozvětvením v místě zrychlovače z důvodu, že koncepce tohoto vozu vycházela z tehdejších úvah na unifikovanou řadu T a KT. To znamená, že z několika sólo vozů bylo možné jejich dělením a drobnými úpravami vytvořit jiný typ (např. z typu T5 vytvořit kloubový čtyřnápravový typ KT4, či šestinápravový typ KT6). Bočnice byly obloženy v podokenní části skříně nýtovanými vlnitými plechy, jež byly pro tento vůz charakteristické a které také zjednodušovaly výrobu a případnou vyměnitelnost (odpadlo svařování a rovnání nosných plechů). V levé bočnici se nacházela čtyři velká hranatá okna, která měla být uchycena do nově řešeného tlustého gumového profilu, ve kterém by bylo celé okno drženo nikoli jako u předchozích typů T3, T4 a K2 (respektive K1) na praporku dvou spojených lisovaných dílů, ale přímo celou šířkou profilů Jäkl. Při stavbě tohoto prototypu se toto řešení provedlo pouze na některých oknech, většina oken (zejména boční) byla uchycena v úzkém gumovém profilu na praporku dle starších typů. Dveře byly odlišné od starších vozů, protože byly též tvořené z profilů Jäkl a jejich skla byla stejně jako boční v hranatém provedení. V pravé bočnici se nacházelo sedm oken, přičemž první, prostřední (čtvrté) a poslední byla užší oproti ostatním. Pod prostředním oknem se nacházela mříž motorgenerátoru. Na bocích předního čela se poblíž světlometů nacházela pouze dvojice směrových hranatých světel.\n\nV interiéru se nacházela čalouněná sedadla, uchycená v tubkovitých rámech. Jejich uspořádání bylo příčné ve třech řadách 1+2. Větrání bylo provedeno větracími klapkami na obou čelech vozu, obdobně jako u autobusů Karosa řady Š. Tento prvek byl již dříve vyzkoušen na pražském voze T3 ev. č. 6449 mezi lety 1969–1971, který byl poté v roce 1972 vrácen do původního stavu. Pro větrání dále sloužily posuvné části oken a střešní větráky.\n\nElektrická výzbroj byla před rokem 1971 velkou neznámou, protože se často měnila koncepce vozu i projektu nové unifikované řady. V původním plánu bylo, že se do něj dosadí již v té době (1970) vyvíjená výzbroj TV1 (tehdy označená jako UB 15). V roce 1971 se ale tento plán změnil co se týče požadavků pro výzbroj a vůz samotný, což bylo zapříčiněno především nutností vyššího výkonu motorů a úpravami výzbroje dle norem Sovětského svazu. Následně bylo rozhodnuto výzbroj TV1 nechat jen pro modernizaci starých vozů T3 a pro novou typovou řadu vyvinout novou výzbroj označenou jako TV2. Kvůli několika zpožděním se zkouškami typu T5 bylo nakonec rozhodnuto, že se do něj provizorně zabuduje odporová „zrychlovačová“ výzbroj UB 16, vycházející z výzbroje TR 37. Vůz byl vybaven pantografem polského typu dle tehdejších vozů provozovanými DP Praha.\n\nVzhled vozové skříně, vycházející ze studie Františka Kardause, v níž využil inspiraci vzhledem zadní části automobilu Renault 16, byl navržen na základě dobových technologických a materiálových možností socialistického Československa. Využité Kardausovo čelo nevypadalo se zbytkem tramvaje příliš konzistentně.\n\nKonstrukční práce na novém voze začaly v roce 1969, načež se pak přerodily do projektu „\"Čtyřnápravová tramvaj pro bezkontaktní elektrovýzbroj\"“, s čímž souvisel i vývoj nové výzbroje s tyristorovou pulsní regulací, která se tak stala spouštěčem nového projektu. Protože nebylo možné určit, kdy bude nová výzbroj hotová, přikročilo se předčasně ke zpracování mechanické části, která musela splňovat požadavky a normy ČSSR, SSSR a NDR. To zahrnovalo i možnost konstrukce skříní s různou délkou a šířkou s nejvyšším počtem vyměnitelných dílů a schopností provozu na rozchodech 1000, 1435 a 1524 mm; aby se příčným dělením vozy daly po minimálních úpravách znovu spojit do článkových vozů, u kterých by bylo možné pod kloub umístit trakční nebo běžný podvozek; aby topení, rozmístění částí výzbroje, osvětlení a větrání bylo u všech vozů obdobné a jejich parametry odpovídaly požadavkům tramvají konstruovaným po roce 1970 a zároveň byly přibližně shodné, a dále možnost využití jak tyristorové, tak i odporové výzbroje.\n\nS příchodem nové typové řady souviselo i nové typové označování tramvají. To vzniklo z pracovních označení variant této typové řady (T5A, T5B, KT4, KT6 a KT8). Z vozu T5 byly v 70. letech vyprojektovány další vozy, které z tohoto typu pouze vycházely, šlo o T5B6t (se širší vozovou skříní a novou výzbrojí TV2), T5C5 (obousměrná varianta se sériopararelní výzrojí UB 20) a T5A5t (odvozený typ z T5C5 v jednosměrném provedení s výzbrojí TV3), přičemž písmeno „t“ označuje tyristorovou výzbroj. Protože ČKD později přešlo na nový systém označování, byl i tento prototyp později označen jako T5A5.\n\nV roce 1972 byl vyroben jediný vůz, který jezdil pouze ve zkušebním provozu.\n\nV roce 1972 byl vyroben první prototyp tramvaje T5 (evidenční číslo 8000) na základě zadaných požadavků. Od ledna 1973 do března 1974 probíhaly jeho zkoušky v Praze, při kterých vůz najel 43 000 km. Poté proběhla repase vozu, při které byla pozměněna konstrukce oken dosazením rohovníků, díky nimž se konstrukce zpevnila a nepraskala, rovněž okna se tím i v rozích zakulatila; dále byly zrušeny čelní větrací klapky, pod blinkry na předním čele přibyla nově poziční světla, mírně byl změněn nátěr vozu a došlo k dalším vylepšením. Od září 1974 byl vůz zapůjčen do Mostu, kde další dva roky nadále jezdil ve zkušebním provozu (částečně i s cestujícími), jehož účelem bylo provedení většiny důležitých zkoušek. Po návratu do ČKD byla do vozu dosazena a zkoušena tyristorová výzbroj TV1. V roce 1984 byla výzbroj opět vyměněna a prototyp sloužil jako zkušební vozidlo pro zkoušky mnohočlenného řízení tramvají Tatra T6A2 s vlečným vozem B6A2. Vozidlo bylo sešrotováno v roce 1986.\n\nZ původní vize tak nakonec nezbylo skoro nic, typová řada T6, jež vznikla modifikací řady T5, unifikaci nesplňovala a typ T3 a od něj odvozené typy T4 a K2 se tak nepodařilo zcela nahradit; i proto musely být technicky zastaralé typy vyráběny až do 80. let 20. století. Z řady T5 byl sériově vyráběn pouze oboustranný typ Tatra T5C5.\n"}
{"id": "61349", "url": "https://cs.wikipedia.org/wiki?curid=61349", "title": "Tatra T5B6", "text": "Tatra T5B6\n\nTatra T5B6 je československá tramvaj vyrobená v roce 1976 v počtu dvou kusů podnikem ČKD Praha, závod Tatra Smíchov. Tento typ měl být původně určen jako nástupce vozů T3SU exportovaných do Sovětského svazu, ve zkušebním provozu se ale neosvědčil a oba prototypy nakonec skončily v Mostě. V současnosti je jedna z tramvají zachována jako historická, druhý vůz byl rozebrán.\n\nPrototyp „klasického“ typu Tatra T3 vznikl již v roce 1961. Na jeho výrobu navázala sériová produkce, přičemž již od roku 1963 začaly být vozy v exportním provedení T3SU dodávány i do měst tehdejšího Sovětského svazu. Jako nástupce typu T3 vznikal od roku 1968 projekt nového modelu T5, který ale byl poznamenán odlišnými názory konstruktérů, výtvarníků a vedení podniku. Po dalších úpravách a vylepšeních došlo nakonec v roce 1976 k výrobě dvou prototypů tramvaje T5B6, která měla být podle plánů určena na export do Sovětského svazu.\n\nTatra T5B6 je standardní čtyřnápravový tramvajový jednosměrný vůz. Vozová skříň je usazena na dvou dvounápravových podvozcích, přičemž všechny nápravy jsou hnací. Každou nápravu pohání jeden kompaudní trakční motor TE 023 A1 s výkonem 77 kW (podle jiného zdroje motor TE 022 H o výkonu 44,5 kW), dva motory v každém podvozku jsou spojeny paralelně, stejně jako obě motorové skupiny. Motory jsou napájeny ze samostatného dvoufázového pulzního měniče. Tramvaj je vybavena tyristorovou elektrickou výzbrojí typu TV2, která umožňuje rekuperační brzdění. To je doplněno pulzně řízenou záskokovou odporovou brzdou, jejíž odporníky se nacházejí na střeše vozidla. Proud je z trolejového vedení odebírán běžným pantografem.\n\nVozová skříň má, na rozdíl od svého předchůdce T3, hranaté tvary, design navrhl akademický sochař Ivan Linhart. V pravé bočnici se nacházejí troje čtyřkřídlé skládací dveře. Řidičova kabina je uzavřená a oddělená od salónu pro cestující. V něm jsou koženkové sedačky rozmístěny v uspořádání 1+2.\n\nDva prototypy tramvaje T5B6 (zároveň také jediné dva vyrobené vozy tohoto typu) byly dokončeny roku 1976. Označeny byly evidenčními čísly výrobce 8009 a 8010, které zapadaly do řady prototypů. Tramvaje byly zpočátku zkoušeny v Praze, kvůli širší skříni (2 600 mm oproti běžným 2 500 mm) ale nemohly být zkoušky zcela dokončeny. Proto byly přepraveny na mostecko-litvínovskou rychlodráhu (viz článek Tramvajová doprava v Mostě a v Litvínově), kde zkušební jízdy dále pokračovaly. V roce 1978 byly oba prototypy zapůjčeny do Tveru (tehdy Kalinin) v dnešním Rusku, kde se ale neosvědčily a proto byly následujícího roku vráceny zpět výrobci.\n\nZájem o jejich provoz ale měl Dopravní podnik měst Mostu a Litvínova, jenž byl s tramvajemi při zkušebních jízdách spokojen. Oba vozy proto ještě v roce 1979 odkoupil a počátkem roku 1980 je zařadil do běžného provozu s vlastními evidenčními čísly 272 (původně č. 8009) a 273 (původně č. 8010). Jediným negativem na jejich provozu byla bezpečnostní rizika při míjení na meziměstské trati Most – Litvínov, tramvaje T5B6 tedy byly vypravovány pouze na mosteckou městskou linku č. 2 mezi hlavním nádražím a Velebudicemi.\n\nProvoz vozu č. 272 byl ukončen roku 1990, následně byl využit jako zdroj náhradních dílů pro druhou tramvaj a poté byl sešrotován. Vůz č. 273 byl v provozu do roku 1993, vzhledem ke své atypičnosti a historické hodnotě zůstal zachován jako „nejmladší historická tramvaj v ČR“. Od té doby je vůz využíván při různých výročích MHD a rovněž pro objednané příležitostné jízdy. V roce 2001 tramvaj podstoupila střední prohlídku, díky čemuž získala trvalý průkaz způsobilosti historického drážního vozidla.\n\n\n"}
{"id": "61356", "url": "https://cs.wikipedia.org/wiki?curid=61356", "title": "Okres Liptovský Mikuláš", "text": "Okres Liptovský Mikuláš\n\nOkres Liptovský Mikuláš je jedním z okresů Slovenska. Leží v Žilinském kraji, v jeho jihovýchodní části. Na severu hraničí s okresem Tvrdošín a Dolný Kubín, na západě s okresem Ružomberok, na jihu s okresem Brezno v Banskobystrickém kraji a na západě s okresem Poprad v Prešovském kraji. Část svojí severovýchodní hranice v Tatrách sdílí i s Polskem.\n\n"}
{"id": "61358", "url": "https://cs.wikipedia.org/wiki?curid=61358", "title": "Strana demokratického socialismu", "text": "Strana demokratického socialismu\n\nStrana demokratického socialismu (SDS) je česká neparlamentní levicová politická strana, která vznikla v červnu 1997 politickým sjednocením strany Levého bloku se Stranou demokratické levice, původně pod názvem Levý blok - Strana demokratické levice (LB-SDL). Právně je nástupcem strany Levý blok.\n\nMezi sjezdy je nejvyšším orgánem strany její Celostátní výbor (CV), jeho předsedou je od r. 2004 Milan Neubert.\n\nSpolečně s dalšími 14 politickými stranami se podílela v roce 2004 na založení evropské politické strany Strana evropské levice \"(European Left, Party of the European Left)\".\n\nHlavním deklarovaným cílem strany je dosažení demokratického socialismu, prostřednictvím\núčinné spolupráce široce pojaté levice. SDS klade důraz též na prvky přímé demokracie, feminismus, částečně také na antikapitalismus a antistalinismus. V programovém prohlášení se strana zavazuje tolerovat plně pluralitu názorů. Heslem strany je \"socialismus bez demokracie není možný… demokracie bez socialismu má jen omezený význam.\n\n\nStrana kandidovala pouze v Praze, kde obdržela 475 hlasů (0,08 %), celorepublikově 0,00 %.\n\nSDS kandidovala ve všech krajích a obdržela celkově 1 709 hlasů (0,07 %). Nejlepšího výsledku dosáhla v Moravskoslezském kraji se ziskem 0,13 % a na Vysočině s 0,12 %, nejhůř ve Olomouckém kraji se ziskem 0,03 %. Nejvíc přednostních hlasů (196) obdržel Vladimír Farana.\n\nSDS nekandidovala a vyslovila podporu levicovým stranám, přednostně KSČM, na jejíž kandidátce kandidovala členka SDS Anna Oppitzová.\n\nSDS samostatně nekandiduje, její zástupci však kandidují na kandidátce KSČM: na 9. místě Jiří Hudeček, na 15. místě Lubomír Ledl.\n\nNízké volební výsledky jsou odrazem také relativně nízkého počtu základních organizací a jejich nerovnoměrného zastoupení v jednotlivých územních částech republiky. V období po svém vzniku měla strana v 9 krajích ze 14 spíše nerozvinutou organizační síť, v ostatních krajích nebyla zastoupena. Z dostupných informací je zřejmé, že od vzniku strany počet členů zhruba do roku 2000 klesal a v dalších letech spíše stagnoval. V roce 2005 se počet jejich členů pohyboval okolo 300. Většina z nich byla předtím členy KSČ nebo KSČM. Získávat nové členy, zvláště mezi mladými lidmi, se straně dlouhodobě nedaří. Aktivní je především jádro strany, které zahrnuje členy centrálních stranických orgánů a některé jednotlivce z regionů.\n\n\n"}
{"id": "61360", "url": "https://cs.wikipedia.org/wiki?curid=61360", "title": "Seaborgium", "text": "Seaborgium\n\nSeaborgium (chemická značka Sg) je čtrnáctým transuranem, jde o silně radioaktivní kovový prvek, připravovaný uměle v cyklotronu nebo urychlovači částic.\n\nSeaborgium doposud nebylo izolováno v dostatečně velkém množství, aby bylo možno určit všechny jeho fyzikální konstanty. Při své poloze v periodické tabulce prvků by svými vlastnostmi mělo připomínat wolfram.\n\nPrvní příprava prvku s atomovým číslem 106 byla ohlášena téměř současně ve dvou světových laboratořích roku 1974. V červnu ohlásila skupina vedená Georgijem Fljorovem v laboratořích Ústavu jaderného výzkumu v Dubně v bývalém Sovětském svazu přípravu nového prvku s atomovým číslem 106, relativní atomovou hmotností 261 a poločasem přeměny 0,48 sekundy. Vznikl bombardováním atomů olova jádry atomů chromu.\n\nV září téhož roku oznámil tým vedený Albertem Ghiorsem z kalifornské university v Berkeley syntézu izotopu s relativní atomovou hmotností 263 a poločasem přeměny 1,0 sekundy. Jejich objev byl jako první potvrzen nezávislým experimentem a Američané navrhli pro nový prvek název seaborgium na počest jaderného fyzika Glena T. Seaborga. Připraven byl reakcí jader kalifornia s jádry prvku kyslíku.\n\nNávrh na pojmenování prvku po dosud žijícím vědci vzbudil značné rozpaky a diskuze ve vědeckém světě. Po mnoha debatách bylo konečně na zasedání IUPAC v roce 1997 definitivně potvrzeno pojmenování prvku seaborgium a chemická značka Sg.\nDnes je známo celkem 16 izotopů seaborgia, nejstálejší známý izotop Sg se jako α zářič rozpadá s poločasem 3,1 minuty, nejméně stálý izotop Sg má poločas rozpadu pouhé 2,9 milisekundy. Poločasy přeměny Sg, Sg, Sg a Sg nejsou známy.\n\n\n"}
{"id": "61363", "url": "https://cs.wikipedia.org/wiki?curid=61363", "title": "Svaté Pole", "text": "Svaté Pole\n\nSvaté Pole je vesnice na Příbramsku, asi 4 km jižně od města Dobříš. Společně s vesnicí Budínek tvoří obec Svaté Pole. V obci žije obyvatel.\n\nPrvní zmínka o obci pochází z roku 1352. Po roce 1850 bylo Svaté Pole s osadou Budínek samostatnou obcí, kromě období od 1. ledna 1988 do 23. listopadu 1990, kdy bylo součástí města Dobříš. Před rokem 1880 byl součástí obce i Obořišť, a před rokem 1950 Lhotka.\n\nPřed postavením dobříšského kostela zde byl farní kostel i pro Dobříš. Kostel je dnes zasvěcen sv. Alžbětě Duryňské. Původně gotický kostel pochází je 14. století, mezi lety 1711–1712 byl barokně přestavěn, upraven byl i v letech 1811. Oltář je z klasicistní doby a je se sochami sv. Pavla a sv. Rocha. Původní dřevěná fara byla vypálena Husity.\n\nNa místním hřbitově byla vysypána prsť ze Svaté země. Nechávali se zde pohřbívat lidé nejenom místní, ale především z blízké Dobříše a z širokého okolí. Svaté pole – v mnoha jazycích \"santo campo\", resp. \"camposanto\" – znamená v překladu též hřbitov.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Svaté Pole \"(přísl. Budínek, Lhotka, 522 obyvatel, katol. kostel, sbor dobrovolných hasičů)\" byly v roce 1932 evidovány tyto živnosti a obchody: 5 hostinců, kolář, kovář, 3 mlýny, obuvník, 2 obchody se smíšeným zbožím, Spořitelní a záložní spolek pro farní obec Svato-Polskou, švadlena, 3 trafiky, 3 truhláři.\n\n\n\nObec Svaté Pole se skládá ze dvou částí, které leží v katastrálním území \"Svaté Pole\":\nK části Svaté Pole patří též cca 800 m severně vzdálená samota Dolní Svaté Pole (v dřívějších mapách místní název \"Unterheiligfeld\", proto též Podsvaté Pole).\n\nDopravní síť\nVeřejná doprava 2012\n\n"}
{"id": "61368", "url": "https://cs.wikipedia.org/wiki?curid=61368", "title": "Lev Davidovič Landau", "text": "Lev Davidovič Landau\n\nLev Davidovič Landau (rusky: Ле́в Дави́дович Ланда́у; 22. ledna 1908, Baku – 1. dubna 1968, Moskva) byl sovětský fyzik židovského původu, který přispěl k rozvoji mnoha oblastí teoretické fyziky.\nMezi jeho úspěchy patří podíl na formulování matice hustoty – metodě kvantové mechaniky, kvantově mechanické teorie diamagnetismu, teorie supratekutosti, teorie fázových přechodů druhého druhu, Ginzburgovy-Landauovy teorie supravodivosti, vysvětlení Landauova tlumení ve fyzice plazmatu, Landauova pólu v kvantové elektrodynamice, a dvousložkové teorie neutrin. V roce 1962 obdržel Nobelovu cenu za fyziku za svou práci v oboru supratekutosti.\n\nNarodil se roku 1908 v Baku v židovské rodině. Otec byl inženýr-naftař, matka lékařka v oboru fyziologie. Landau byl velice matematicky nadán a sám o sobě říkal, že integrovat se naučil ve 13 letech a derivovat uměl od nepaměti. Po maturitě na židovském gymnáziu studoval jeden rok na obchodní škole. V roce 1922 začal studovat na Univerzitě v Baku dva obory současně – fyzikálně matematický a chemický. V roce 1924 přešel na fyzikální oddělení Leningradské univerzity, kterou absolvoval v roce 1927. Nastoupil jako vědecký aspirant do Leningradského fyzikálně-technického institutu, který vedl A.F.Ioffe.\n\nV letech 1926–1927 publikoval své první práce z teoretické fyziky. Od roku 1929 strávil půldruhého roku v zahraničí, v Dánsku, Anglii a Švýcarsku, kde pracoval s předními teoretickými fyziky, především s Nielsem Bohrem, kterého od té doby pokládal za svého jediného učitele. \n\nPo konfliktu s Ioffem opustil Leningradský institut a od roku 1932 působil Landau v Charkově, na Ukrajinském fyzikálně-technickém institutu. Pracoviště se brzy stalo centrem teoretické fyziky v Sovětském svazu. Zde také začal spolu s Lifšicem i dalšími spolupracovníky psát svůj kurs teoretické fyziky (viz dále). Pobývalo zde na stážích též několik mladých a významných zahraničních fyziků, jako maďarský fyzik Laszlo Tisza a československý fyzik Georg Placzek, spoluautor některých Landauových prací.\nV roce 1937 se Landau oženil s Korou Drobancevovou a v roce 1946 se jim narodil syn Igor, který se stal experimentálním fyzikem.\n\nNaivně „antiburžoazní“ názory Landaua v jeho raném období se radikálně změnily v období nastupujícího stalinského „velkého teroru“. V roce 1937 pod tlakem konfliktu s rektorem, politického ohrožení i profesních střetů požádal svého přítele Petra Kapicu o přijetí do jeho nově vznikajícího Institutu fyzikálních problémů v Moskvě, kde se stal vedoucím teoretického oddělení.\n\nV roce 1938 se spolu s přítelem Korecem podílel na sepsání protistalinského letáku, varujícího před stalinským fašismem. 28. dubna 1938 byl zatčen a strávil rok ve vězení. Velice statečně se za něj postavil Petr Kapica, který hned v den zatčení napsal Stalinovi odvážný dopis a spolu s intervencí řady vlivných zahraničních vědců (zejm. Nielse Bohra), dosáhl alespoň mírných podmínek Landauova věznění. Po roce napsal Kapica další dopis, tentokrát Molotovovi, a na jeho odpovědnost byl Landau propuštěn. Stal se jiným člověkem, tichým a opatrným. Pracovníkem Institutu fyzikálních problémů zůstal po zbytek života. Pracoval zde na problémech z fyziky nízkých teplot, teorie kosmického záření a elementárních částic a mnoha dalších. \n\nMezi jeho žáky patřil i významný československý fyzik Jozef Kvasnica.\n\nV roce 1962 měl Landau těžkou automobilovou nehodu, ze které se až do své předčasné smrti roku 1968 nikdy zcela nevzpamatoval. Nehodu přežil mimo jiné i díky solidaritě vědců po celém světě, kteří zorganizovali pomoc při jeho léčení. \n\nZa svou práci získal během života mnoho ocenění v Sovětském svazu i v zahraničí, byl členem vědeckých akademií několika států (SSSR, Dánsko, USA, Anglie, Nizozemsko). V roce 1962 obdržel Nobelovu cenu za průkopnické teorie kondenzovaných stavů látky, zejména kapalného hélia. Cenu mu předal v moskevské nemocnici švédský velvyslanec.\n\nByl po něm pojmenován kráter na Měsíci a planetka č. 2142.\n\nLandau vytvořil slavnou školu teoretické fyziky, kam patřili např. Pomerančuk, I. M. Lifšic, J. M. Lifšic, A. A. Abrikosov, A. B. Migdal, L. L. Pitajevskij, I. M. Chalatnikov. Vědecký seminář, který Landau řídil, vstoupil do dějin teoretické fyziky. Spolu s Jevgenijem Lifšicem je Landau uveden jako hlavní autor u většiny dílů \"Kurzu teoretické fyziky\", který byl přeložen do mnoha jazyků a doposud je využíván studenty a fyziky celého světa.\n\n\n\"Ke vzniku Kurzu\": O Landauovi je z četných svědectví jeho spolupracovníků dobře známo, že nebyl prakticky schopen písemně stylizovat své fyzikální práce. I ty časopisecké práce, u nichž je napsán jako jediný autor, pro Landaua většinou „pod jeho vedením“ sepsal J. M. Lifšic. Vždy proto existovala otázka, jak vlastně vznikl tento monumentální Kurz, o kterém se mezi fyziky říká, že jej „Lifšic nevymyslel a Landau nenapsal“. V zájmu historické objektivity je zapotřebí doplnit málo známou skutečnost, že ke vzniku Kurzu významně přispělo i několik jiných (a mezi spoluautory neuvedených) fyziků, takže Landau s Lifšicem nejsou ani zdaleka jeho jedinými hlavními autory. Např. prvá verze Statistické fyziky, která dokonce vyšla historicky jako vůbec první svazek Kurzu v r. 1938, je s vysokou pravděpodobností též dílem geniálního teoretického fyzika Matveje Petroviče Bronštejna. Bronštejn byl krátce předtím zatčen stalinskou NKVD a po půlroce coby oběť „velkého teroru“ popraven. Proto jakákoliv zmínka o jeho autorství nemohla být tehdy uvedena. Později, kdy byl Kurz dále upravován a rozšiřován, již tato okolnost nebyla nikdy napravena. Otázky autorství a citace primárních zdrojů nejsou právě silnou stránkou tohoto jinak výjimečného a stále ceněného díla.\n\n\n"}
{"id": "61369", "url": "https://cs.wikipedia.org/wiki?curid=61369", "title": "Sándor Márai", "text": "Sándor Márai\n\nSándor Márai [] (11. dubna 1900 Košice, Rakousko-Uhersko – 22. února 1989 San Diego (Kalifornie), USA) byl maďarský spisovatel.\n\nNarodil se v Košicích jako Sándor Grosschmid. Jeho otcem byl maďarský právník a později senátor Národního shromáždění ČSR Géza Grosschmid. Od roku 1918 pracoval jako redaktor maďarského deníku Budapesti Napló. Na počátku psal i německy, ale postupně přešel jen k maďarštině. Jako první objevil pro maďarské čtenáře osobnost Franze Kafky. Márai byl kritický jak vůči Horthyovskému režimu, tak vůči nacionalistům a komunistům. V roce 1948 odešel do emigrace. Žil ve Švýcarsku a Itálii, než se usadil v New Yorku. Nějaký čas žil poté v italském Salernu, aby strávil zbytek života v americkém San Diegu. Po smrti manželky se odvrátil od světa a v roce 1989 odešel ze světa vlastní rukou.\n\nV letech 1952-1967 byl spolupracovníkem Rádia Svobodná Evropa. Jeho díla nebyla v Maďarsku vydávána až do konce studené války. V 90. letech byl „znovu objeven“. Sándor Márai je v současnosti považován za jednoho z nejvýznamnějších evropských spisovatelů 20. století. V roce 1990 dostal posmrtně nejvyšší maďarské umělecké vyznamenání, Kossuthovu cenu. V německy mluvících zemích je vydáván v rekordních nákladech.\n\n\n\n\n"}
{"id": "61370", "url": "https://cs.wikipedia.org/wiki?curid=61370", "title": "Ed Wood", "text": "Ed Wood\n\nEdward Davis Wood, Jr. (10. října 1924 – 10. prosince 1978) byl americký filmový režisér, scenárista a herec, známý jako tvůrce nejhorších filmů všech dob. Jeho dílo zcela propadlo jak u diváků, tak u kritiky, až nakonec skončil jako režisér pornofilmů a autor románů o transvestitech.\n\nStal se známým až dva roky po své smrti, kdy byl v knize \"The Golden Turkey Awards\", kterou spolu s bratrem napsal filmový kritik Michael Medved, označen za nejhoršího režiséra vůbec a jeho film \"Plan 9 from Outer Space\" byl „oceněn“ jako nejhorší film. Dnes je respektován ne pro svůj talent, ale pro své evidentní nadšení a lásku k filmu, které mu umožnily i přes neustálé neúspěchy pokračovat v natáčení dalších a dalších filmů.\n\nJeho osobním vzorem byl Orson Welles, a podobně jako on své filmy nejen režíroval, ale psal k nim i scénáře a hrál v nich. Na rozdíl od Wellese ale zpravidla zastával více rolí najednou kvůli neustálému nedostatku peněz, který provázel jeho natáčení. Rekvizity byly zpravidla vyráběny narychlo a záběry byly jen zřídka opakovány, a to i když v nich byly evidentní chyby.\n\nDo svých filmů kromě velkého množství archivních záběrů s oblibou zařazoval i své oblíbené herce – nejznámější z nich byl Bela Lugosi, proslulý svou rolí hraběte Drákuly. Aby ho zapojil do filmů, občas do scénáře přidával naprosto nesouvisející postavy – ve filmu \"Glen or Glenda\", polodokumentu o transvestitech, například hraje postavu šíleného vědce. Podobně do svých filmů zapojoval švédského zápasníka Tora Johnsona nebo Vampiru – upíří televizní hlasatelku.\n\nRežisér Tim Burton natočil v roce 1994 o Woodovi \"životopisný film\", kde titulní roli ztvárnil Johny Depp. Biografický snímek je inspirován knihou Rudolpha Greye a zachycuje život filmového neumětela v jeho nejplodnějším období padesátých let. Film Ed Wood je považován za jeden z nejlepších Burtonových filmů.\n\n\n"}
{"id": "61373", "url": "https://cs.wikipedia.org/wiki?curid=61373", "title": "Okres Piešťany", "text": "Okres Piešťany\n\nOkres Piešťany je jeden z okresů Slovenska. Leží v Trnavském kraji, v jeho východní části. Na jihu hraničí s okresem Hlohovec a Trnava, na severu s okresem Myjava a okresem Nové Mesto nad Váhom v Trenčínském kraji. Na východě ještě sdílí svoji hranici s okresem Topoľčany v Nitranském kraji.\n"}
{"id": "61374", "url": "https://cs.wikipedia.org/wiki?curid=61374", "title": "Supratekutost", "text": "Supratekutost\n\nSupratekutá látka nebo též supratekutina (z lat. \"supra\" = nad) je kapalina s nulovou viskozitou. Tato vlastnost se nazývá supratekutost. Donedávna byla pozorovaná jen u helia při teplotách blízkých absolutní nule.\n\nSupratekutost objevil v roce 1937 ruský vědec Pjotr Leonidovič Kapica a nezávisle i John F. Allen spolu s A. D. Misenerem v laboratoři v Cambridge, a to pozorováním toho, že He při teplotách nižších než 2,17 K (nazývané He II) protéká trubicemi o průměru 4–10 cm bez měřitelného odporu. Přitom již v prvním dni úspěšného zkapalnění hélia (10. července 1908) Heike Kamerlingh Onnes dokázal vytvořit teplotu nižší než 2 K, v dalších experimentech dokonce teploty nižší než 1 K. V těchto teplotách je již He supratekuté. Na podivné chování kapalného helia pod teplotou 2,17 K ovšem upozornil až Willem Hendrik Keesom, žák profesora Onnese, v březnu roku 1926 na základě studia měrné tepelné kapacity. Pro odlišení kapalné fáze nad a pod teplotou 2,17 K zavedl označení He I a He II. Teorii (semimikroskopickou) supratekutosti He vytvořil Lev Davidovič Landau v roce 1941. Mikroskopická teorie v roce 1998 nebyla uspokojivě vybudována.\n\nAtom He obsahuje 2 protony, 2 neutrony a 2 elektrony, má tedy sudý počet částic. Všechny zmíněné částice jsou fermiony, dohromady tvoří ale celek, který nemůže mít poloviční spin. Atom jako celek se tedy chová jako boson. Pro bosony ale neplatí Pauliho vylučovací princip, a proto k jevu supratekutosti dochází díky vzniku Bose-Einsteinova kondenzátu.\n\nSupratekutosti lze dosáhnout také u izotopu He, jehož atomy se chovají jako fermiony, k vzniku supratekutého stavu tedy dochází díky tvorbě Cooperových párů, tj. párování dvojic atomů s opačnými spiny. He se stává supratekutým při teplotách pod přibližně 0,002 5 K.\n\n\n\n"}
{"id": "61375", "url": "https://cs.wikipedia.org/wiki?curid=61375", "title": "Anna Valentová", "text": "Anna Valentová\n\nAnna Valentová (* 16. dubna 1941 Lipník nad Bečvou) je česká překladatelka z maďarštiny a okrajově i z angličtiny.\n\nPo maturitě (1958) na jedenáctileté střední škole v Ostravě studovala v letech 1958–1964 obory čeština a maďarština na Filozofické fakultě Univerzity Karlovy.\n\n\n\n\n"}
{"id": "61377", "url": "https://cs.wikipedia.org/wiki?curid=61377", "title": "Marcus Tullius Cicero", "text": "Marcus Tullius Cicero\n\nMarcus Tullius Cicero (3. ledna 106 př. n. l. Arpinum – 7. prosince 43 př. n. l. Řím) byl římský řečník, republikánský politik, filosof a spisovatel.\n\nNarodil se v Arpinu (dnes Arpino, asi 100 km východně od Říma) v zámožné rodině jezdeckého stavu, která se však v politickém životě neangažovala. První vzdělání získal v Arpinu, později se vzdělával ještě v Římě. Studoval především rétoriku, ale i právo a filosofii. V době studií překládal z řečtiny. \n\nRoku 79 př. n. l. začal vystupovat veřejně, jako řečník u soudu. V tomto roce byl nucen ze zdravotních důvodů opustit Řím, odjel do Řecka, kde se spřátelil s řadou významných filosofů mladší Akademie a seznámil se s různými proudy řecké filosofie. Později cestoval i po Malé Asii a na ostrov Rhodos. Na těchto cestách se dále vzdělával a cvičil v rétorice. O dva roky později 77 př. n. l. se vrátil do Říma, zde se oženil s Terentií a začal se věnovat veřejným záležitostem, především obhajobám u soudu. Svou činností získal značnou popularitu a roku 76 př. n. l. byl zvolen quaestorem na Sicílii. Vyznamenal se poctivostí a snahou o spravedlnost a po ukončení quaestury se stal senátorem.\n\nRoku 70 př. n. l. se stal aedilem kurulským, v roce 67 př. n. l. městským praetorem a roku 64 př. n. l. byl proti zchudlému aristokratovi Catilinovi zvolen konzulem. Jako zastánce římské \"smíšené ústavy\" s prvky monarchie (\"imperium\" magistrátů), aristokracie (senát jako nejvyšší moc) i demokracie (\"concilium plebis\", lidové shromáždění) odvrátil pozemkový zákon předložený Publiem Serviliem Rullem, protože by ohrozil moc aristokracie, a Catilinovo spiknutí, které patrně usilovalo o diktaturu v Římě. \n\nPo porážce Catilinova povstání dal bez soudu popravit řadu jeho přívrženců a roku 58 př. n. l. musel proto odejít do vyhnanství, ale již roku 57 př. n. l. mu byl povolen návrat do Říma. Zde se dále snažil vystupovat na obranu republiky, ale vzhledem k tomu, že veškerá moc již byla v rukou triumvirů, odešel z veřejného života a věnoval se výuce především gramatiky a rétoriky, veřejně vystupoval pouze při soudních obhajobách. \n\nPřed občanskou válkou se přiklonil na stranu Pompeiovu, po jeho porážce odmítl vedení republikánského loďstva a raději odprosil Caesara, se kterým se vrátil do Říma jako přítel. Od roku 47 př. n. l. nevykonával žádnou veřejnou funkci a věnoval se pouze filosofii. Na veřejnosti vystupoval pouze v případech, kdy některý z jeho přátel potřeboval pomoc (\"Oratio pro Marcello\", \"Oratio pro Ligario\" a \"Oratio pro rege Deiotario\"). \n\nPo Caesarově smrti věřil v obrat k republice, ale byl zklamán, proto opustil Řím, cestou ho zastihla nepravdivá zpráva, že se Antonius vzdal moci. Po návratu zjistil, že se tato zpráva nezakládala na pravdě a začal proti Marcu Antoniovi veřejně vystupovat a přednesl \"14 řečí proti Antoniovi\", kde ho velmi ostře napadal. Po těchto projevech senát vyhlásil Antoniovi válku, jejíž vedení svěřil Octavianovi, ten se ale s Antoniem spojil a tím byla moc senátu definitivně zlomena. Cicero se pokusil o útěk z Říma, avšak byl 7. prosince 43 př. n. l. dostižen a zabit. Mrtvolu vláčeli po římských ulicích, jeho hlava a pravá ruka byly vystaveny na Foru.\n\nCiceronovo dílo i jeho osobní příklad statečného obránce republiky mělo v dějinách evropské civilizace mimořádný význam. Předně byl Cicero velkým popularizátorem řecké filosofie, kterou překládal a musel tak vytvořit latinskou filosofickou terminologii, v níž se pak západní filosofie až do 18. století pohybovala. Některé jeho termíny ji přitom významně ovlivnily, například když řecké slovo \"logos\" (slovo, smysl, rozum) přeložil jako \"ratio\" (rozum). \n\nZa druhé byl Cicero jako právník a politik přesvědčen, že filosofie má význam především jako racionální úvaha o veřejných záležitostech a právu. V úvodu knihy „O povinnostech“ přímo polemizuje s těmi, kteří chápou filosofii jen jako spekulativní, a klade na první místo její praktický a politický význam. Jako jeden z prvních filosofů práva vzal vážně soudní spor a pochopil, že jeho hlavním smyslem je pokojné a zákonné vyřešení sporu, a to i v případě, že se nelze dobrat poslední pravdy. Proto je dodnes v mnoha zemích četba Cicerona součástí právnického vzdělávání, jak o tom svědčí četná vydání jeho spisů, bohužel nikoli v češtině: kniha „O zákonech“ (\"De legibus\") poprvé vyšla v roce 2017.\n\n\nZ jeho projevů se úplně zachovalo 57, za nejlepší se pokládají \"De lege agraria\" (O zemědělském zákonu), \"In Catilinam\" (Proti Catilinovi) a \"Philippicae\" (Filipiky).\n\n\nŘada jeho spisů je psána formou dialogu, podle příkladu Platónových dialogů. Ciceronova latina i sloh se – počínaje Quintilianem – pokládaly za vzor latinské prózy a jako takové se všude ve školách četly, proto se jich také hodně zachovalo. Za nejvýznamnější se dnes pokládají spisy právně-politické:\nFilosofické:\n\nRétorické:\n\nPřes 900 Ciceronových dopisů, jež ve 14. století objevil v katedrální knihovně ve Veroně Petrarca a další humanisté, vyvolalo vlnu nadšení a i když ukazují autora v méně příznivém světle než jeho veřejné řeči, často se ve výborech vydávají. Vypovídají nejen o autorových názorech, ale pravděpodobně i o něm samém. Cicero napsal i několik básní, které se však nepovažují za příliš zdařilé (\"Maurius\", \"De consulatu suo\").\n\nZ jeho díla De finibus bonorum et malorum (O nejvyšším dobru a zlu) pochází text, který pod názvem lorem ipsum nebo též Lipsum užívají grafici tradičně jako výplň čili „vatu“. Pochází z kapitoly 1.10.32 a 33, kde se objevuje věta \"Neque porro quisquam est qui dolorem ipsum quia dolor sit amet, consectetur, adipisci velit.\" (Překlad: „Nikdo nemiluje bolest samu, nevyhledává ji, ani nechce získat, jednoduše proto, že je to bolest…“). Používá se již od 16. století.\n\n\n"}
{"id": "61383", "url": "https://cs.wikipedia.org/wiki?curid=61383", "title": "Cena Josefa Jungmanna", "text": "Cena Josefa Jungmanna\n\nCena Josefa Jungmanna je ocenění Obce překladatelů za nejlepší překladové dílo publikované v prvním vydání v českém jazyce v oblasti prózy, poezie, dramatu a nebeletristické literatury z oboru humanitních věd v předchozím kalendářním roce. Je pojmenována po jazykovědci Josefu Jungmannovi. Cena je vyhlašována ke Dni překladatelů 30. září na slavnostním shromáždění.\n\n\nPorota: Václav Jamek (předseda), Dagmar Hartlová, Petra Martínková, Ladislav Nagy, Blanka Stárková a Magdaléna Štulcová\n\n\nPorota: Václav Jamek (předseda), Dagmar Hartlová, Magdaléna Štulcová, Olga Uličná a Jan Zelenka\n\n\n\n\n\nPorota: Václav Jamek (předseda), Jarmila Emmerová, Dagmar Hartlová, Božena Koseková a Jiří Našinec\n\n\nPorota: Václav Jamek (předseda), Jarmila Emmerová, Dagmar Hartlová, Božena Koseková a Jiří Našinec\n\n\nPorota: Václav Jamek (předseda), Jarmila Emmerová, Božena Koseková, Zdeněk Beran\n\nPorota: Václav Jamek (předseda), Jarmila Emmerová, Dana Hábová, Dagmar Hartlová, Jiří Josek, Božena Koseková\n\n\nPorota: Václav Jamek (předseda), Zdeněk Beran, Jarmila Emmerová, Božena Koseková\n\n\nPorota: Zdeněk Beran (předseda), Jarmila Emmerová, Božena Koseková, Dagmar Hartlová a Václav Jamek\n\n\nPorota: Božena Koseková, Jarmila Emmerová, Drahoslava Janderová, Dagmar Hartlová, Zdeněk Beran.\n\n\n\nPorota: Božena Koseková (předsedkyně), Jarmila Emmerová, Drahoslava Janderová, Alena Jindrová-Špilarová, Dominika Křesťanová, Miluše Zadražilová.\n\n\nPorota: Ladislav Zadražil, Václav Jamek, Zdeněk Beran, Richard Podaný a Vratislav Slezák (předseda).\n\n\nPorota: Jarmila Emmerová, Ladislav Zadražil, Václav Jamek, Zdeněk Beran a Vratislav Slezák (předseda)\n\n\nPorota: Vladimír Mikeš, Zdeněk Beran, Jarmila Emmerová, František Fröhlich a Božena Koseková\n\n\nOdborná komise pracovala ve složení Helena Beguivinová, Zdeněk Beran, Jarmila Emmerová (předsedkyně), Božena Koseková a Ladislav Zadražil.\n\n\nOdborná komise pracovala ve složení: Helena Beguivinová, Pavel Dominik, Dagmar Hartlová, Vladimír Kříž, Vratislav Slezák, Ladislav Zadražil, Jarmila Emmerová (předsedkyně).\n\n\n\n\n\n\n\n\n\n\n"}
{"id": "61385", "url": "https://cs.wikipedia.org/wiki?curid=61385", "title": "IQ 151", "text": "IQ 151\n\nIQ 151 byl osmibitový osobní počítač vyráběný firmou ZPA Nový Bor v bývalém Československu. \n\nZákladem počítače byl terminál IK 80-M vyvinutý v roce 1982 na ČVUT jako vzor pro počítač, který by měl být vyráběn pro potřeby školství. Vývoj pokračoval v ZPA Nový Bor typem IQ 150, který vznikl důkladnou rekonstrukcí IK 80-M. V roce 1983 bylo vyrobeno pro ČVUT 50 těchto počítačů. Tento počítač ale musel být vinou ohromného množství chyb v roce 1984 stažen zpět do ZPA Nový Bor a jeho přepracováním vznikl typ IQ-151. Od roku 1985 pro ministerstvo školství se již vyráběl IQ 151 - na konci roku bylo dodáno přes 2000 kusů.\n\nSrdcem počítače byla česká kopie osmibitového procesoru Intel 8080 – Tesla MHB8080A / 2 MHz. Počítač byl dále vybaven 32 kB RAM paměti (později 64 kB), 4 kB ROM paměti, výstupním televizním obrazovým signálem, povinným externím modulem VIDEO 64 (zobrazování 64 znaků na řádek a textovou „grafiku“) či VIDEO 32 (pouze 32 znaků na řádek, lépe čitelné na televizi) a externím modulem BASIC 6 (jednoduchou variantou programovacího jazyka BASIC), později se vznikem modulu GRAFIK (který umožňoval použití grafiky v rozlišení 512×256 bodů, používal se v kombinaci s některým z modulů VIDEO) vznikl BASIC G s podporou grafických příkazů.\n\nAlternativou k Basicu byl pak operační systém AMOS, vyvinutý v samém závěru „osmibitové“ éry studenty MFF UK pod vedením RNDr. Rudolfa Kryla, umožňující práci se soubory a použití programovacích jazyků Assembler a Pascal.\n\nDalší možností bylo pak použití operačního systému CP/M - jeho „východoevropskou“ verzí pojmenovanou jako MIKROS a to jak na 32 kB verzi ale lépe na 64 kB verzi s 8\" disketovou mechanikou.\n\nIQ 151 byl primárně určen pro použití v českých školách, na Slovensku podobnou funkci plnilo trochu vyspělejší PMD 85. Mezi jeho závažné nedostatky patřilo velmi časté přehřívání, špatná membránová klávesnice a nedostatek softwarového vybavení. Jeho kladným rysem pak byla koncepce externích hardwarových modulů, která ovšem nebyla nikdy plně využita.\n\n„Íkvéčko“ se připojovalo k černobílým televizím Tesla. Jako externí paměť sloužil běžný kazetový magnetofon, ale existovala i externí mechanika s 8\" disketami. Na některých školách bylo IQ instalováno do sítě pomocí sériových modulů SESTYK nebo SERI a programy si pak jednotlivé stanice tahaly z centrálního „serveru“ s disketovou mechanikou. Výstupním zařízením pak mohl být souřadnicový zapisovač použitý jako tiskárna, která psala normálními fixy nebo tiskárna z produkce Brněnské zbrojovky Consul C2113.\n\n\n"}
{"id": "61387", "url": "https://cs.wikipedia.org/wiki?curid=61387", "title": "Borovice pod hradem Kunětická hora", "text": "Borovice pod hradem Kunětická hora\n\nPamátná borovice lesní (\"Pinus silvestris\") pod hradem Kunětická hora se nachází na okraji malého borového lesíka jižně od Kunětické hory, asi 100 m od silnice spojující obce Ráby a Kunětice. Borovice je pozůstatek původního lesa.\n\nPamátná borovice je asi 200 let stará a je vysoká asi 15 m. Kmen stromu je zjizven po starém zásahu bleskem. V roce 2017 došlo k usychání stromu a v listopadu 2017 byla zelená již pouze 1 větev. V roce 2018 již borovice uschla celá.\n"}
{"id": "61407", "url": "https://cs.wikipedia.org/wiki?curid=61407", "title": "Tankový prapor", "text": "Tankový prapor\n\nPojem Tankový prapor může mít několik významů:\n\n"}
{"id": "61412", "url": "https://cs.wikipedia.org/wiki?curid=61412", "title": "Jan Moštěk", "text": "Jan Moštěk\n\nJan Moštěk (9. srpna 1923, Nová Říše – 2. března 2001, Volfířov) byl český malíř a spisovatel, jehož výtvarné dílo vychází z expresionismu.\n\nVyrůstal v početné rodině 15 dětí v Nové Říši nedaleko premonstrátského kláštera. Měl snivou povahu, od dětství rád maloval. Jeho sestra vzpomíná: „Tatínek sedí na stoličce a drží Janův výkres, na kterém je znázorněn rybník s vrbami a rákosím, kresleno tuší a redisperem. Obrázek se mi moc líbil a je mi smutno, že půjde jako mnoho jiných do tatínkových bot jako vložka. Tatínek, obchodní cestující, konal své obchodní cesty po celém kraji pěšky.“\n\nZprvu se vyučil malířem pokojů, později pracoval se skupinou restaurátorů, v padesátých letech chtěl být na volné noze, což se mu částečně podařilo. Bydlel v opuštěném domě nedaleko vesnice, maloval, psal, živil se u rodičů. Později byl z chalupy vypovězen a jeho samota přerostla v bezdomovství. Prodal tehdy všechny své obrazy. Posledních dvacet pět let strávil v naprosté izolaci na faře ve Volfířově u Dačic. Zde také na jaře roku 2001 zemřel, v době kdy se v plném proudu připravovalo jeho první výtvarné uvedení v Praze.\n\nJan Moštěk je ojedinělá osobnost našeho literárního a výtvarného života. Jeho výtvarné dílo vychází z expresionismu. Obrazy se vyznačují syrovou malbou, barevností a jistou intimitou daného okamžiku (zvláště u krajin). Z jeho děl sálá opravdovost a hluboké zaujetí tvorbou, do které se úplně ponořil.\n\nVáclav Vokolek, který se Mošťkem zabývá již 25 let, hodnotí jeho literární dílo jako velice sugestivní, které nemá v literárním kontextu obdoby. Některé Mošťkovy texty nastudoval pro rozhlas Radim Vašinka a později je také uvedl v Krytovém divadle Orfeus. Retrospektivní výstava Jana Mošťka a jeho první prezentace širší veřejnosti vznikla z velkého zaujetí Pavla Vlčka a Martina Soukupa z agentury Ecquo pro dílo tohoto autora a vstřícným přístupem Galerie Franze Kafky, v jejíž výstavní koncepci je kromě jiného také uvádění méně známých, či úplně neznámých umělců, jejichž díla mají nadčasovou myšlenkovou i estetickou hodnotu.\n\n"}
{"id": "61417", "url": "https://cs.wikipedia.org/wiki?curid=61417", "title": "Bojler", "text": "Bojler\n\nBojler (z anglického \"boiler\" od slova \"boil\", vařit) je zásobníkový ohřívač vody (taky označovaný jako \"ohřívač TUV\" - teplé užitkové vody). Má podobu tlakové nádoby uložené většinou nastojato (vertikálně), ale někdy i naležato (horizontálně). Zdroj tepla může být rozličný – např. elektřina, plyn, pára, teplá voda apod. Podstatou je akumulace ohřáté vody. Ohřívací těleso se nachází ve spodní části, ohřátá voda se odebírá z části horní. Přítok studené vody bývá upraven tak, aby nedocházelo k nežádoucímu promísení s již ohřátou vodou. Bojler musí být vybaven zabezpečovacím zařízením, zejména pojistným ventilem, sloužícím k odvedení přetlaku při případné poruše - nevypnutí topného tělesa. Často bývá doplněn též čidlem, podle jehož údajů se automaticky zapíná či vypíná ohřev vody. Pro rodinu se 2 dětmi se doporučují bojlery s objemem aspoň 120 litrů.\n\nElektrický bojler, odborně elektrický ohřívač.\nElektřina se mění v topné spirále na teplo, která ohřívá vodu v zásobníku. Bojlery mohou být maloobjemové, které se využívají v místech s malou spotřebou teplé vody (kuchyně, málo používaná umyvadla...) a na velkoobjemové, které většinou zásobují více odběrných míst. Velkoobjemové i některé maloobjemové bojlery se připojují na zvláštní okruh (HDO), který je blokován distributorem elektrické energie v době s vysokou spotřebou a je spouštěn v době přebytku elektřiny v síti. V této době (tzv. nízký tarif, 2 - 3 časové úseky během dne) je sazba za elektřinu několikanásobně nižší než mimo ni (vysoký tarif).\n\n"}
{"id": "61420", "url": "https://cs.wikipedia.org/wiki?curid=61420", "title": "Pojistný ventil", "text": "Pojistný ventil\n\nPojistný ventil je zařízení, které při překročení nastaveného přetlaku automaticky otevře a tím odvede médium mimo chráněné zařízení. Odpouští se většinou do volného prostoru, hořlavé plyny do bezpečného prostoru, zemní plyn např. nad střechu budovy. Používá se na tlakových nádobách, kotlích, v topných systémech, ohřívačích, a všech systémech, které je třeba chránit před nárůstem tlaku.\n\nParní lokomotivy byly vybaveny několika druhy pojistných ventilů. Pojistnými ventily musel být především vybaven parní kotel. Podle kotlových předpisů musel být každý kotel vybaven dvojicí nezávislých ventilů, z nichž každý měl být schopen odvést páru vyrobenou kotlem za plného výkonu. Ventily směl nastavovat a zkoušet jen k tomu zmocněný komisař, nastavení bylo opatřeno plombou.\n\nNa rozdíl od stabilních kotlů nemohly být u parních lokomotiv používány ventily regulované závažím (vibrace jedoucího stroje by způsobily proměnlivou zátěž), proto byly ventily prakticky vesměs pružinové. V Česku se používaly následující typy:\n\nKromě kotle byly pojistnými ventily vybaveny i válce parního stroje. Ventily chránily válec proti přetlaku při stržení vody nebo brzdění protipárou. Jako pojistný ventil působí i plochá šoupátka, která se protitlakem mohou nadzdvihnout a tím propustit médium.\n"}
{"id": "61423", "url": "https://cs.wikipedia.org/wiki?curid=61423", "title": "Josef Marcel Sedlák", "text": "Josef Marcel Sedlák\n\nJosef Marcel Sedlák (7. května 1895, Nová Říše – 26. října 1964, Olomouc) byl český spisovatel, učitel. Přátelil se s básníkem Otokarem Březinou.\n\nNarodil se v rodině poštmistra Josefa Sedláka. Obecnou školu navštěvoval doma v Nové Říši, měšťanskou školu v Třešti, pak třetí až sedmou třídu vyšší reálky v Telči. Studia na reálce vykonal s vyznamenáním, rovněž maturitní zkoušku roku 1914. Ve službě školní byl ustanoven 1. února 1915. V červenci roku 1915 složil zkoušku učitelské dospělosti, vojenskou službu konal ve válečné době od listopadu 1915 do listopadu 1918. V roce 1919 složil zkoušku způsobilosti pro školy obecné, v roce 1921 pro školy měšťanské. V roce 1922 složil speciální zkoušku z němčiny, roku 1924 z francouzštiny a v roce 1926 z ruštiny. Na svých studijních cestách navštívil kulturní střediska střední, jižní a západní Evropy.\n\nOd roku 1926 až do smrti básníkovy navštěvoval v pravidelných častých lhůtách Otokara Březinu, který mu dával direktivu v jeho dalším vzdělávání a byl celé rodině přátelsky nakloněn. Působil na měšťanské škole v Nové Říši, pak na odborných školách pro ženská povolání ve Velkém Meziříčí, v Českých Budějovicích, Duchcově, Chrudimi, v Mladé Boleslavi a v Olomouci. V Mladé Boleslavi se oženil s učitelkou národní školy Blaženou Kousalovou. Měli dvě dcery.\n\nJosef Marcel Sedlák je pohřben na Ústředním hřbitově v Olomouci. Jeho rozsáhlá literární pozůstalost byla uložena v Památníku národního písemnictví v Praze.\n\nSedlákova literární tvorba vyvěrala z jeho rodinného prostředí, z úcty k rodičům, z křesťanské víry a pokory, z ohromení zázrakem Stvoření. Své verše otiskoval ve 20. a 30. létech v časopisech i v novinách. Samostatně vydal více než deset knih, jednak tisky a úvahy věnované Otokaru Březinovi, jednak sbírky veršů. Poslední sbírka veršů která vyšla tiskem za jeho života nazvaná Balada Novoříšská se tematicky vymyká z jeho tvorby. Reaguje na krutosti války a na tragédii novoříšských obětí koncentračních táborů. Řada básníkových prací zůstala v rukopise. Rozsáhlá Píseň o Marcelinu (Riessovi) čerpá z historie básníkova rodu, opěvuje ušlechtilé lidské city a činy, události, které ovlivnily autorův život. Vystupoval pod pseudonymem Poutník.\n\n"}
{"id": "61431", "url": "https://cs.wikipedia.org/wiki?curid=61431", "title": "Podsedek", "text": "Podsedek\n\nPodsedek (také i subsides, selden, pedices, curticularii) je ve středověkých i raně novověkých písemných pramenech obvyklé označení obyvatele vesnice, který sice mohl být majitelem vlastního domu, ale obvykle neobdělával vlastní pole. Pro obživu robotoval buď pro vrchnost na panských polích nebo se živil prací pro jiné poddané.\n\nPojem podsedek není v pramenech přísně vymezen a zdá se, že byl užíván i pro drobné majitele polností, kteří ovšem ze svých polí nevyžili a byli nuceni si přivydělávat prací pro jiné.\n\nJako podsedek mohl být konečně označen i obyvatel města, který ale nevlastnil nemovitost, ale u někoho bydlel, tj. byl to nájemník. V pozdějších dobách bylo běžně používáno také označení podsedník. Angličtina používá podstatné a přídavné jméno \"subsidiary\", odvozené od \"subsides\", ovšem pro právnické osoby a ve významu: přidružená společnost, filiálka, která (podle obdobného principu) nejedná a nevydělává sama na sebe ale pro hlavní společnost, jež se o tuto stará a přiděluje jí pravidelně potřebné prostředky.\n\n"}
{"id": "61437", "url": "https://cs.wikipedia.org/wiki?curid=61437", "title": "Onyx", "text": "Onyx\n\nOnyx je neprůhledný poloprůsvitný černobílý minerál používaný ve šperkařství, v galanterii a v glyptice. Je to varieta chalcedonu, dalšími jsou bělavý achát nebo červený karneol. Kvůli své vrstevnatosti onyx dostal řecký název onyx, což znamená nehet. Jeho střídavě černé a bílé pravidelné pásky mohou být využity podle natočení valounku a vybroušení, kameje mívají černé pozadí a bílý reliéf nebo naopak, nádobky jsou pruhované či žíhané v kroužcích. Je-li kámen trojbarevný – navíc s červenohnědou vrstvou, nazývá se sardonyx.\n\nBarevnost a struktura onyxu se (stejně jako například u achátů) dá upravovat. Mnoho onyxů se vyrábí namáčením do cukerného roztoku a pak se zahřívá v kyselině sírové, kde částečky cukru zuhelnatí. Přírodní kameny nemají tak jednolitou barvu, musí se nařezat mnohem více materiálu, než se najde kus bez vady.\n\nNázev \"zlatý onyx\" (ale často jen \"onyx\" i jinak) se používá pro některé vrstevnaté odrůdy aragonitu, což je z chemického hlediska jiný minerál.\n\n\n\nProslulá „onyxová příčka“ ve vile Tugendhat je ve skutečnosti zhotovena z aragonitových desek.\n\nJméno Onix nese jeden z Pokémonů. Onyx se jmenuje i díl knižní série HALO.\n\n\n"}
{"id": "61448", "url": "https://cs.wikipedia.org/wiki?curid=61448", "title": "Blaník", "text": "Blaník\n\nBlaník je 638 m vysoký, legendami opředený vrch ve Středočeském kraji. Nachází se asi 10 kilometrů jižně od Vlašimi, na území Louňovic pod Blaníkem. Jsou s ním spojeny pověsti o blanických rytířích. V těžkých chvílích české historie byl symbolem naděje na získání svobody a svébytnosti českého národa. Jméno Blaník je možná odvozeno od keltského Blaniak. Do prosince 2018 nesly název rychlíky Českých drah Praha - České Budějovice Blaník\n\nMasiv Blaníku tvoří dva zalesněné skalnaté vrchy \"Velký Blaník\" (638 m n. m.) a \"Malý Blaník\" (580 m n. m.). Velký Blaník je charakteristickým bodem rozsáhlé zvlněné krajiny, která tvoří přechod mezi Středočeskou pahorkatinou a Českomoravskou vrchovinou. Velký Blaník je nejvyšším vrcholem Mladovožické pahorkatiny, která je východní částí geomorfologického celku Vlašimské pahorkatiny a náleží do geomorfologické podsoustavy Středočeské pahorkatiny.\n\nBlaník je součástí chráněné krajinné oblasti CHKO Blaník (z roku 1981, 40 km). Pod kopci leží obec Louňovice pod Blaníkem a protéká řeka Blanice (přítok Sázavy).\n\nVelký Blaník byl osídlen již před začátkem našeho letopočtu. V 5. století př. n. l. v době halštatské zde bylo hradiště kruhového tvaru se dvěma řadami mohutných kamenných valů jejichž zbytky jsou dodnes patrné okolo vrcholu, později tvrz a pravděpodobně dřevěný hrad. Rokem 1404 se datuje počátek poutí na horu. Jednou ze současných tradic místních obyvatel je silvestrovský výstup na horu. V letech 1868–1871 se zde konaly tábory lidu za české státní právo. Odsud byl vylomen v roce 1868 i jeden ze základních kamenů Národního divadla (rozměry cca 125 × 97 × 57 cm, hmotnost 1 750 kg).\n\nNa vrcholu stojí 30 m vysoká dřevěná rozhledna z roku 1941 ve tvaru husitské hlásky. Menší sestřičky lze najít u Žamberka (rozhledna \"Rozálka\") a na Hýlačce u Tábora (rozhledna \"Hýlačka\", shořelá 1. 1. 2012). Nebyla to však první rozhledna, dříve (r. 1895) tam již stála jednoduchá 20 metrů vysoká dřevěná otevřená rozhledna, která se zřítila roku 1936. Tu současnou, krytou, postavil Klub českých turistů v letech 1939–1941. Lze z ní zhlédnout nejen blízké okolí, západním směrem podstatnou část Středočeské pahorkatiny, nazývanou Českou Sibiří, západní vrcholy Českomoravské vrchoviny s dominujícím Strážištěm, severovýchodně město Vlašim a Posázaví, ale při optimální viditelnosti je možno jihozápadním směrem dohlédnout až k vrcholům Šumavy a na severozápadě spatřit Prahu a poblíž Prahy stojící vysílač Cukrák.\n\nNa vrcholu se nalézají zbytky středověkého hrádku, který byl dobyt husity roku 1420. Zbytky hradu byly odkryty archeologem Pavlem Radoměřským v lesnatém svahu nad obcí Býkovice v roce 1961. Na Malém Blaníku (dříve Holý vrch) se nachází také zřícenina poutní kaple svaté Máří Magdaleny. Stavba byla dokončena v roce 1753 (poutě se zde konaly ovšem již v první polovině 16. století), zrušena pak v roce 1783 nařízením císaře Josefa II. Půdorys kaple tvoří osmiúhelník komponovaný do elipsy s přiléhající sakristií na severovýchodě, pod níž bývala jeskyně s poustevníkem. Uprostřed zříceniny dnes roste obrovský smrk starý cca 160 let, kterému se říká „Velký Mnich“.\n\nBlaník je opředen mnoha nejrůznějšími pověstmi, z nichž některé mají původ zřejmě již v keltských dobách. Pověst o vojsku bojovníků spících v nitru hory, odkud vyjedou na pomoc svému lidu, je rozšířena v celém keltském světě. Hlavní legenda vznikla patrně v 15. století mezi prostými lidmi na základě události, kdy bylo podivuhodným až zázračným způsobem na jihovýchodním úpatí Blaníka, u vesnice Býkovice, poraženo nepřátelské vojsko. Kolem roku 1470 o vojsku skrytém v hoře kázal Mikuláš z Vlásenice.\n\nObsah pověsti: Uvnitř hory odpočívá vojsko, které čeká, až bude českému národu nejhůře. Jeho velitelem je sám patron země České svatý Václav. Ve chvíli, kdy bude naše vlast v největší tísni, zazelená se suchý dub na Blaníku a pramen pod ním vydá tolik vody, že se studánka přeplní a voda poteče až po stráni dolů. Pak se v hoře otevře tzv. Veřejová skála, rytíři uvnitř se probudí z hlubokého spánku a pod vedením patrona české země vyrazí proti nepřátelům, porazí je a v Čechách nastane opět klid a mír.\n\nDen uvnitř hory je dlouhý jako rok na povrchu. Alois Jirásek ve Starých pověstech českých píše o kováři, kterého pozval neznámý rytíř z Blaníku, aby mu v hoře okoval koně. Kovář šel a když dokončil svoji práci, dali mu rytíři pytel plný smetí. Ve zlosti pak kovář vysypal celý pytel pod kopcem. V Louňovicích se pak všichni divili, kam kovář na celý rok zmizel. Když pak vyprávěl, co se mu přihodilo, šáhl do pytle a nahmatal tři dukáty. Teprve v tu chvíli poznal, jakou udělal chybu, když pytel vysypal. Honem utíkal k hoře, ale nenašel ani dukáty, ani smetí.\n\nPozornost Blaníku a legendě o svatováclavském vojsku znovu přineslo české národní obrození. V dubnu 1868 při vylamování základního kamene pro Národní divadlo kamenický pomocník Václav Podbrdský z Louňovic udělal špatný krok a zřítil se z výšky 60 metrů. Přestože ho spolupracovníci viděli padat, jeho tělo se nikdy nenašlo a musel být tak po zákonem stanovené době prohlášen za mrtvého. Podbrdský se objevil až po 18 letech. U soudu ve Vlašimi se soudil s kamenickým mistrem Šolínem o zaplacení mzdy za vylomení základního kamene. Podbrdský soud vyhrál a musela mu být vyplacena dlužná mzda i s úroky. Případ vzbudil pozornost a Podbrdský byl postaven před vojenský soud pro podezření z vyhýbání se vojenské službě. Před soudem vypověděl, že po dopadu se probral ve velkém klenutém sále, kde jej přivítala krásná dívka. Cítil se najednou jako jiný člověk, jako by byl studovaný a učený. Postupně se zde setkal s Cyrilem a Metodějem, Karlem IV., Janem Husem a dalšími. S některými prý dokonce telepaticky mluvil. Jejich řeči prý nerozuměl, myšlenkám ano. Na závěr se velikáni za zvuků staroslověnského chorálu odebrali zpět do nitra hory a krásná dívka – Génius Čech – se s Václavem Podbrdským rozloučila. Poté se vznesla ke stropu, kde se změnila v jasnou letní oblohu. Podle Václava Podbrdského to vše mělo trvat 18 hodin, když však vyšel z Blaníku ven, zjistil, že uplynulo 18 let. Vojenský soud kameníkovo vysvětlení fakticky přijal. Označil jej však za fixní ideu. Podbrdského za uniknutí vojenské službě však nijak nepotrestal.\n\nOd roku 1989 se zde pravidelně pořádají Svatováclavské slavnosti, kdy na svůj svátek sjíždí z Velkého Blaníku na bílém koni sv. Václav s doprovodem svých vojáků na louňovické náměstí, kde se konají vlastní oslavy.\n\nO všeobecnou známost Blaníku se zasloužilo mnoho významných českých umělců. Alois Jirásek ztvárnil blanickou legendu ve svých \"Starých pověstech českých\". Hora svou symboličností poskytla námět též řadě hudebníků (Bedřich Smetana – \"Má vlast\", Zdeněk Fibich) a malířům-krajinářům ve druhé polovině 19. století (Julius Mařák či Mikoláš Aleš). Blanická pověst se v literatuře objevila v roce 1799. Mezi další umělce inspirované Blaníkem patří: Václav Kliment Klicpera vlastenecká hra \"Blaník\", Josef Kajetán Tyl (dramatická báchorka \"Jiříkovo vidění\"), Karel Jaromír Erben či Jaroslav Vrchlický (\"Selské balady: Balada blanická\"). Divadlo Járy Cimrmana uvádí satirickou hru \"Blaník\".\n\n\n\n"}
{"id": "61452", "url": "https://cs.wikipedia.org/wiki?curid=61452", "title": "Zpětný ventil", "text": "Zpětný ventil\n\nZpětný ventil zajišťuje průtok média jedním směrem, respektive nepřipustí průtok směrem opačným. Konstrukční variantou je zpětná klapka. Zpětný ventil sestává z kuličky dosedající na sedlo. Kulička je k sedlu přitlačovaná většinou pružinou. Tlak média v propustném směru způsobí odtlačení kuličky od sedla, vzniklým průřezem pak proudí médium.\n"}
{"id": "61455", "url": "https://cs.wikipedia.org/wiki?curid=61455", "title": "Zpětná klapka", "text": "Zpětná klapka\n\nZpětná klapka má stejnou funkci jako zpětný ventil, tedy zajišťuje průtok média jedním směrem, respektive nepřipustí průtok směrem opačným. Liší se konstrukčně. Na sedlo dosedá klapka, která je otočně ukotvena. Často neobsahuje žádnou pružinu a díky malému tření v uložení a velké vlastní ploše reaguje na směr průtoku média. Vyznačuje se menší těsností, ale také menší tlakovou ztrátou než zpětný ventil.\n"}
{"id": "61456", "url": "https://cs.wikipedia.org/wiki?curid=61456", "title": "Nádraží (rozcestník)", "text": "Nádraží (rozcestník)\n\nNádražím může být myšlena:\n\nSoučástí obce Střítež v okrese Český Krumlov je osada Kaplice-nádraží.\n\nNádraží v kultuře\n"}
{"id": "61459", "url": "https://cs.wikipedia.org/wiki?curid=61459", "title": "Fort Minor", "text": "Fort Minor\n\nFort Minor je americká hip-hopová skupina.\n\nJe Hip-Hopová skupina rapperů. Fort (překlad pevnost) má vojenský význam a Minor (překlad molová stupnice) je v hudbě nižší, smutnější, temnejší tón, název je vlastně odzrcadlením hudby. Hlavním členem této skupiny je Mike Shinoda, rapper, kytarista a klávesista z kapely Linkin Park. Skupina Fort Minor vydala jedno debutové album s názvem \"The Rising Tied\". Skupina vznikla z Shinodovy touhy po větší anonymitě, nechtěl, aby deska byla na trhu pod jeho jménem. A tak se dohodl s ostatními umělci, jež se s ním podíleli na písních, a zvolili si jméno Fort Minor.\n\nNa písních na tomto albu se podíleli tyto skupiny a interpreti: Common, Styles of Beyond, Black thought, Kenna, John Legend, Jay-Z, Brad Delson a zpěvačka Holly Brook.\n\n\n\nedit by VV0ythe4\n"}
{"id": "61465", "url": "https://cs.wikipedia.org/wiki?curid=61465", "title": "Friedrich Gottlob Keller", "text": "Friedrich Gottlob Keller\n\nFriedrich Gottlob Keller (27. června 1816, Hainichen – 8. září 1895, Krippen, Sasko) byl německý, mechanik a vynálezce. Je považován za vynálezce drcení dřeva pro výrobu dřevoviny, z níž se vyrábí papír.\n\nVyučil se tkalcem a tkalcovským mechanikem (něm. Blattbinder) a určitý čas se zabýval technickou publikační činností. V prosinci 1843 se mu podařilo vyrobit dřevovinu. Přitlačil dřevo pod tlakem za přídavku vody proti otáčejícímu se brusnému kameni. Aby mohl svůj vynález využít, koupil Keller papírnu, která se ale dostala do konkurzu (1850, následkem povodně). Od roku 1853 žil Keller v Krippenu a pracoval jako mechanik.\n"}
{"id": "61467", "url": "https://cs.wikipedia.org/wiki?curid=61467", "title": "Fonon", "text": "Fonon\n\nFonon je tzv. kvazičástice (nejde tedy o skutečnou částici) šířící vibrační kvantum v krystalové mřížce. Vibrace v krystalové mřížce se mohou přenášet od buňky k buňce a vytvářet tím dojem pohyblivé částice. Tato „částice“ se pak nazývá fonon.\n\nPomocí fononů se popisuje šíření zvuku (zvukových vln) v krystalech. Fonon je proto kvazičásticí zvukového pole v pevné látce.\n\nNázev fonon vznikl analogicky od fotonu, který je částicí elektromagnetického pole. Netlumené zvukové pole je, stejně jako elektromagnetické pole, z matematického hlediska vektorové pole popsané parciálními diferenciálními rovnicemi druhého řádu. U obou těchto polí lze provádět superpozici řešení.\n\nFononům lze přiřadit nulový spin, jsou to tedy bosony.\n\n"}
{"id": "61468", "url": "https://cs.wikipedia.org/wiki?curid=61468", "title": "Čejkovice (okres České Budějovice)", "text": "Čejkovice (okres České Budějovice)\n\nČejkovice jsou obec ležící v okrese České Budějovice, kraj Jihočeský, zhruba 8 km severozápadně od Českých Budějovic. Žije zde obyvatel.\n\nV písemných pramenech se jméno vesnice (\"Czeykowycz\") vyskytuje kolem roku 1400 v krumlovském urbáři; další zmínka se datuje k roku 1423, kdy je v rožmberské popravčí knize zaznamenán výslech lupiče Jakoubka z Čejkovic. Od těchto dob až do konce feudálního zřízení bývaly Čejkovice rozděleny mezi dvojí vrchnost. Jedna část patřila vladyckému rodu Kunášů z Machovic, jejichž sídlem byla rybníky chráněná tvrz Machovice, stojící nedaleko vsi. Z těchto si Jindřich Kunáš z Machovic dal někdy v letech 1587 až 1589 ve vsi vystavět novou renesanční tvrz, nazvanou \"Vildštejn\". Posledním Kunášem v držení Čejkovic byl Jiří Jaroslav, který v roce 1687 odprodal majetek knížeti Ferdinandovi ze Schwarzenbergu, čímž připadla tato polovice Čejkovic k panství Hluboká. Druhá, o něco menší půle vsi bývala v počátcích poddána předním českobudějovickým měšťanům. U úvodu 15. století byl jejím držitelem Mikuláš Paulfiš, na přelomu 15. a 16. století Puklicové ze Vztuh, jejichž dědic Jan Ekhard z Urtvinovic svůj díl vsi někdy před rokem 1545 odprodal městu České Budějovice, které pak ze zdejších platů financovalo městské kostely sv. Prokopa, Mikuláše a Václava.\nPo zrušení poddanství jsou Čejkovice od roku 1850 samostatnou obcí, vyjma kratičkého období 1943 až 1945, kdy byly za nacistické okupace přičleněny k obci Dasný. V letech 1850-1868 byly součástí obce i Češnovice. V období 30. dubna 1976 – 23. listopadu 1990 spadal pod Čejkovice Dasný.\n\n\n"}
{"id": "61469", "url": "https://cs.wikipedia.org/wiki?curid=61469", "title": "Emil Filla", "text": "Emil Filla\n\nEmil František Josef Filla (3. dubna 1882 Chropyně – 7. října 1953 Praha) byl český kubistický malíř, grafik a sochař.\n\nNarodil se 4. dubna 1882 do rodiny železničního úředníka Františka Filly a Žofie, roz. Kotoučkové v Chropyni č. p. 146, dětství prožil v Brně, kde také absolvoval obchodní školu a pracoval jako úředník pojišťovny. Práce úředníka jej však naprosto nenaplňovala, a proto po několika měsících odešel do Prahy.\n\nV letech 1903 - 1906 studoval v Praze na Akademii výtvarných umění monumentální malbu v ateliéru Vlaho Bukovace. Školu však opustil po třech letech kvůli konvenčním metodám a náplni výuky a spolu s několika svými spolužáky se rozhodl hledat novou cestu.\n\nV prvním období tvorby jej výrazně ovlivnilo především dílo malíře Edvarda Muncha, který měl v roce 1905 v Praze výstavu. Filla se stal členem skupiny Osma, s níž vystavoval v letech 1907 a 1908. Z této doby pochází jeho expresionistické dílo (Čtenář Dostojevského, 1907; Hráči šachů, 1908; Červené eso, 1908). V roce 1909 vstoupil do Spolku výtvarných umělců Mánes, v němž byl nepřetržitě členem – s přestávkou působení ve Skupině výtvarných umělců (1911–1914) – až do své smrti.\n\nV roce 1910 se v jeho tvorbě poprvé začaly objevovat prvky kubismu, nejprve jako kuboexpresionismus (Podzim, 1910; Salome, 1911; Utěšitel, 1911; Dvě ženy, 1912; Koupání 1912), který byl mj. ovlivněn dílem raně barokního malíře El Greca, postupně však vytvářel i díla vysloveně kubistická, silně ovlivněná kubistickými obrazy Pabla Picassa a Georgesa Braqua. V té době maloval především zátiší (Zátiší s koflíkem a lahví, 1913; Zátiší s podnosem, 1914; Zátiší se sklenicí, 1914). Zabýval se však také sochařskou tvorbou (Hlava, 1913), figurální malbou (Kuřák, 1913; Čtenář, 1913; Žena, 1914). V zátiší se objevují i prvky koláže (Zátiší s tabákem, 1914), protože do nich vlepuje části novinového textu, etikety atp.\n\nDne 27. března 1912 se v Praze na Královských Vinohradech oženil s dcerou profesora filozofie na pražské univerzitě Františka Krejčího, malířkou Hanou (Johanou) Krejčí, která mu byla celoživotní ideální partnerkou.. Manželství bylo bezdětné. \n\nTěsně před první světovou válkou odešel do Paříže, ale po jejím vypuknutí musel dramaticky uprchnout do Nizozemska. Vedle intenzívní malířské tvorby (Zátiší se slanečkem, 1915; Čtenářka, 1915; Muž v klobouku, 1916; Zlaté rybičky u okna, 1916; Holandské zátiší, 1917) spolupracoval s českým odbojem, tzv. české Maffii. Mimo jiné vyvolával zprávy psané neviditelným inkoustem, které mu do Holandska posílali domácí odbojáři. Vyvolané zprávy předával dál.\n\nPo válce působil jako velvyslanecký rada v Nizozemsku, brzy se však vrátil do Československa a pracoval na ministerstvu zahraničí. Podobně jako před téměř dvaceti lety této úřednické práce po několika měsících zanechal a opět se intenzivně pustil do malování. Středem jeho malířského zájmu bylo opět především zátiší (Zátiší na stole, 1920; Zátiší, 1922; Zátiší s notami, 1923; Zátiší s rakem, 1927; Zátiší s lahví, sklenicí a lulkou, 1929; Zátiší s loutnou, džbánem a ovocem, 1929; Zátiší s kytarou, 1929), ovšem na rozdíl od holandského období v nich nyní dominovala barva. Ve třicátých letech se v jeho tvorbě objevilo téma ženy (Dívka s mandolínou, 1929; Stojící ženská postava, 1930; Hlava dívky, 1930; Žena s býčí hlavou, 1930; Hlava, 1934; Žena se psem, 1936; Tři ženy, 1937). Vzrůstající nebezpečí nacismu v Německé říši ve druhé polovině 30. let ho vedlo k aktivní účasti na akcích, jež před touto agresivní ideologií varovaly. Filla na toto nebezpečí reagoval i umělecky. Vytvořil proto cykly zápasů Héraklových, českých a slovenských lidových písní (Bude vojna, bude, Člověk a smrt, Válka, 1939), a především cyklus Boje a zápasy, v nichž spolu zápasí zvířata (Tropická noc, Kůň napadený lvem, Bílá noc, 1938). V této době opět vznikala i jeho drobná sochařská díla.\n\nV první den druhé světové války (napadení Polska nacistickým Německem) byl v rámci Akce Albrecht I. spolu s řadou dalších významných osobností (patřil k nim např. Josef Čapek) gestapem zatčen a uvězněn v koncentračním táboře Dachau a později v Buchenwaldu. V koncentračním táboře nemaloval, ale napsal tam řadu teoretických textů, a dokonce několik básní. Na rozdíl od mnoha dalších osobností věznění přežil a hned v roce 1945 mu byla uspořádána v Mánesu výstava, na níž byla uvedena jeho dosud nevystavovaná díla z let 1938–1939, vesměs z okruhu \"Bojů a zápasů\".\n\nV roce 1945 byl jmenován profesorem nově založené Vysoké školy uměleckoprůmyslové v Praze. V letech 1945-1952 v jeho ateliéru absolvovaly studium čtryři desítky malířů. Jako vysokoškolský pedagog vstoupil do KSČ, kterou upřímně vítal jako koncept moderního pokrokového života. Jeho světový názor se dovršil během pobytu v koncentračním táboře v Buchenwaldu, kde mj. prodělal šest infarktů a jeho zdraví zůsdtalo podlomené. Trvalo ještě rok, než se pustil do tvůrčí práce. V malbách i grafikách navázal na předválečné cykly a intenzivně se věnoval zátiší. Třikrát se vrátil k tématu Buchenwaldu (Osvobození Buchenwaldu, 1947). Od roku 1947 až do smrti vytvářel krajinomalby Českého středohoří (Slavětín u Peruce, 1949, Hazmburk u Stradonic, 1950; Od Brníkova, 1951; Hazmburk, 1951; Lounské kopce, 1951; Stradonice, 1952; Kamýk u Litoměřic, 1952; Chožov, 1952). Tyto obrazy vznikly na zámku v Peruci, jehož jedno křídlo dostal v roce 1946 k užívání. V krajinách Českého středohoří Filla mj. reagoval na dílo holandského krajináře Jana van Goyena, o němž v téže době také napsal knihu. Zároveň mu tyto krajiny zřejmě byly i jistou formou terapie z válečných hrůz. (Krajiny Českého středohoří byly vystaveny v únoru 1951 v Domě umění v Brně a v dubnu 1952 v Praze.. \n\nOd roku 1947 pracoval také na svém nejvýznamnějším poválečném díle, cyklu monumentálních maleb na papíře (a hedvábí) na téma slovenských zbojnických písní (Ovce moje ovce, 1951; Hej nebudem rolníkom, 1951; Zaleť sokol biely vták, 1950), v němž Filla umělecky vycházel nejen z kubismu, ale také z lidového umění a dokonce i z tradiční čínské tušové malby. Zároveň tímto dílem navázal na předválečný cyklus na téma Erbenovy \"Kytice\" a cyklus lidových písní (Žaloval sa pták ptákovi; Bude vojna bude). Tyto práce měly být v roce 1951 vystaveny, k výstavě však nedošlo s poukazem na to, že obrazy jsou „ohavné“ a neodpovídají tehdy striktně prosazovanému socialistickému realismu. V roce 1952 oslavil sedmdesáté narozeniny dvěma soubornými výstavami své malby, a to v galerii Práce na Václavském náměstí a v galerii Mánes . Téhož roku ze zdravotních důvodů opustil místo pedagoga na VŠUP.\n\nFilla zemřel 6. října 1953 v Praze na svůj sedmý infarkt. Byl pohřben na hřbitově v Praze-Střešovicích (Cukrovarnická 15/131), kde sdílí hrob se svou ženou, akademickou malířkou Hanou Fillovou rozenou Krejčovou (25. září 1890 – 10. března 1958), a švagrem, hudebním skladatelem Išou Krejčím (10. července 1904 – 6. března 1968).\n\nEmil Filla byl všestranný umělec, především malíř a grafik, působil však i jako sochař, znalec a sběratel umění, teoretik, redaktor, organizátor a diplomat. Jeho výrazná osobnost formovala směřování našeho kulturního dění už krátce před první světovou válkou a hlavně v období meziválečném.\n\nČasto cestoval, především před první světovou válkou – po Francii, Itálii a Německu. Smyslem těchto cest bylo hlavně poznávání starého i současného výtvarného umění. Byl znalcem starého výtvarného umění i uměleckého řemesel. Shromáždil významnou sbírku artefaktů od středověkých památek až po 20.století, kterou velkoryse odkázal státu. Získaly ji Národní galerie v Praze a Uměleckoprůmyslové muzeum v Praze. Po roce 1990 dědicové dar zpochybnili jako vynucený, sbírku v restituci získali a ihned rozprodali.\n\nFillovy teoretické texty vznikaly především pro časopis Volné směry, jichž byl redaktorem. Odrážely se v nich problémy, které Filla v té době řešil v malbě, a jsou tak dobrým klíčem k pochopení jeho malířského díla. Zvláštní kapitolou jsou texty z Buchenwaldu, velmi emotivní, dnes sloužící spíše jako doklad doby než jako seriózní pojednání o umění, filosofii, historii atp. Filla jeden z nich charakterizuje takto: „Toto není kniha. Není to také deník. Psal jsem to v Buchenwaldě, abych nezahynul“. Značná emotivnost, nesystematičnost a v podstatě přístup zapáleného diletanta jsou znaky všech Fillových textů a je proto nutné k nim takto přistupovat.\n\n\n\n\n\n"}
{"id": "61470", "url": "https://cs.wikipedia.org/wiki?curid=61470", "title": "Kerning", "text": "Kerning\n\nJako kerning, česky vyrovnání či podřezávání, se v typografii označuje úprava mezer mezi určitými dvojicemi písmen. Cílem je zlepšení optického dojmu z textu. Po vyrovnání je mezi každými dvěma sousedícími písmeny mezera o stejné ploše.\n\nPříkladem použití kerningu je přiblížení písmen \"V\" a \"A\". Pokud by tato písmena spolu sousedila a mezi oběma písmeny by byla zachována stejná vzdálenost jako např. mezi písmeny \"A\" a \"L\", vytvářelo by to dojem širší mezery. Nevyrovnané slovo \"VAL\" pak opticky téměř vypadá jako by bylo psáno s mezerou, \"V AL\". Po vyrovnání se základní plochy sousedících písmen překrývají, jedno písmeno je mírně „podsunuto“ pod druhé.\n\nKromě častějšího záporného kerningu se v některých případech vyskytuje i kladný kerning, kdy se písmena od sebe o něco více odsunou. K takové situaci dochází nejčastěji u znaků s diakritikou, ale nejen u nich.\n\nS kerningem se někdy plete prostrkání, což je stejnoměrné roztažení mezipísmenové mezery v nějakém úseku textu, použité pro zvýraznění nebo grafickou úpravu.\n\nV klasické sazbě s použitím liter se vyrovnávání dosahovalo tak, že se některé litery musely podříznout (odtud název), takže některý z rohů přečníval, např. u písmene \"T\" horní rameno. Odpovídající litery pak mohly být sesazeny blíže k sobě.\n\nAlternativou je pro běžné páry použít slitky, tzn. již předpřipravené dvojice písmen na jediné liteře.\n\nDnešní softwarové vybavení pro sazbu (DTP programy) již vyrovnávání zařizuje automaticky. Již součástí definice písma (fontu) je sada kerningových párů a příslušných vyrovnání. Pečlivější sazeči však mohou tento automatický proces na problematických místech ručně doladit.\n\nNěkteré programy umí domyslet kerningové informace i tam, kde chybí, na základě geometrických tvarů znaků. Tato schopnost se označuje jako \"autokerning\".\n\nVětšina běžných textových editorů, které si nekladou ambice být plnohodnotnými sázecími systémy, kerning nepoužívá, což se ovšem negativně projevuje na čitelnosti a estetické kvalitě jejich výstupu. Oproti tomu nejrozšířenější textové procesory Microsoft Word a LibreOffice Writer kerning používají.\n\n"}
{"id": "61472", "url": "https://cs.wikipedia.org/wiki?curid=61472", "title": "Čížkrajice", "text": "Čížkrajice\n\nČížkrajice () jsou obec v okrese České Budějovice, nacházející se jižně od Trhových Svinů, v podhůří Novohradských hor. Mají obyvatel a jejich katastrální výměra činí 900 ha. V obci se nacházela tvrz s hospodářským dvorem, který byl později rozparcelován. Zbytky tvrze se nacházejí v domech čp. 31 a 33.\n\nV literatuře se často mylně uvádí, že obec byla opevněná. Čížkrajický dvůr byl pouze obehnán běžnou ohradní zdí, z níž se zachovala zejména západní část, samotná tvrz nedisponovala žádným opevněním. Brána na severu obce, kterou do roku 2018 procházela silnice od Trhových Svinů, je pouze bránou na dvůr statku, který shodou okolností ležel přímo v trase cesty.\n\nObec Čížkrajice se skládá ze čtyř částí na dvou katastrálních územích.\n\n\n"}
{"id": "61477", "url": "https://cs.wikipedia.org/wiki?curid=61477", "title": "Hostel (film)", "text": "Hostel (film)\n\nHostel je druhý film amerického režiséra Eli Rotha. Produkován byl Quentinem Tarantinem. Děj se odehrává v Bratislavě na Slovensku.\n\nJedná se o hororový snímek, v Česku přístupný až od 18 let. Byl natáčen v Česku, převážně v Praze a Českém Krumlově. Z toho plyne velké zapojení českých herců i účast Čechů ve výrobním týmu.\n\nNa Slovensku vzbudil film velmi negativní reakce kvůli obavám, že zobrazení Slovenska jako země hrůzy poškodí nejen jeho obraz v zahraničí, ale především cestovní ruch. Režisér Eli Roth se ale hájí tím, že naopak díky jeho snímku se o Slovensku většina Američanů teprve dozví.\n\nRežisér Eli Roth použil pro hudbu písně známých československých umělců 80. let jako Michala Davida ad.\n\nNa diskotéce v Českém Krumlově v klubu Růže zazní také song skupiny Team - Drzim ti miesto.\n\n"}
{"id": "61479", "url": "https://cs.wikipedia.org/wiki?curid=61479", "title": "Maso", "text": "Maso\n\nMaso znamená v užším slova smyslu kosterní svalovinu zvířat (a s ní související tkáně), v širším a méně běžném slova smyslu se jedná o veškeré poživatelné části těl živočichů,které si lidé určili pro svou výživu (krev, střeva a vnitřnosti nevyjímaje).\n\nMaso patří mezi nejoblíbenější a nejvyhledávanější potraviny. Ze zdravotního hlediska je ceněno zejména pro obsah biologicky hodnotných bílkovin a látek budujících organismus. Obsah plnohodnotných bílkovin kolísá od 16 do 20 %. Z vitamínů maso obsahuje zejména vitaminy skupiny B. Dodává organismu železo a fosfor.\n\nTučná masa, zejména vepřové, mají vysokou energetickou hodnotu. Vnitřnosti mají zas vyšší biologickou hodnotu než svalovina. Čím je maso tučnější, tím je hůře stravitelné. Maso mladých zvířat je jemnější, maso starších zvířat bývá tvrdší a hůře stravitelné. Lehká nebo těžší stravitelnost nezávisí jen na druhu a stáří zvířat, ale i od „odleženosti“ masa a od způsobu úpravy v kuchyni. Žádné maso – kromě masa ryb a vnitřností – by se nemělo použít hned po zabití zvířete. Maso z čerstvě zabitých zvířat totiž bývá tuhé, hůře stravitelné. Jen když odleží, vyzraje, změkne, tehdy se stává snadněji stravitelným. Doporučuje se proto uskladnit ho v podchlazeném místě na 3–5 dní. V prostředí s vyšší teplotou a vlhkostí se maso rychle kazí. Proto ho uskladňujeme v chladu a chráníme před mouchami. Pokud nemáme možnost uschovat syrové maso v chladu (v lednici nebo mrazáku), zabalíme ho do utěrky navlhčené octem a co nejdříve jej použijeme (zejména v letních měsících).\n\nHovězí maso má světle červenou až tmavě červenou barvu. Ne každé maso ze skotu je stejně kvalitní. Je nemalý rozdíl mezi masem mladých býčků a starších krav. Maso mladých býčků má světle červenou barvu a skoro čistě bílý tuk, maso ze starších kusů skotu má tmavě červenou barvu a tuk žlutý. Každé hovězí maso se doporučuje nechat odležet alespoň na několik dní, čímž se zamezí jeho tuhosti. Pokud chceme použít čerstvé hovězí maso a chceme, aby bylo vláčnější, měkčí, naložíme ho na 2–3 dny do nálevu (čili ho marinujeme).\n\nZ morfologického hlediska se maso skládá z tkáně svalové, kostní, vazivové, chrupavkové, tukové, dále sem řadíme i tkáň nervovou a část soustavy oběhové.\n\n\n\nČervená barva masa je způsobena hemovými barvivy myoglobinem (svalové barvivo) a hemoglobinem (krevní barvivo).\n\nMezi nejčastější zdroje masa patří: jatečná zvířata (prasata, skot, ovce, koně, králíci), jatečná drůbež (hrabavá i vodní), lovná zvěř (jelen, srnec, daněk, muflon, zajíc, divočák), exotické druhy zvěře (podle místa výskytu),ryby a bezobratlí živočichové (entomofagie).\n\nNejprve se zvíře omráčí buď mechanicky (tupým úderem do hlavy, průstřelem čelní kosti), elektricky (napětím vyšším 400 V) nebo chemicky (pomocí oxidu uhličitého). Omráčení chrání pracovníky a zvířata, usnadnuje manipulace se zvířaty, vykrvení zvěře či zachování krevního oběhu. Po omráčení se zvíře usmrtí a [[vykrvácení|vykrvácí] ], buď ve visu či v leže, dutým nožem nebo přeříznutím [[krční tepna|krční tepny]]. Po [[napaření]] prasete se odstraňují štětiny z kůže. U skotu se kůže stahuje v celku bez napaření. Dále je skot zbavován vnitřností, poté půlen a čtvrcen. Následuje [[veterinární prohlídka jatečných zvířat a masa|veterinární prohlídka]], která určuje další zpracování masa. Je nutná u každého kusu určeného pro lidskou výživu. Kontroluje se též výskyt [[Parazitismus|parazitů]] nebo [[mikrob]]ů. Nakonec se maso \"bourá\". Součástí bourání je kromě dělení na části i vykostění, odstranění tuků a další úpravy masa. Rozeznávají se 3 druhy bourání: pro výsek (maso se dělí na anatomické celky – [[kýta]], [[bůček]], [[krkovice]], toto maso je určeno pro obchodní sítě), pro masnou výrobu (maso se dělí podle původu, např. hovězí přední a zadní, vepřové maso libové, výrobní s kůží, bez kůže) a pro mrazírny.\n\n[[Soubor:Meat industrie.jpg|náhled|Deset největších z masného průmyslu]]\nJedná se o výrobu masných výrobků ([[salám]]y, [[párek|párky]], [[klobása|klobásy]], [[uzené maso]], atd.). První fází je tzv. mělnění a míchání. tvoří se homogenní hmota, která se skládá ze dvou složek: první je homogenní, tzv. spojka a druhá je makroskopická, tzv. vložka (maso, tuk). Dochází k tvorbě pevné struktury salámu (síť příčných vazeb). Celý proces se provádí pomocí řezaček nebo kutrů a jeho součástí může být i přidání šupinek ledu nebo mělnění masa. Poté se hmota solí. Maso se naloží do láku (až několik týdnů) nebo se sůl (2–3% roztok NaCl) vstřikuje do masa. Solení je důležité pro chuť a trvanlivost masných výrobků. S [[chlorid sodný|NaCl]] se používá „rychlosůl“ ([[dusitan sodný]]), sanitr ([[dusičnan sodný]]), [[polyfosfát]]y, [[koření]], [[Vitamín C|kyselina askorbová]] nebo [[sacharidy]]. Po solení přichází na řadu narážení a tvarování. Jde o plnění hmoty do obalů (střeva – přírodní, umělá) pomocí narážeček. poslední fází je [[uzení]]. Uzení zvyšuje trvanlivost a dochucuje masné výrobky. Udí se [[kouř]]em z tvrdého (nejčastěji [[buk]]ového) dřeva. Měkké dřevo je k uzení nevhodné, neboť obsahuje velké množství pryskyřic, které jsou v konečné fázi zdraví škodlivé. Drobné masné výrobky (měkké salámy, klobásy, párky, uzená masa, uzené boky a slaniny, atd.) se udí horkým kouřem 80–90 °C. Trvanlivé masné výrobky – tvrdé salámy (např. lovecký salám, Herkules, Paprikáš, atd.) se udí teplým kouřem (60 °C) a suší se kouřem studeným (18 °C). Při uzení teplým kouřem a následném sušení studeným kouřem je potřeba dodržovat stejnou teplotu a daný technologický postup (nesmí kolísat teplota), mohlo by dojít k výskytu [[botulotoxin]]u (klobásového jedu), který je nebezpečný pro lidský organizmus. Pro tento druh uzení se používají specializované udírny a sušicí komory.\n\nPodle zpracování rozeznáváme tyto druhy: drobné masné výrobky, měkké salámy, trvanlivé masné výrobky, speciální masné výrobky, vařené masné výrobky, pečené masné výrobky, uzená masa, fermentované salámy.\n\n\n\n\n\n\n\n\n\nStatisticky významný vztah existuje mezi množstvím snědeného masa a rizikem vzniku [[Rakovina tlustého střeva|rakoviny tlustého střeva]], každých 100 gramů denně zkonzumovaného červeného masa zvyšuje riziko onemocnění rakovinou o 17 %.\n\nTakzvané bílé a červené maso mají stejný vliv na [[cholesterol]].\n\nMaso je zřejmě nejkontroverznější potravinou vůbec. Na vhodnost masa pro lidskou výživu není jednoznačný názor. Existují lidé, kteří nejedí buď veškeré maso, nebo pouze některý druh ať už z [[Etika|etického přesvědčení]], [[Náboženství|náboženského vyznání]], [[zdraví|zdravotního]] nebo dalších důvodů.\n\nObecně se člověk, který nejí žádný druh masa, nazývá [[Vegetariánství|vegetarián]]. Existují také druhy částečného vegetariánství jako [[pesco-pollo vegetariánství]] nebo [[pescetariánství]], které umožňuje konzumaci rybího masa, mořských plodů a kuřecího masa.\n\nZpracované maso považuje [[IARC]] za [[karcinogen]].\n\nNěkterá červená masa od přírody obsahují pro člověka [[karcinogen]]ní sacharid Neu5Gc, který způsobuje imunitní reakce, jež při nadměrné konzumaci těchto mas vedou k rakovině tlustého střeva.\n\nMaso, včetně rybího, může obsahovat [[polutant]]y.\n\nMezi náboženství, která zakazují některé druhy masa patří:\n\nKvůli vegetariánskému způsobu stravování se používá také velké množství [[Náhražka masa|náhražek masa]] (sojové maso), které by měly vypadat a chutnat podobně jako skutečné maso.\n\nProbíhají také pokusy o vytvoření masa ze živočišné tkáně v laboratorních podmínkách.\n\n\n\n[[Kategorie:Maso| ]]\n[[Kategorie:Živočišné produkty]]\n[[Kategorie:Zootechnika]]"}
{"id": "61486", "url": "https://cs.wikipedia.org/wiki?curid=61486", "title": "Hostel", "text": "Hostel\n\nHostel je levná turistická ubytovna, určená zejména pro studenty. Na rozdíl od hotelů zde ubytovaní sdílejí většinou příslušenství a vybavení.\n\nZa původce myšlenky hostelu je považován Richard Schirrmann, učitel z Vestfálska. Společně se svými žáky odstraňoval každý večer lavice z učebny, aby v ní v noci a o víkendech mohli přespávat cestující studenti. Roku 1912 vyšel v Německu první průvodce po hostelech, který obsahoval 65 hostelů. Do roku 1919 se síť německých hostelů rozrostla na 300, do roku 1932 přesáhl jejich počet 2000. Hostely se šířily i do Švýcarska, Polska, Nizozemska, Norska, Dánska, Francie, Belgie a na britské ostrovy.\n\nRoku 1932 se setkání v Amsterdamu stalo základem první mezinárodní hostelové federace (International Youth Hostel Federation – IYHF), se zastoupením evropských a severoafrických zemí a Nového Zélandu. Roku 1933 se připojili i první zástupci USA.\n\nRůzné hostely a hostelové asociace mají různou strategii, v některých platí věková omezení a v jiných mají žáci a studenti přednost pouze v případě naplnění kapacity, některá zařízení upřednostňují hromadné a skupinové zájezdy a jiné individuální cestování. Liší se i způsob více či méně komunitních aktivit lidí, kteří se v hostelu setkají – některé hostely spolupracují s cestovními kancelářemi. Vznikly také hostely zaměřené na seniory, na rodiny s dětmi atd.\n\nV Česku vznikl hostel například již před první světovou válkou ve Vrchlabí. Roli hostelů hrály do značné míry také turistické ubytovny Klubu českých turistů a Sokola, které po nástupu socialismu přešly pod ČSTV. Členem dvou mezinárodních hostelových asociací byla od 60. let Cestovní kancelář mládeže (CKM) spadající pod Socialistický svaz mládeže.\n\n"}
{"id": "61492", "url": "https://cs.wikipedia.org/wiki?curid=61492", "title": "Muchomůrka císařka", "text": "Muchomůrka císařka\n\nMuchomůrka císařská, resp. muchomůrka císařka (\"Amanita caesarea\" (Scop.) Pers.) je jedna z nejvíce ceněných jedlých hub, jako delikatesa se podávala na dvorech římských císařů a posléze papežů. V České republice se vyskytuje sporadicky a je chráněna.\n\n\n\nExistuje bílá forma této houby, která je často klasifikována jako samostatný poddruh (\"A. caesarea f. alba\".\n\nV minulosti byla řazena do čeledi muchomůrkovitých – Amanitaceae. Na základě molekulárních výzkumů někteří současní taxonomové (viz např. Index Fungorum (2004)) řadí celý rod \"Amanita\" do čeledi Plutaceae Kotlaba & Pouzar, 1972 (štítovkovité), kterou spojují s čeledí Amanitaceae R. Heim ex Pouzar, 1983 (muchomůrkovité).\n\nKlobouk je široký 8–16 cm, v mládí kulovitý, posléze mírně zašpičatělý, oranžovohnědý až zářivě oranžově červený, lysý nebo jen s několika většími útržky bílé plachetky na povrchu (není tedy obsypaný malými bílými útržky jako u muchomůrky červené či královské), na okraji zřetelně rýhovaný. Lupeny jsou zářivě (zlatově) žluté, vysoké 8–12 mm, husté, u třeně volné.\n\nTřeň je válcovitý, vysoký 8–16 cm a tlustý 2–3 cm, zlatově žlutý až hnědooranžovělý, s mohutným prstenem stejné barvy. Vyrůstá z bílé, velké a miskovité pochvy. Dužnina je bílá, pod pokožkou klobouku zlatově žlutá, jemná. Má nenápadnou příjemnou vůni i chuť.\n\nVýtrusný prach je bílý. Výtrusy jsou nejčastěji velké 9–12 × 6–7 μm, široce elipsoidní až podlouhlé, hladké, bezbarvé (ovšem tvar a rozměry výtrusů jsou, zejména v jižních oblastech, značně variabilní a mohu z udaných mantinelů snadno vybočit).\n\nMuchomůrka císařská se vyskytuje zejména v jižní Evropě, na severu její areál zasahuje do teplejších oblastí střední Evropy. V Českých zemích se vyskytuje zřídka, obvykle na jižní Moravě, velmi vzácně i v teplých oblastech Polabí a Povltaví. Častější je na Slovensku. V podmínkách ČR roste v teplých listnatých či výjimečně i smíšených lesích od konce července do září. Preferuje dubové porosty.\n\nMuchomůrce císařské se mohou na první pohled poněkud podobat plodnice jedovaté muchomůrky červené (\"Amanita muscaria\") či muchomůrky královské (\"Amanita regalis\"), které jsou dobře odlišitelné kloboukem (u muchomůrky červené červeným, u muchomůrky královské hnědým) obsypaným malými bílými útržky plachetky a především bílým třeněm a lupeny (třeň a lupeny muchomůrky císařské mají zlatožlutou barvu).\n\nSkutečně vážné nebezpečí však spočívá pouze v záměně vajíček muchomůrky císařské s vajíčky smrtelně jedovaté muchomůrky zelené (\"Amanita phalloides\") (spolehlivým rozpoznávacím znakem je, že vajíčka muchomůrky zelené jsou na řezu bílá, zatímco vajíčka muchomůrky císařské mají v místě založení klobouku výrazně žluté zabarvení).\nCísařka je výborná jedlá houba; byla pochoutkou už na dvorech římských císařů a i dnes je vysoce ceněna houbaři v Itálii, Francii a v dalších zemích okolo Středozemního moře. V České republice je ovšem chráněná a nesmí se sbírat.\n\n\n"}
{"id": "61503", "url": "https://cs.wikipedia.org/wiki?curid=61503", "title": "Elektroplay", "text": "Elektroplay\n\nElektroplay (též Electroplay) je sumární pojem pro BDSM praktiky elektrostimulace (ES) a elektrotortury (ET), tedy využití dráždivých účinků elektrického proudu v BDSM praxi. \n\nPro provozování ES/ET jsou používány speciální generátory stimulačních proudů (TENS), produkující krátké pulsy s frekvencí 0.1 - 140 Hz, případně různé myostimulátory a občas i podomácku zhotovené generátory. Pro vlastní působení pak jsou využívány rozličné elektrody, rozdělované na přikládané (externí) a vkládané (interní), případně dle proudové hustoty na vysokointenzitní (nad 1 mA/cm²), středointenzitní (0.1 - 1 mA/cm²) A nízkointenzitní (pod 0.1 mA/cm²).\nVariantou této praktiky je používání zařízení, pracujících s vysokonapěťovým vysokofrekvenčním výbojem na principu Teslova transformátoru (violet-wand). Vnímatelný účinek je zde založen na působení vf proudu na svrchní vrstvy tkáně a mělce založená nervová zakončení, přičemž podráždění je převážně tepelného charakteru. \n\nElektrody, používané pro elektroplay jsou převážně kovové, méně často pryžové nebo latexové. Používány jsou též standardní elektrody pro EKG, EEG nebo EMG v samolepícím nebo přísavném provedení, elektrody, zhotovované průmyslově pro bdsm účely nebo elektrody zhotovené svépomocí, případně elektrody improvizované. Povrch kovových elektrod bývá opatřen galvanickým pokrytím z hypoalergenního materiálu, zejména u elektrod, určených pro vkládání. \nTvar elektrody je podstatný zejména u středointenzitních a vysokointenzitních elektrod. Na proudové intenzitě závisí druh a intenzita vjemu, elektrodou působeného. V oblasti středních intenzit proudu se často používají elektrody ve tvaru kulových vrchlíků, u kterých je proudová hustota dobře ovladatelná intenzitou přitlačení. Vysokointenzitní elektrody využívají zaostřených povrchů, dobře koncentrujících přiváděný signál. Oblíbeným nástrojem je i modifikované wartenberské kolečko či různé druhy rádel.\n\nPřevážná většina používaných elektrod je monopolárních, pouze vkládací elektrody (rektální, vaginální) se používají v bipolárním či vícepólovém provedení. Tyto elektrody se podle orientace elektrod dělí na axiální (elektrodové segmenty jsou orientovány podél osy elektrody) a radiální (segmenty jsou kolmo na osu). Pokud vodivá část tvoří celý vrchlík elektrody, jde o elektrodu s vodivou hlavou. Zvyšování počtu pólů nad dva není v případě vaginálních elektrod účelné kvůli relativně špatné inervaci pochvy.\n\nPoužití stejnosměrného proudu není pro účely elektroplay vhodné kvůli nežádoucím účinkům. Působení stejnosměrného proudu vede v kombinaci s tělními sekrety a materiálem elektrod k elektrolytickému rozkladu a možnému podráždění či elektrolytickému popálení tkáně (kůže, sliznic i hlouběji uložených struktur).\n\nI u nekonstantních průběhů proudu, v čase se měnících, je potřeba zařídit polaritní kompenzaci v rámci každé periody průběhu, typicky nesymetrického. Kompenzuje se buď jednodušeji alespoň na nulovou hodnotu integrálu proudu za periodu, na nulový přenesený náboj, nebo lépe na nulový účinek energie, činného výkonu, tedy na nulovou efektivní hodnotu (RMS), například integrálem kvadrátu proudu při stabilizovaném napětí (a proměnlivém odporu těla), nejlépe však na nulu jejich konvoluce.\n\nCilem polaritní kompenzace je, aby se účinky půlvln vzájemně eliminovaly a výsledný účinek (poškození) žádný nebyl. Aby se ale neeliminoval zamýšlený projev na nervech, půjvlny a vůbec celkový tvar průběhu proudu v periodě nutně musí být asymetrický: Krátký intenzivní v jednom směru, který má stimulační efekt na nerv, a pak opačný kompenzační, delší a díky menší intenzitě už bez vlivu na nerv, stále však s vlivem na biochemii kolem dráhy působení.\n\nJde o signál ve tvaru velmi úzkých impulsů (koeficient plnění cca 1:60) s amplitudou v úrovni několika desítek mA. Signál stimuluje svalová vlákna a vjemově je podobný krátkým záškubům ve svalu.\n\nJde o signál ve tvaru impulsů obou polarit s koeficientem plnění přibližně 1:20\n\n"}
{"id": "61504", "url": "https://cs.wikipedia.org/wiki?curid=61504", "title": "Lední hokej na Letních olympijských hrách 1920", "text": "Lední hokej na Letních olympijských hrách 1920\n\n1. mistrovství světa v ledním hokeji probíhalo v rámci VII. olympijských her ve dnech 23. - 30. 4. 1920 v hale Palais de Glas v Antverpách v Belgii.\nLední hokej se tak poprvé a zároveň naposled představil na letní olympiádě. Od roku 1924 se hokejový turnaj hraje na zimní olympiádě. V roce 1982 byl dodatečně prohlášen za 1. mistrovství světa.\n\nTurnaj byl hrán tzv. Bergvallovým systémem. Tzn. čtvrtfinále, semifinále a finále bylo sehráno standardním pavoukem. Rozdíl mezi Bergvallovým systémem a systémem play off obvyklým na konci 20. století nastává v tom, že poražený finalista (Švédsko) nezíská stříbrnou medaili, ale s ostatními týmy, které prohrály (ČSR a USA) s vítězem finále (Kanada) hraje znovu o stříbrnou medaili. Mužstva, která prohrála s poraženým finalistou (Belgie a Francie) o stříbro nebojují, ale v případě, že by poražený finalista skutečně stříbrnou medaili získal (což se v tomto případě nestalo) zapojí se do boje o bronzovou medaili. V boji o stříbrnou medaili se hrálo stejným systémem jako o zlato. V semifinále Američani porazili Švédsko 7:0 a ve finále ČSR 16:0, které mělo volný los. To znamená, že Švédsko, ČSR a Švýcarsko (prohrálo s USA ve čtvrtfinále boje o zlato) hráli o bronzovou medaili. V semifinále porazili Švédi Švýcary 4:0 a ve finále o bronz Československo (které mělo opět volný los) Švédsko 1:0.\nHistoricky prvními olympijskými vítězi se stali Kanaďané, které reprezentoval vítěz Allanova poháru 1920, klub Winnipeg Falcons, založený roku 1911 islandskými přistěhovalci. Jmenoval se podle sokola jako islandského národního ptáka. Tým hrál v dresech barvy starého zlata s černým vodorovným pruhem přes prsa, který nesl javorový list a nápis CANADA. V samotné Kanadě však byli Falcons vnímáni spíše jako cizinci a Hockey Canada dlouho oficiálně uznával jako první kanadské olympijské vítěze v hokeji Toronto Granites, šampióny z roku 1924. Teprve v roce 2002 se Falcons dočkali rehabilitace a na jejich počest nastoupili Kanaďané k úvodnímu utkání Světového poháru 2004 proti USA v replikách původních dresů z roku 1920, později je v přátelských zápasech oblékala také kanadská hokejová reprezentace do 20 let.\n\n\n Švédsko – Belgie 8:0 (5:0, 3:0)\n\n23. dubna 1920 (21:20) – Antverpy (Palais de Glace)\nBranky Švédska: 3x Erik Burman , 2x Georg Johansson-Brandius, 2x Einar Lindqvist, Nils Molander\nBranky Belgie: nikdo \nRozhodčí: William A. Hewitt (CAN)\n\nŠvédsko: Howander – Svensson, Lundell – Molander – Burman, Lindqvist, Johansson.\n\nBelgie: Vergult – van Volckxsom, van Volxem – Goeminne – Loicq, Goossens, Deprez. \n\n24. dubna 1920 (17:00) – Antverpy (Palais de Glace)\nBranky USA: 8x Anthony Conroy, 7x Joseph McCormick, 6x Francis Goheen, 6x Herbert Drury, Edward Fitzgerald, Leon Tuck \nBranky Švýcarska: nikdo\nRozhodčí: Raoul Le Mat (USA) \n\nUSA: Bonney – Tuck, Fitzgerald – Goheen – J. McCormick, Drury, Conroy.\n\nŠvýcarsko: Savoie – Jaccard, Lob – Dufour – Holsboer, Sillig, Cuendet.\n\n24. dubna 1920 (21:30) – Antverpy (Palais de Glace)\nBranky Československa: nikdo \nBranky Kanady: 7x Haldor Halderson, 4x Chris Fridfinnson, 2x Magnus Goodman, Allan Woodman, Konrad Johannesson\nRozhodčí: Max Sillig (SUI)\n\nČSR: Peka – Vindyš, Palouš – Hartmann – Pešek, Šroubek, Loos.\n\nKanada: Byron – Johannesson, Benson – Woodman – Goodman, Fredrickson, Halderson. \n\n Švédsko – Francie 4:0 (2:0, 2:0)\n\n25. dubna 1920 (17:00) – Antverpy (Palais de Glace)\nBranky Švédska: Erik Burman, Einar Svensson, Nils Molander, Einar Lindqvist\nBranky Francie: nikdo\nRozhodčí: J. Garon (CAN) \n\nŠvédsko: Howander – Lindqvist, Lundell – Molander – Burman, Svensson, Johansson.\n\nFrancie: Gaittet – Couttet, Chaland – Charpentier – de Rauch, Quaglia, Dary.\n\n25. dubna 1920 (21:00) – Antverpy (Palais de Glace)\nBranky Kanady: 31:00 Chris Fridfinnson, 38:00 Konrad Johannesson\nBranky USA: nikdo \nRozhodčí: Alfréd de Rauch (FRA) \n\nKanada: Byron – Johannesson, Benson – Woodman – Goodman, Fredrickson, Halderson.\n\nUSA: Bonney – Geran, Fitzgerald – Goheen – J. McCormick, Drury, Conroy.\n\n Kanada – Švédsko 12:1 (5:1, 7:0)\n\n26. dubna 1920 (22:00) – Antverpy (Palais de Glace) \nBranky Kanady: 1:15 Haldor Halderson, 1:55 Chris Fridfinnson, 5:20 Frank Fredrikson, 16:00 Frank Fredrikson, 17:35 Frank Fredrikson, 23:47 Magnus Goodman, 28:09 Robert Benson, 29:15 Frank Fredrikson, 29:30 Frank Fredrikson, 34:55 Frank Fredrikson, 36:20 Haldor Halderson, 39:02 Frank Fredrikson\nBranky Švédska: 15:58 Einar Svensson\nRozhodčí: Joseph McCormick (USA)\n\nKanada: Byron – Johannesson, Benson – Fridfinnson – Goodman, Fredrickson, Halderson.\n\nŠvédsko: Howander – Lindqvist, Arve – Svensson – Burman, Mattsson, Johansson.\n\n\n USA – Švédsko 7:0 (5:0, 2:0) \n\n27. dubna 1920 (22:00) – Antverpy (Palais de Glace) \nBranky USA: 6. Anthony Conroy, 7. Anthony Conroy, 9. George Geran, 10. George Geran, 11. George Geran, 21. Francis Synott, 40. George Geran\nBranky Švédska: nikdo\n\nUSA: Weidenborner – Geran, Tuck – Goheen – Synott, Drury, Conroy. \n\nŠvédsko: Howander – Lindqvist, Lundell – Arwe – Burman, Svensson, Johansson.\n\n Československo – USA 0:16 (0:7, 0:9)\n28. dubna 1920 (22:00) – Antverpy (Palais de Glace) \nBranky Československa: nikdo\nBranky USA: 7x Joseph McCormick, 4x Herbert Drury, 2x Anthony Conroy, Lawrence McCormick, Francis Synott, Francis Goheen\nRozhodčí: Paul Loicq (BEL) \nČSR: Peka – Vindyš, Palouš – Hartmann – Pešek, Šroubek, Loos.\n\nUSA: Weidenborner – Fitzgerald, Goheen – Synott – J. McCormick, L. McCormick, Conroy.\n\n\n Švédsko – Švýcarsko 4:0 (0:0, 4:0) \n\n28. dubna 1920 (23:30) – Antverpy (Palais de Glace)\nBranky Švédska: 25. David Säfwenberg, 30. Georg Johansson-Brandius, 37. Wilhelm Arwe, 40. Wilhelm Arwe \nBranky Švýcarska: nikdo\nRozhodčí: Frank Fredrickson (CAN) \n\nŠvédsko: Jansson – Lindqvist, Lundell – Molander – Säfwenberg, Arwe, Johansson. \n\nŠvýcarsko: Savoie – Jaccard, Lob – Dufour – Leuzinger, Sillig, Cuendet.\n\n Československo – Švédsko 1:0 (1:0, 0:0)\n\n30. dubna 1920 (23:00) – Antverpy (Palais de Glace) \nBranky Československa: 3. Josef Šroubek \nBranky Švédska: nikdo \nRozhodčí: Frank Fredrickson (CAN)\n\nČSR: Wälzer – Vindyš, Palouš – Hartmann – Pešek, Šroubek, Loos.\n\nŠvédsko: Howander – Lindqvist, Lundell – Molander – Burman, Svensson, Johansson.\n\n Kanada (Winnipeg Falcons)\nBrankář: Walter Byron.\nObránci: Konrad Johannesson, Robert Benson.\nZáložník: Allan Woodman.\nÚtočníci: Frank Fredrikson, Haldor Halderson, Magnus Goodman, Chris Fridfinnson.\n\n USA\nBrankáři: Cyril Weidenborner, Raymond Bonney.\nObránci: Leon Tuck, Edward Fitzgerald.\nZáložník: Francis Goheen.\nÚtočníci: Anthony Conroy, Joseph McCormick, Herbert Drury, George Geran, Francis Synott.\nTrenér: Cornelius Fellowes.\n\n Československo\nBrankáři: Jan Peka, Karel Wälzer.\nObránci: Jan Palouš, Otakar Vindyš.\nZáložník: Karel Hartmann.\nÚtočníci: Josef Šroubek, Josef Loos, Valentin Loos, Karel Pešek.\n\n4. Švédsko\nBrankáři: Albin Jansson, Seth Howander.\nObránci: Einar Lindqvist, Einar Lundell, Einar Svensson.\nZáložník: Nils Molander.\nÚtočníci: Wilhelm Arwe, Erik Burman, Georg Johansson-Brandius, Hansjacob Mattsson, David Säfwenberg.\n\n5. Švýcarsko \nBrankáři: René Savoie.\nObránci: Marius Jaccard, Paul Lob.\nZáložník: Louis Dufour.\nÚtočníci: Rudolphe Cuendet, Bruno Leuzinger, Max Sillig, Walter von Siebenthal.\n\n6. Francie \nBrankáři: Jacques Gaittet.\nObránci: Henri Couttet, Jean Chaland.\nZáložník: Pierre Charpentier.\nÚtočníci: Georges Dary, Léonhard Quaglia, Alfred de Rauch.\nTrenér: Quigley Baxter.\n\n7. Belgie\nBrankář: Francois Vergult.\nObránci: Philippe Van Volckxom, Gaston Van Volxem.\nZáložník: Paul Goeminne.\nÚtočníci: Maurice Deprez, Jean-Maurice Goossens, Paul Loicq.\n\n\n"}
{"id": "61505", "url": "https://cs.wikipedia.org/wiki?curid=61505", "title": "Honšú", "text": "Honšú\n\nHonšú (: 本州) je největší japonský ostrov. Leží na jih od Hokkaidó, na sever od Šikoku (přes Vnitřní moře) a na severovýchod od Kjúšú. Jeho východní břehy omývá Tichý oceán a západní Japonské moře. Je to sedmý největší a druhý nejlidnatější (po Jávě) ostrov na světě.\n\nOstrov je přibližně 1300 km dlouhý a 50 až 230 km široký s celkovou rozlohou 230 500 km², což je kolem 60 % celkové rozlohy Japonska. Honšú je větší než ostrov Velká Británie a třikrát větší než Česká republika. Honšú má 5 450 km pobřeží.\n\nHornatý ostrov s mnoha vulkány je dějištěm častých zemětřesení. Nejvyšším vrcholem je činná sopka Fudžisan (\"Hora Fudži\") s 3776 m. Je tu i mnoho (krátkých) řek, včetně japonské nejdelší řeky Šinano (367 km). Podnebí je na severu chladné a na jihu subtropické.\n\nNa ostrově žije 98 352 000 obyvatel (údaje z roku 1990, v roce 1975 to bylo 89 101 702) soustředěných hlavně v nížinách. Mezi nejdůležitější města patří Tokio, Jokohama, Kjóto, Ósaka, Kóbe, Hirošima, Sendai a Nagoja. Ostrov je rozdělen na pět oblastí a ty se dále dělí na 34 prefektur, včetně metropole Tokia.\n\nPět oblastí: Čúgoku (na jihu), Kansai (na sever od Čúgoku), Čúbu (centrální oblast), Kantó (na východě) a Tóhoku (na severu).\n\nPo celé délce Honšú se táhne horské pásmo, které je příčinou značného rozdílu v podnebí mezi východní (nebo jižní, pacifickou) stranou a západní (nebo severní, při pobřeží Japonského moře) stranou.\n\nPrefektury na Honšú:\n\n"}
{"id": "61506", "url": "https://cs.wikipedia.org/wiki?curid=61506", "title": "Tradice", "text": "Tradice\n\nTradice je antropologický, religionistický a sociologický pojem, který se snaží vystihnout skutečnost, že společenské instituce, způsoby myšlení a formy lidské zkušenosti jsou odevzdávané z generace na generaci, a tedy existují dřív, než se člověk narodí. Přesto, že jsou tedy kulturně specifické, společnost od společnosti se liší, mají, jak popsali Peter Berger s Thomasem Luckmannem, povahu objektivní skutečnosti. V tomto smyslu mají všechny společnosti na světě své tradice a v tomto smyslu se pojem tradice velmi blíží pojmu kultury. Vždy je ale v případě tradice třeba pracovat s tímto generačním přenosem. Například sociolog Edward Shils vymezuje přenosem přes tři generace tradici vůči módě. Móda také poskytuje vzorce pro jednání a odívání, ale nemá trvalost mezigeneračního přenosu. Tento přenos je zachycen již v latinském slově \"tradere,\" což znamená, předávat nebo podřizovat se.\n\nNavzdory skutečnosti, že tradice váže celé společnosti s předchozími a následujícími generacemi, neuzavírá je v neměnnosti a konzervatismu. Ve srovnání s laickými předpoklady je totiž proměnlivá. Symbolické zdroje, které tradici utváří, jsou zdroje pro sociální mobilizaci. Jsou silně politické. V každé společnosti a kultuře jsou předmětem rozsáhlého vyjednávání a sporů. To je dobře vidět v dynamice orálních, čistě nepsaných tradic, jak ukázal například britský antropolog Jack Goody.\n\nPřenos tradice je úzce spojen s pamětí. Každý symbolický zdroj musí být nesen médiem. Tím může být nějaký typ textu (vyrytý do kamene, hlíny, napsaný na pergameni, tištěný tiskem nebo existující elektronicky atd.), nějaký typ obrazu (malovaný na plátně, nebo na zdi, atd.), nebo jakýkoliv druh artefaktu (od architektury, po pracovní nástroje). Nosičem tradice je i lidské tělo s jeho návyky (technologie těla) a dovednostmi.\n\nV obecném sociologickém smyslu, znamená \"institucionalizace\" vytváření obecných vzorců jednání a myšlení v jakékoli společnosti a kultuře. Proto všechny společnosti jsou založeny spíše na repetici než na inovaci. Ačkoliv k té, samozřejmě, dochází kontinuálně. Kultury existují v napětí mezi tendencí ke změnám a tendencí k zachování stávajících společenských pořádků (včetně existujících společenských hierarchií a dalších mocenských vztahů).\n\nInstituce v užším slova smyslu představují v dané společnosti zaužívané způsoby jednání a dosahování výsledků tohoto jednání (včetně nezamýšlených důsledků). Proto jsou instituce v úzkém slova smyslu propojeny s institucionalizovanými způsoby myšlení, se sociálně sdílenými představami. Sociální vzory, ale zahrnují též formy lidské zkušenosti. Někdo, kdo nevyrostl v křesťanské tradici, nebo v intenzivním kontaktu s ní, například těžko zakusí mystické setkání s Pannou Marií. Takto jsou \"instituce\", \"představy\" a \"zkušenosti\" vzájemně propojené tak, že změna \"představ\" v průběhu času způsobí změnu s nimi svázané \"instituce\", stejně jako promění i kulturně dostupné \"zkušeností\".\n\nEdward Shils popsal několik faktorů, změn v tradici. Některé označil jako \"endogenní\", tj. působící uvnitř tradice, a jiné jako \"exogenní\", tj. působící na tradice zvenčí.\n\nVnitřní faktory změny v tradici tedy vychází z nitra dané tradice.\n\nTento typ změn je zpravidla daný potřebami členů tradice, nejčastěji nutností inovovat používané nástroje a pracovní postupy. Pod tento typ změn Shils zahrnuje změny vytvořené institucemi zaměřenými na inovaci, nejčastější plánované nebo náhodné inovace v oblasti vědy a technologií. Ale spadají sem i reformy v náboženských tradicích a v politice.\n\nHodně hnutí odmítá tradicionalistický konzervatismus, a proto vědomě usilují o kulturní a mocenské změny. Samozřejmě, k uskutečnění těchto změn musí daná hnutí dosáhnout skutečného politického úspěchu.\n\nVnější faktory změn představují změny vlivem okolního sociálního, kulturního, přírodního, hospodářského, ekonomického a politického prostředí.\n\nSpolečnosti nežijí odděleně, nevyhnutelně se setkávají. Tím pádem se setkávají i různé tradice. Tím se vzájemně ovlivňují. Sem nespadají jen technologické změny v důsledku importů, ale také například náboženský synkretismus.\n\nI tradice musí být funkční ve vztahu ke způsobu života. Proto k výrazným proměnám tradice dochází také při změně klimatických podmínek nebo rozvoji jiného způsobu života. Například: mnohé původně kočovné společnosti, se postupně začaly usazovat a přecházely na zemědělství. Také moderní společnosti prošly řadou změn v důsledku významných technologických objevů. Vynález parního stroje, vznik průmyslu založeného na fosilních palivech a těžkého průmyslu umožněného existencí železniční infrastruktury, centralizace železničních uzlů například vedlo k migraci obyvatelstva z venkova do nových průmyslových center (tzv. urbanizace).\nTradice obvykle neexistují bezprostředně jen samy o sobě. Jsou to také lidmi uvědomované skutečnosti. Tento aspekt tradice je velmi dobře znám z moderní společnosti. V ní může \"tradice\" fungovat jako politický argument. Tak je \"tradice\" využívána zejména v kontextu konzervativní politiky. Asi nejznámějším případem (re)konstrukce tradice jsou nacionalismy. Nacionalismus je ideologie moderního národního státu. Tato ideologie k svému důvěryhodnému používání potřebuje rozsáhlou práci zejména intelektuálů. Období intenzivní národotvorné činnosti jsou obecně známá pod výrazem \"národní obrození\".\n\nNárodní obrození potřebovala dosáhnout několika věcí, a to: kodifikace národního jazyka, rekonstrukce lidové kultury a rekonstrukci národní historie.\n\nNacionalismy se zabývali významní badatelé jako Ernest Gellner, Benedict Anderson a Miroslav Hroch.\n\nTradice ke svému přenášení potřebuje paměťová média. Různá média ale mají odlišný dopad na možnosti zachovávání a předávání tradic. Tato média jsou materiálními nosiči tradic a jejich vliv na dynamiku tradice závisí právě na jejich stabilitě a formě jejich materiality.\n\nHmotné objekty mají díky své materialitě dobré předpoklady pro to, aby nesly tradici mnohem déle než několik generací. Skvělým příkladem jsou budovy. Většinou jsou příliš drahé na to, aby se v každé generaci bouraly a stavěly nové. Proto často nesou časem i stavební postupy a vkus dávných generací.\n\nJeště trvalejší je infrastruktura a topografie osídlení. Infrastrukturu je obtížné vybudovat. Stojí velké peníze a také úsilí v procesu vyjednávání s lidmi v její blízkosti, nebo s těmi, přes jejichž pozemky má vést. Organizace (topografie) sídel se navíc obtížně plánuje. Lidé osidlují a organizují místo, kde žijí, živelně. A to, jak své životní prostředí uspořádají nese následně důsledky pro další rozvoj sídel: Jak široké jsou ulice? Jak jsou domy uspořádané kolem center koncentrujících důležitou obecní, ekonomickou a politickou infrastrukturu? Jaké cesty vedou kolem a jak dlouho trvá cesta do regionálního centra obchodu a státní správy?\n\nStejně tak veřejně umístěné památníky, umělecké předmět nebo symboly kolektivní identity jako jsou vlajky, znaky atd. Nemělo by proto překvapit, že kolem všech těchto věcí vznikají ve společnosti politické spory.\n\nDo této kategorie musí být umístěny i pracovní nástroje. Etnologové rádi studují tvary radlic, truhlářského náčiní, nebo podoby luků, aby mohli zkoumat technologický vývoj v různých oblastech života a šíření kulturních vlivů mezi regiony. Nástroje jsou navíc úzce spojené s lidským tělem a jeho technikami. Dnes oblíbenou oblastí antropologického, sociologického a religionistického výzkumu je tzv. vtělení (embodiment). Ten přichází s poznáním, že tělo má svou vlastní inteligenci, schopnost osvojovat si a vybavovat poznání. Důležitým badatelem v této oblasti je Thomas J. Csordas. Tělo je tedy též prostředek uchovávání a přenášení tradice. A nejde tu primárně o to, že na sobě nese krajově specifické ozdoby (například, oděv, náušnice nebo tetování), ale především o jeho nutnou součinnost s nástroji. Klasik sociologie a antropologie Marcel Mauss si v průběhu první světové války všiml, že francouzští a angličtí vojáci nebyli schopni kopat zákopy vzájemně vypůjčenými lopatkami. Divize tedy musela měnit 8000 lopatek při každé výměně francouzských a britských vojáků. Jejich těla nebyla uzpůsobena pro použití nástroje z jiné kulturní tradice.\n\nPrimárně orální kultury nemají písmo a musí spoléhat na to, co si lze pamatovat bez něj. Tradice v primárně orálních kulturách je proto velmi proměnlivá a vázaná na vtělení, ústně tradované genealogie, pranostiky, rčení a rituální performance. Celkově má tendenci být velmi těsně spojena se situací přednesu, práce a vykonávání rituálů, a proto se může snadno měnit.\n\nPsaní na hliněné destičky, papyrus, palmové listy nebo pergamen je technologie, která dává tradicím nové možnosti přenosu a šíření. Samotné psaní umožňuje opakovaně se vracet k napsanému a tímto způsobem umožňuje vznik formální logiky, účetnictví, státní byrokracie a vědeckého myšlení. Na druhou stranu, text získává posvátnou moc a většinu inovací je třeba dělat prostřednictvím komentářů, které vytváří dojem, že všechny tyto inovace zamýšlel již autor původního textu. Nicméně studia komentářové literatury, pokud je možné ji datovat, je efektivním způsobem studia dějin myšlení.\n\nTisk pomocí Gutenbergova knihtisku a pozdějších technologií tisku je další velmi významnou technologickou inovací. Walter Ong nepřehání, když mluví o knihtisku jako o první moderní výrobní lince. Rozdíl mezi Gutenbergovým knihtiskem a staršími tiskovými technikami spočívá v tom, že v Gutenbergově technologii není třeba vyrývat celé stránky do jednoho kusu dřeva. Jsou totiž skládány z jednotlivých písmenek, která jsou složena do výsledné formy. Nastavení textu pro tisk je proto možné snadno měnit, a následně tisknout na papír pomocí lisu, a to v masovém měřítku.\n\nSpecifika elektronického pamatování podrobně analyzoval sociolog Manuel Castells. Zabýval se zvláštními vlastnostmi elektronických nosičů informace stejně, jako sociálně a mocensky specifickou architekturou internetu. Souhrnně naší současnost označil jako kulturu reálné virtuality.\n\nJiž před Castellsem John B. Thompson ukázal některé změny, které do kultury vnáší televize a rozhlas. Mluvil v této souvislosti o tzv. sekundární oralitě. Televize a rádio, na rozdíl od typografické kultury (tj. kultury rozsáhle využívající tištěný text) rehabilitovala mluvený jazyk. Tato řeč už ale byla formovaná textem a nevyužívala nadbytek řeči (redundance) a neskládala výpovědi z ustálených formulí. Tyto postupy primárně orálních kultur pomáhají paměti, ale na moderní čtenáře a posluchače působí rušivé. Řeč v sekundárně orálních kulturách též působí masově, od jednoho vysílatele informací vysílala informace hromadně masovému publiku. Jeho velikost byla věcně omezená jen jazykovými hranicemi. V rámci národního státu, ale nivelizovala místní jazykové a kulturní rozdíly. Spoluutvářela jedno stejné masové publikum s jedinou národní kulturou. To byl hlavní rozdíl ve srovnání s kulturní rozmanitostí regionů v tradičních společnostech ještě i v době tisku, jehož dopad byl omezen vysokou mírou negramotnosti.\n\nToto neplatí pro pozdější elektronická média. Jejich masový dopad se začíná pomalu vytrácet spolu se zavedením videorekordérů. Ty umožnily nahrát televizní vysílání a přehrát ho později, když má člověk čas. Ještě větší míru fragmentace publika způsobil internet. Ten jednak integroval různé typy médií (obraz, text, video, zvuk) do jednoho celku, jednak narušil oddělení producentů a konzumentů informací. Zejména sociální sítě umožnily, aby se původcem či zprostředkovatelem informací stal téměř každý. Zároveň umožnil vznik velmi různorodých sítí příjemců zprostředkovaného obsahu podle osobních preferencí. Dnes je módní v této souvislosti mluvit o \"bublinách\". Tímto způsobem se pochopitelně rozrůzňují i tradice, na něž lidé navazují. Ty, i když mají lokální povahu, mohou snadno získat globální dosah, pokud jsou globálně významnými jejich publika (rap, anime, raï, reggae atd.). Prostřednictvím internetu je možné mobilizovat sítě aktivistů a místní zvláštnosti se tím dokáží účinně obnovovat, případně dokonce globalizovat (ať už jde o krajově specifické rituály, jídlo, hudbu nebo cokoliv jiného).\n\nS tradicemi jsou ale v kontextu moderní společnosti spojené některé problémy, které se v tzv. tradičních společnostech neobjevovaly. Jsou tedy specifické právě pro tradice v moderních společnostech s kapitalistickým uspořádáním ekonomiky (copyright) a s tím, že se reflexe tradice a tradičnosti staly součástí obchodování a politik států v oblasti cestovního ruchu (tradice a kulturní dědictví).\n\nAutorské právo si vyžádala kapitalistická organizace rozdělení zisku. Pokud autorské právo není jasně definované, není jasné, kdo může dostat zisky z inovací, výrobků, znalostí a umění. Logika autorského práva ale jde proti logice tradice. Jejím zásadním aspektem je sdílení. Tradiční inovace a témata jsou symbolickými zdroji, na které nikdo nemá přednostní právo. Volně se šíří od domu k domu, z jedné vesnice do druhé, mezi jednotlivými regiony. Učení se a \"opisování\" dobrých nápadů jsou pro fungování tradic a jejich kontinuální inovace důležité, jsou základem společenského pokroku. Nikdo nemůže přijít a říct: tato písnička nebo tato vazbu krovů je moje a nikdo jiný nežli já to nesmí použít. Taková situace je v tradičním kontextu absurdní. Ale přesně s takovými požadavky přichází autorské právo. Situace se stává neudržitelnou v případech, kdy například, farmaceutické společnosti vznáší nárok i na přírodní léky, jejichž účinky jsou \"tradičně\" dobře známé a běžně využívané po mnoho generací.\nZatímco autorské právo je v rozporu s tradicemi, protože její fungování je z principu založeno na \"sdílení\", kulturní dědictví je ve vztahu k tradicím problematické spíše kvůli tomu, že politické úsilí o regulaci tradic chce některé tradice výběrově chránit a uchovávat. Přeloženo do jazyka kulturního dědictví se tedy tradice stává předmětem péče, upřednostňování a někdy až posvátné úcty. Stává se také prostředkem pro rozvoj cestovního ruchu. Toto \"tradiční\" tradice nezná. Výjimkou jsou poutní místa, která sloužila jako turistická centra, centra ekonomického přerozdělování obětí a darů, a také často centra politické moci vždy.\n\nNové je to, že národní státy mají potřebu něco z toho, co bylo předáno od předchozích generací uchovávat a ochraňovat z ekonomických nebo politických důvodů. Jedná se obvykle o tradiční znalosti použít například léčivých rostlin a jejich obranu proti \"nájezdům\" korporací, nebo o ochranu receptů, obvykle krajových jídel, nyní však vydávaných za jídla \"národní\", o chráněné značky, péči o \"památky\" a historicky významné artefakty. Stejně jako v případě památek a muzejních artefaktů či písní nebo příběhů, je však patrná významná změna použití: co kdysi bylo záležitostí každodenního použití, se stálo objektem k výjimečné prohlídce a sváteční performanci. Jinými slovy: živá tradice se stala ochraňovaným a pouze výjimečně oživovaným \"kulturním dědictvím\".\n"}
{"id": "61508", "url": "https://cs.wikipedia.org/wiki?curid=61508", "title": "Českobratrská církev evangelická", "text": "Českobratrská církev evangelická\n\nČeskobratrská církev evangelická (ve zkratce ČCE, výjimečně též CČBE) je křesťanská církev působící na území České republiky. Při sčítání lidu v roce 2001 se k ní hlásilo 117 212 obyvatel ČR, při sčítání lidu z roku 2011 se k ní hlásilo 51 936 obyvatel, což z ní činilo největší protestantskou církev v zemi. Církev vydává časopis \"Český bratr\" (od roku 1924). Do roku 2018 vycházel časopis pro mládež \"Nota nebe\", jenž se do konce roku 2013 jmenoval \"Bratrstvo\".\n\nCírkev navazuje na tradice církve evangelické augsburského (luterského) i helvetského (reformovaného) vyznání. Augsburské i helvetské církve byly v českých zemích jediné dvě protestantské církve povolené Tolerančním patentem roku 1781. Požadavky unie evangelických sborů obou vyznání se silně ozvaly již v roce 1848, ke sloučení českých sborů však došlo až po vyhlášení Československé republiky, a to svobodným rozhodnutím zástupců všech českých sborů na generálním sněmu v prosinci 1918. Nově vzniklá unie kromě svých augsburských a helvetských tradic sama sebe chápala i jako pokračovatelku tradice české reformace, husitského hnutí, církve podobojí i Jednoty bratrské. Svým dnešním názvem Českobratrská církev evangelická programově naznačuje svou návaznost na první (domácí) i druhou (světovou) reformaci, tak i to, že za své pravidlo víry a života uznává evangelium Ježíše Krista, dosvědčované v Písmu Starého i Nového zákona.\n\nČeskobratrskou církev evangelickou tvoří sbory na třech úrovních:\n\nSpravována je způsobem presbyterně-synodním.\n\nFarní sbor je základní jednotkou církve, spravovaný staršovstvem (presbyterstvem), které je voleno z členů sboru sborovým shromážděním, to volí i faráře. O­n a jeden z presbyterů – kurátor – jsou společně představiteli sboru a jeho statutárními zástupci. Církev tvoří 251 sborů.\n\nSeniorátní sbor (seniorát) je společenství sborů spojených v určitém obvodu ke společné církevní činnosti a správě. O jeho věcech rozhoduje seniorátní shromáždění zvané konvent, jehož členy jsou poslanci příslušných sborů, volení na čtyřleté funkční období. Konvent volí stejným dílem z presbyterů a farářů na šestileté období seniorátní výbor v čele se seniorem a seniorátním kurátorem. Sídlem seniorátu je vždy sbor, kde je senior farářem.\n\nCírkev tvoří 14 seniorátů:\n\nNejvyšší úrovní správy církve je povšechný sbor, čili celá církev. Církev spravuje Synodní rada, což je šest volených osob (tři faráři a tři laici), nejvyšším zákonodárným a řídícím shromážděním (parlamentem), složeným z volených poslanců, je synod. Jménem celé církve jednají synodní senior a synodní kurátor.\n\nOd počátků protestantství se na vzdělání a výuku kladl velký důraz. První evangelické školy vznikaly už od tolerančního patentu a v 19. století jich bylo více než 100.\nVysokoškolské vzdělání kazatelů i laiků zajišťuje Evangelická teologická fakulta Univerzity Karlovy.\n\nStřední a vyšší odborné vzdělání zajišťují tyto Evangelické akademie:\n\nCírkev též provozuje jednu základní školu; Bratrská škola v Praze.\n\nV roce 1989 byla obnovena činnost Diakonie Českobratrské církve evangelické, která poskytuje ve více než 130 zařízeních ve všech regionech České republiky sociální, zdravotní a pastorační pomoc a péči lidem, kteří se vlivem svého zdravotního postižení, věku, nemoci nebo osamocení dostali do obtížné životní situace. Provozuje 7 speciálních škol pro děti s mentálním a kombinovaným postižením. V roce 2004 byl otevřen první evangelický hospic; \"Citadela ve Valašském Meziříčí\".\n\nOd roku 1989 se církev podílí na vojenské a vězeňské duchovní službě.\n\nCírkev je členem:\n\n\n\n"}
{"id": "61524", "url": "https://cs.wikipedia.org/wiki?curid=61524", "title": "Vladimir Solovjov", "text": "Vladimir Solovjov\n\nVladimir Sergejevič Solovjov (také Solověv nebo Solov'jev, \"\", Moskva – Uzkoje u Moskvy) byl vlivný ruský filosof, publicista, univerzitní učitel, teolog a mystik, blízký přítel F. M. Dostojevského. Jeho myšlení ovlivnilo mj. československého prezidenta T. G. Masaryka.\n\nSolovjovův otec byl významný ruský historik Sergej Michajlovič Solovjov (1820–1879), matka pocházela z ukrajinské rodiny a mezi jejími předky byl i básník a teolog Hryhorij Skovoroda. Na střední škole se Solovjov rozešel s pravoslavím, v němž byl vychován, a stal se nihilistou. Od roku 1869 studoval nejprve biologii, přes studium filosofie (zejména Spinoza, Schopenhauer, Schelling) se však ke své víře vrátil. Po studijním pobytu v Londýně (1875) krátce přednášel v Moskvě, roku 1877 se přestěhoval do Petrohradu, kde roku 1880 promoval.\n\nKdyž roku 1881 veřejně požádal cara, aby amnestoval vrahy svého otce Alexandra II., musel se s univerzitní kariérou rozloučit a žil jako nezávislý spisovatel. Věnoval se pak více tradičním filosofickým tématům, epistemologii a etice. V posledních letech připravoval se svým mladším bratrem nový překlad Platónových dialogů. Jeho asketický způsob života byl prý vzorem pro postavu Aljoši Karamazova v Dostojevského románu \"Bratři Karamazovi\". Zemřel ve velké chudobě.\n\nSolovjov byl hluboce věřící pravoslavný křesťan, zároveň ale viděl slabiny ruské církve, zejména její závislost na carovi a státu, a obdivoval římskokatolickou církev. Jeho hlavním cílem bylo podpořit ekumenické sblížení křesťanských církví, zejména pravoslaví a katolictví. Ve „Třech rozhovorech“ naznačuje utopickou představu sjednocení křesťanů i jejich zápas s Antikristem. Ideál duchovního sjednocení a spojení, které nacházel i v Bibli, chápal jako smysl pravoslavného pojmu sobornosť, což je i ruský překlad pojmu katolicita. Jeho synkretická filosofie vychází z platónismu, z Plótina a gnostiků a z řeckých církevních otců. Symbolická postava Moudrosti (\"Sofia\") byla pro něho i mystickou zkušeností. Ke konci života, nemocen a v bídě, viděl budoucnost světa a lidstva v temnějších, apokalyptických barvách.\n\nOriginální Solovjovovo myšlení i literární schopnosti přitahovaly už za jeho života, o blízkém přátelství s Dostojevským byla již řeč. Solovjov však podstatně ovlivnil celou ruskou spirituální renesanci na přelomu 19. a 20. století. Z jeho žáků vynikli Nikolaj Berďajev, Sergej Bulgakov, Nikolaj Losskij, Pavel Florenskij a Semjon Frank. Inspiroval také generaci ruských symbolistů (Andrej Bělyj i Solovjovův synovec Alexandr Alexandrovič Blok), ovlivnil synkretické myšlení R. Steinera a pozdější ekumenické hnutí. Švýcarský teolog Hans Urs von Balthasar mu věnoval rozsáhlou studii a papež Jan Pavel II. ho nazval jedním z velkých průkopníků dialogu.\n\nJeho díla lze rozčlenit do tři období:\n\nZ díla:\n\nPodílel se také na tvorbě encyklopedického slovníku Brockhause a Jefrona\n\n\n\n"}
{"id": "61530", "url": "https://cs.wikipedia.org/wiki?curid=61530", "title": "Pavel Brycz", "text": "Pavel Brycz\n\nPavel Brycz (* 28. července 1968 Roudnice nad Labem) je český spisovatel.\n\nNa Pedagogické fakultě v Ústí nad Labem vystudoval český jazyk. Studoval také dramaturgii na pražské DAMU. Učil na gymnáziu v Kadani, živil se jako publicista i textař v reklamní agentuře. Je nejen prozaikem, ale i básníkem, textařem a autorem povídek pro děti. Spolupracuje s Českým rozhlasem, pro který napsal řadu povídek především pro děti. Je autorem dvou večerníčků: Dětský zvěřinec (2008) a Bílá paní na hlídání (2013)\nJeho první sbírkou byly povídky Hlava Upanišády (1993). Za knihu básní v próze Jsem město (1998) získal Cenu Jiřího Ortena (1999). U čtenářů i kritiky bodoval především románovou epopejí Patriarchátu dávno zašlá sláva (2003; Státní cena za literaturu, 2004). Za knihu Bílá paní na hlídání získal Zlatou stuhu 2011 v kategorii nejlepší beletrie pro děti a mládež. Je autorem také řady textů pro hudební skupinu Zdarr, ex-členů kapely Laura a její tygři. Jeho práce byly přeloženy do několika jazyků. V roce 2017 začal vyučovat český jazyk na Podještědském Gymnáziu Liberec.\n\n\n\nZastoupen také v antologiích \"Daylight in Nightclub Inferno\" (Catbirdpress, Noth Haven 1997) a \"Městopis\" (Praha, 2000).\n\n"}
{"id": "61534", "url": "https://cs.wikipedia.org/wiki?curid=61534", "title": "Cena Jiřího Ortena", "text": "Cena Jiřího Ortena\n\nCena Jiřího Ortena je české literární ocenění udílené autorovi prozaického či poetického díla napsaného v českém jazyce. Oceněnému autorovi nesmí být v době dokončení díla více než třicet let. Cena Jiřího Ortena vznikla v roce 1987 mimo oficiální struktury (mezi \"otce zakladatele\" patří dr. Jindřich Pokorný a dr. Vladimír Pistorius), dlouhá léta ji udělovalo nakladatelství Mladá fronta a nyní ji společně udělují Svaz českých knihkupců a nakladatelů a Magistrát hlavního města Prahy. Součástí ocenění je finanční odměna ve výši 50 tisíc korun.\n"}
{"id": "61535", "url": "https://cs.wikipedia.org/wiki?curid=61535", "title": "Cena Jaroslava Seiferta", "text": "Cena Jaroslava Seiferta\n\nCena Jaroslava Seiferta je české literární ocenění.\n\nByla zřízena Nadací Charty 77 ve Stockholmu v lednu roku 1986 k podpoře české a slovenské literatury doma i v cizině. Na počest básníka Jaroslava Seiferta, nositele Nobelovy ceny za literaturu, byla tato cena nazvána jeho jménem. Je vyhlašována každoročně 22. září v předvečer básníkových narozenin za vynikající beletristické dílo, vydané nebo jinak zveřejněné v posledních třech letech v České republice nebo v zahraničí. O udělení ceny rozhoduje nezávislá porota, v níž zasedají přední spisovatelé a literární kritikové. Od roku 2013 se cena uděluje jednou za dva roky. \n\n\n"}
{"id": "61536", "url": "https://cs.wikipedia.org/wiki?curid=61536", "title": "Okres Hlohovec", "text": "Okres Hlohovec\n\nOkres Hlohovec je jedním z okresů Slovenska. Leží v Trnavském kraji, v jeho východní části. Na severu hraničí s okresem Piešťany a Trnava, na jihu s okresem Galanta a na východě s okresem Nitra a Topoľčany v Nitranském kraji.\n"}
{"id": "61540", "url": "https://cs.wikipedia.org/wiki?curid=61540", "title": "Kritik", "text": "Kritik\n\nKritik (z řeckého κριτικός, \"kritikós\" – ten, kdo rozlišuje, nebo též ze starořeckého κριτής, \"krités\" – soudce) je osoba, která dává k dispozici posouzení, analýzu, interpretaci, nebo pozorování určité skutečnosti. Kritikem může být také nazýván ten, který nesouhlasí s objektem kritiky, či mu oponuje.\n\nKritici mohou být profesionální (specifickými případy jsou pak znalci) nebo amatérští (zde je specifickým případem tzv. kibic).\n\nProfesionální kritici jsou specializovaní na užší okruh témat, nejvíce se uplatňují v oblastech subjektivního vnímání, především v umění – jsou kritici například výtvarní, literární, hudební, filmoví, divadelní, patří sem třeba i degustátoři. Na druhé straně jsou i kritici věnující se kritice na základě faktů a objektivních kritérií: sem lze zařadit zejména již zmiňované znalce, vědecké kritiky, ale třeba též oponenty při zkouškách.\n\nKritiky bývají podle své charakteristiky publikovány většinou ve sdělovacích prostředích, dále pak ve specializovaném tisku, na kongresech, konferencích či seminářích.\n"}
{"id": "61541", "url": "https://cs.wikipedia.org/wiki?curid=61541", "title": "Státní ceny za literaturu a za překladatelské dílo", "text": "Státní ceny za literaturu a za překladatelské dílo\n\nStátní cena za literaturu a Státní cena za překladatelské dílo jsou česká literární ocenění.\n\nStátní ceny za literaturu a překladatelské dílo navazují na tradici stejnojmenného ocenění z doby první republiky založenou v roce 1920 a přerušenou rokem 1948. U obnovení ocenění stál v roce 1995 tehdejší ministr kultury Pavel Tigrid. Uděluje ji každoročně k 28. říjnu Ministerstvo kultury ČR za vynikající české literární dílo a za překlad do češtiny.\n\nOd roku 2003 jsou spolu s těmito Státními cenami udělovány \"Ceny Ministerstva kultury České republiky za přínos v oblasti divadla, hudby, výtvarného umění a architektury\". Počínaje rokem 2009 byla cena, udělovaná původně pro širokou oblast výtvarného umění a architektury, rozdělena na dvě samostatné ceny. Udělovány jsou tedy dvě Státní ceny a čtyři Ceny Ministerstva kultury.\n\n\n\n"}
{"id": "61546", "url": "https://cs.wikipedia.org/wiki?curid=61546", "title": "Cena Egona Hostovského", "text": "Cena Egona Hostovského\n\nCena Egona Hostovského je české, původně exilové, literární ocenění.\n\nTradici Literární ceny Egona Hostovského založila Regina Hostovská v roce 1974 – rok po smrti svého muže, spisovatele Egona Hostovského. V 70. a 80. letech náležela prózám vydaným v exilových nakladatelstvích, udělovala se v Torontu.\n\nOd roku 1990 se udělovala za „román, jenž umělecky výrazně přesahuje běžnou produkci“ vydaný v uplynulém roce. O držiteli ceny rozhodovala porota složená z literátů a literárních teoretiků, oficiálně ji uděloval syn Egona Hostovského Paul Hostovsky. Na organizaci se podílela Obec spisovatelů.\n\nCena Egona Hostovského byla kvůli nedostatku financí naposledy udělena za r. 1999. Od té doby se z rozhodnutí jejího donátora Paula Hostovského neuděluje a pravděpodobně již udělovat nebude.\n\n\n\n"}
{"id": "61548", "url": "https://cs.wikipedia.org/wiki?curid=61548", "title": "Industriae tuae", "text": "Industriae tuae\n\nIndustriae tuae (\"Horlivosti tvé\") jsou počáteční slova buly, již vydal v červnu roku 880 papež Jan VIII., aby informoval moravského knížete Svatopluka o výsledku synody konané v Římě, před kterou byl (na základě stížností latinských kněží Wichinga a Jana z Benátek) předvolán moravský arcibiskup Metoděj, aby vysvětlil, v co věří, co učí a co učí také jeho žáci. Jan VIII. v ní především potvrdil rozhodnutí svého předchůdce Hadriána II., kterými Hadrián v polovině roku 869 schválil užívání slovanské liturgie (bula Gloria in excelsis Deo) a ustanovil Metoděje v čele moravsko-panonské arcidiecéze zřízené na podzim téhož roku. \n\nVydání buly bylo velkým úspěchem zahraniční politiky Svatopluka I. Je to nejvýznamnější písemnost tohoto období, protože v ní papež Svatopluka klade na roveň ostatních křesťanských (především franských) panovníků tehdejší Evropy. Originální text buly se nezachoval. Její opis je obsažen v kodexu z Monte Cassina z 11. století ve Vatikánském archivu.\n\nV tomto listu papež:\n\n\n"}
{"id": "61552", "url": "https://cs.wikipedia.org/wiki?curid=61552", "title": "Cena Karla Čapka", "text": "Cena Karla Čapka\n\nCena Karla Čapka je označení dvou českých literárních ocenění.\n\n"}
{"id": "61556", "url": "https://cs.wikipedia.org/wiki?curid=61556", "title": "Cena Toma Stopparda", "text": "Cena Toma Stopparda\n\nCena Toma Stopparda je literární ocenění Nadace Charty 77. Založena byla v roce 1983 ve Stockholmu.\n\nJe udělována každoročně v květnu v Zrcadlové kapli Klementina za významné básnické, prozaické nebo esejistické dílo vydané v předcházejících dvou letech. Finančně je dotována anglickým dramatikem českého původu Tomem Stoppardem částkou 40 000 korun.\n\nV současnosti jsou členy poroty: Miroslav Balaštík, Petr Hrtánek, Petr Hruška, František Janouch, Stanislav Komárek a Martin Machovec.\nV minulosti patřili mezi porotce např. Jitka Bednářová, Václav Cílek, Jana Červenková, Aleš Haman, Martin Pilař, Božena Správcová. Michal Bauer, Pavel Janoušek, Pavel Kosatík, Lubomír Machala či Jan Šulc.\n\n"}
{"id": "61560", "url": "https://cs.wikipedia.org/wiki?curid=61560", "title": "Bohrium", "text": "Bohrium\n\nBohrium (chemická značka Bh) je patnáctý transuran, silně radioaktivní kovový prvek, připravovaný uměle v cyklotronu nebo urychlovači částic.\n\nBohrium doposud nebylo izolováno v dostatečně velkém množství, aby bylo možno určit všechny jeho fyzikální konstanty. Při své poloze v periodické tabulce prvků by svými vlastnostmi mělo připomínat rhenium, jeho oxidy by tedy měly být kyselinotvorné.\n\nJeho nejstabilnější známý izotop Bh má poločas přeměny 60 sekund.\n\nPrvní přípravu prvku s atomovým číslem 107 ohlásila skupina vedená Georgijem Fljorovem v roce 1976 v laboratořích Ústavu jaderného výzkumu v Dubně v bývalém Sovětském svazu. Bombardováním izotopu bismutu jádry atomu chromu získali izotop Bh s poločasem přeměny přibližně 10 milisekund.\n\nPotvrzení této jaderné syntézy se podařilo roku 1981 v Ústavu pro výzkum těžkých iontů v německém Darmstadtu. Zde byl také syntetizován izotop Bh s delší dobou života.\n\nPrvotní návrh na pojmenování nového prvku zněl nielsbohrium na počest dánského fyzika Nielse Bohra. Později na zasedání IUPAC v roce 1997 definitivně potvrzeno pojmenování prvku bohrium s chemickou značkou Bh. V Rusku se názvem \"nielsbohrium\" (chemický symbol \"Ns\") označuje prvek dubnium.\n\nDoposud je známo následujících 16 izotopů bohria:\n\n\n"}
{"id": "61568", "url": "https://cs.wikipedia.org/wiki?curid=61568", "title": "Karel Kutlvašr", "text": "Karel Kutlvašr\n\nKarel Kutlvašr (27. ledna 1895 Michalovice – 2. října 1961 Praha) byl československý legionář, důstojník a generál, který velel Pražskému povstání a po únoru 1948 se stal obětí politické perzekuce ze strany komunistického režimu.\n\nKarel Kutlvašr se narodil 27. ledna 1895 v Michalovicích u Havlíčkova Brodu jako šesté dítě v rodině sedláka Josefa Kutlvašra. V tehdejším Německém Brodě v roce 1911 absolvoval dvouletou obchodní školu. Nejdříve byl zaměstnán u firmy Jenč v Humpolci. Později pracoval v Kyjevě jako úředník firmy \"Vielwart a Dědina\", která vyvážela zemědělské stroje do carského Ruska.\n\nV srpnu 1914 se mezi prvními přihlásil do České družiny, zakládající jednotky budoucích Československých legií na ruské frontě. Jako rozvědčík se zúčastnil řady významných bitev. Za hrdinství v bojích byl mnohokrát vyznamenán. Po bitvě u Zborova, v níž byl raněn, se stal velitelem praporu a pomocníkem velitele 1. čs. střeleckého pluku plukovníka Švece. S ním se také podílel na dobytí Kazaně 6. – 7. srpna 1918. Po jeho smrti se stal prozatímním velitelem pluku a 25. února 1919 byl ministrem vojenství Milanem Rastislavem Štefánikem povýšen na podplukovníka a následně jmenován i definitivním velitelem 1. pluku. V Rusku se seznámil s Jelizavetou Jakovlevovou, se kterou se později oženil. \n\nDo vlasti se vrátil roku 1920, a zde byl roku 1923 povýšen na plukovníka, tehdy sloužil jako velitel pěšího pluku 1 v Českých Budějovicích. V roce 1928 byl povýšen na brigádního generála. Stal se tak ve věku 33 let jedním z nejmladších generálů československé armády a zastával postupně řadu velitelských a pedagogických funkcí. V letech 1934 až 1939 velel 4. pěší divizi v Hradci Králové a v době mobilizace v září 1938 převzal velení Hraniční oblasti 35 se stanovištěm velitelství ve Vamberku.\n\nZa okupace byl členem odbojové organizace Obrana národa. Za Pražského povstání byl generálem Slunečkem („Alexem“) 5. května 1945 jmenován velitelem povstaleckých jednotek v oblasti Prahy a spolu s představiteli České národní rady posléze 8. května odpoledne dojednal podmínky provedení kapitulace německých jednotek v Praze výměnou za jejich volný průjezd městem do zajetí ozbrojenými silami západních Spojenců. To se po únoru 1948 zřejmě stalo jednou z příčin jeho pronásledování komunistickým režimem, prováděného na přání SSSR, který již v létě 1945 začal vyvíjet nátlak na jeho penzionování. \n\nJako vojenský velitel Prahy působil až do 28. května 1945, kdy se stal zatímním velitelem V. sboru v Brně, ale již 1. srpna 1945 byl, po stížnostech sovětského vyslance Zorina, odeslán na dovolenou, během níž se rozhodovalo o jeho dalším osudu.\n\nDo služby se, po zásahu prezidenta Beneše, vrátil až v únoru 1946 kdy začal působit jako velitel III. sboru v Plzni, a po povýšení do hodnosti divizní generál posléze sloužil od roku 1947 jako zástupce velitele Vojenské oblasti 3 opět v Brně.\n\nKrátce po únorovém převratu, již 8. března 1948, byl odeslán na dovolenou a 1. června 1948 přeložen do výslužby. Následně byl 18. prosince 1948 zatčen a coby představitel údajné odbojové skupiny „\"Pravda vítězí\"“, jež byla zinscenována provokací 5. oddělení, ve vykonstruovaném procesu 16. května 1949 Státním soudem v Praze odsouzen za velezradu k trestu odnětí svobody na doživotí a současně degradaci na vojína v záloze. Vězněn byl na Mírově a v Leopoldově. V roce 1960, po amnestii prezidenta republiky Antonína Novotného, vyhlášené u příležitosti přijetí „socialistické ústavy“, přesněji \"dovršení socialismu\" a změně názvu republiky z ČSR na ČSSR, byl z výkonu trestu propuštěn. Z vězení se vrátil ve velmi špatném zdravotním stavu. \n\nPo propuštění z vězení bydlel se svou ženou až do své smrti v Praze-Vršovicích, Rybalkova 69. Jelikož mu byl vyměřen starobní důchod ve výši pouze 230 Kčs měsíčně, živil se nejprve jako hlídač v Jízdárně Pražského hradu a poté, kdy odtamtud musel odejít, pracoval jako noční vrátný v Nuselském pivovaru. Zemřel náhle při zdravotní prohlídce 2. října 1961 v nemocnici v Motole v ordinaci lékaře MUDr. Endta, jehož otec bojoval po jeho boku v ruských legiích.\n\nV roce 1968 zrušil Městský soud v Praze všechna obvinění z let 1948 a 1949. Plně rehabilitován však byl teprve po listopadu 1989. In memoriam byl povýšen na armádního generála a byl mu udělen Řád Milana Rastislava Štefánika.\n\nDne 28. října 2017 mu prezident republiky Miloš Zeman in memoriam udělil Řád Bílého lva vojenské skupiny I. třídy za mimořádné zásluhy o obranu a bezpečnost státu.\n\n\n\n"}
{"id": "61571", "url": "https://cs.wikipedia.org/wiki?curid=61571", "title": "Magnesia Litera", "text": "Magnesia Litera\n\nMagnesia Litera je české literární ocenění, které od roku 2002 každoročně uděluje Sdružení Litera.\n\nCeny jsou udělovány v několika kategoriích. Cena čtenářů nesla od roku 2006 název sponzora, kterým byl do roku 2009 Kanzelsberger, v roce 2010 jím je Knižní klub. Hlavní cena \"Kniha roku – Magnesia Litera\" je spojena s finanční prémií nejméně 100 000 korun a nese název sponzora a slovo Litera.\n\nNejlepší knihou za rok 2007 se stal román rumunského spisovatele Petru Cimpoeşa \"Simion Výtažník\", který do češtiny přeložil Jiří Našinec. Editor nakladatelství Dybbuk Jan Šavrda, který dílo vydal, se vyslovil pro rozdělení prémie 200 tisíc korun na dvě poloviny. Stanovy ceny s touto situací nepočítaly, ovšem výbor sdružení vydal prohlášení, že v případě překladové literatury je „překladatel vnímán jako autor“.\n\n\n\n\n\n\n\n\n\n\n\n\n\n\n\n\n\n\n"}
{"id": "61573", "url": "https://cs.wikipedia.org/wiki?curid=61573", "title": "Hana Andronikova", "text": "Hana Andronikova\n\nHana Andronikova (9. září 1967 Gottwaldov – 20. prosince 2011 Praha) byla česká spisovatelka.\n\nVystudovala gymnázium ve Zlíně, pak Filozofickou fakultu Univerzity Karlovy v Praze, obory angličtina a čeština. Po ukončení studia pracovala jako personální manažerka v zahraničních i českých firmách. V roce 1999 odešla z podnikatelské sféry a věnovala se literatuře.\n\nAutorčin debut \"Zvuk slunečních hodin\" získal v roce 2001 Literární cenu Knižního klubu a v roce 2002 cenu Magnesia Litera v kategorii objev roku. V březnu 2008 plánovala vydat nový román s pracovním názvem \"Blues\" v nakladatelství Odeon. Nakonec v roce 2010 vydala knihu \"Nebe nemá dno\". V roce 2011 za tuto knihu obdržela Cenu čtenářů Magnesia Litera 2011.\n\nNapsala divadelní hry \"Tanec přes plot\" (2008, spolu s Janou Svobodovou), \"Pakosti a drabanti\" (2010) a \"Šašci, špioni a prezidenti\" (2010).\n\nDne 20. prosince 2011 podlehla rakovině.\n\n\npovídky ve sbornících:\n\n"}
{"id": "61574", "url": "https://cs.wikipedia.org/wiki?curid=61574", "title": "Hassium", "text": "Hassium\n\nHassium (chemická značka Hs) je šestnáctým transuranem, silně radioaktivní kovový prvek, připravovaný uměle v cyklotronu nebo urychlovači částic.\n\nHassium doposud nebylo izolováno v dostatečně velkém množství, aby bylo možno určit všechny jeho fyzikální konstanty. Při své poloze v periodické tabulce prvků by svými vlastnostmi mělo připomínat osmium. Předpokládalo se tedy, že je hassium vedle osmia, ruthenia, iridia a xenonu pátým prvkem schopným vytvořit oxid s prvkem v oxidačním čísle VIII, což bylo potvrzeno na začátku 21. století přípravou první sloučeniny toho prvku, oxidu hassičelého.\n\nPrvní přípravu prvku s atomovým číslem 108 oznámili němečtí fyzici Gottfried Münzenberg a Peter Armbruster roku 1984 z Ústavu pro výzkum těžkých iontů v německém Darmstadtu. Bombardováním izotopu olova jádry atomu železa získali izotop Hs s poločasem rozpadu přibližně 2 ms.\n\nPrvek byl poté pojmenován po spolkové zemi Hesensko, ve které k objevu došlo a zasedání IUPAC v roce 1997 toto pojmenování schválilo.\n\nDoposud je známo 15 následujících izotopů hassia:\n\n"}
{"id": "61578", "url": "https://cs.wikipedia.org/wiki?curid=61578", "title": "Literární cena Knižního klubu", "text": "Literární cena Knižního klubu\n\nLiterární cena Knižního klubu je české literární ocenění.\n\nO tuto cenu se může přihlásit kdokoli, dílo vítěze pak nakladatelství Knižní klub vydá.\n\n\n"}
{"id": "61579", "url": "https://cs.wikipedia.org/wiki?curid=61579", "title": "Herkules v New Yorku", "text": "Herkules v New Yorku\n\nHerkules v New Yorku (v originále \"Hercules in New York\") je americká akční fantasy komedie, o délce 91 minut, z roku 1970.\n\nFilm je především znám díky Arnoldu Schwarzeneggerovi, přesto se film umístil na seznamu 100 nejhorších filmů v dějinách na IMDb. Byl kritizován za hrozné herecké výkony, slabé dialogy, nepřesvědčivé speciální efekty, špatné kostýmy a make-up.\n\nFilm byl vydán pod názvem Hercules Goes Bananas, později byl změněn na Hercules in New York, aby byl název více seriózní.\n\n19. října 2006 San Francisco Chronicle oznámil, že Premiere Pictures prodává práva na film na eBay za minimálně $550,000.\n"}
{"id": "61583", "url": "https://cs.wikipedia.org/wiki?curid=61583", "title": "Skoky na lyžích na zimních olympijských hrách", "text": "Skoky na lyžích na zimních olympijských hrách\n\nSkoky na lyžích jsou součástí zimních olympijských her již od první olympiády, která se konala v Chamonix v roce 1924. Historicky prvním vítězem byl norský sportovec Jacob Tullin Thams, jenž dvakrát skočil 49 metrů. Od roku 1964 probíhají v rámci olympiády dva skokanské závody – jeden na středním můstku (tehdy můstek s kritickým bodem K70), druhý na můstku velkém (K90). Od olympiády v Albertville (1992) dochází ke změně velikostí můstků – střední můstek má hodnotu K90, velký můstek K120. Od roku 1998 soutěží o medaile i týmy, a to na velkém můstku. Na olympiádě v roce 2014 měl premiéru i ženský skok.\n\nNejúspěšnější výprava je norská, která dominovala v letech 1924–1952 a celkem získala 24 medailí, a finská, jež má na kontě deset nejcennějších kovů. \n\nČesko má jednoho olympijského vítěze. V roce 1968 vyhrál v Grenoblu československý reprezentant Jiří Raška. Krom toho jsou na kontě českých sportovců dvě stříbra a čtyři bronzové medaile. \n\n\"• – oficiální soutěž.\"\n\n\"Aktualizace po Zimních olympijských hrách 2018.\"\n\n\n\n"}
{"id": "61586", "url": "https://cs.wikipedia.org/wiki?curid=61586", "title": "Meitnerium", "text": "Meitnerium\n\nMeitnerium (chemická značka Mt) je sedmnáctým transuranem, silně radioaktivní kovový prvek, připravovaný uměle v cyklotronu nebo urychlovači částic.\n\nMeitnerium doposud nebylo izolováno v dostatečně velkém množství, aby bylo možno určit všechny jeho fyzikální konstanty. Při své poloze v Periodické tabulce prvků by svými vlastnostmi mělo připomínat iridium.\n\nPrvní přípravu prvku s protonovým číslem 109 oznámili němečtí fyzici Peter Armbruster a Gottfried Münzenberg z Ústavu pro výzkum těžkých iontů v německém Darmstadtu 29. srpna roku 1982. Bombardováním izotopu bismutu jádry atomu železa získali izotop Mt s poločasem rozpadu přibližně 1,7 ms.\n\nPrvek byl poté pojmenován po rakouské matematičce a fyzičce Lise Meitnerové a zasedání IUPAC v roce 1997 toto pojmenování schválilo.\nDoposud (2018) je známo následujících 15 izotopů meitneria:\n\n"}
{"id": "61596", "url": "https://cs.wikipedia.org/wiki?curid=61596", "title": "Victoria Beckham", "text": "Victoria Beckham\n\nVictoria Caroline Beckham, dívčím jménem Adams (\"přechýleně Beckhamová, Adamsová\") (* 17. dubna 1974, Goffs Oak, Spojené království) je anglická zpěvačka, která se stala známou jako členka skupiny Spice Girls, kde měla přezdívku \"Posh Spice\". \n\nNyní se věnuje kariéře módní návrhářky, v které je velmi úspěšná. Je manželkou fotbalisty Davida Beckhama, se kterým má syny Brooklyna (podle newyorské čtvrti Brooklyn), Romea, Cruze a dceru Harper.\n\n"}
{"id": "61597", "url": "https://cs.wikipedia.org/wiki?curid=61597", "title": "Spice Girls", "text": "Spice Girls\n\nSpice Girls byla britská dívčí skupina založená v roce 1994. Tvořily ji Victoria Beckham, Melanie Brown, Emma Bunton, Melanie Chisholm a Geri Halliwell. Patří mezi jednu z nejúspěšnějších skupin 90. let 20. století, dle BBC se dokonce jedná o nejlépe prodávanou dívčí skupinu všech dob. V roce 2016 skupina ohlásila comeback, i když pouze trojice mimo Victorie a Melanii Chrisholm. Nově budou vystupovat pod jménem GME (odkaz na křestní jména).\n\nČlenky skupiny byly Victoria Adams (dnes Beckham), Emma Bunton, Melanie Chisholm, Melanie Brown a Geri Halliwell. Geri Halliwell skupinu opustila v roce 1998, aby se věnovala sólové kariéře (dosud vydala 3 sólová alba - \"Schizophonic\" (1997) , \"Scream If You Wanna Go Faster\" (2001) a \"Passion\" (2007)). Po jejím odchodu zbylé 4 členky vydaly singl „Goodbye“, aby se před pauzou vynucenou těhotenstvím Victorie Beckham a Melanie Brown rozloučily s fanoušky. Tímto singlem vytvořili rekordní sérii 4 Vánočních singlů po sobě - „2 Become 1“ (1996), „Too Much“ (1997), „Viva Forever“ (1998) a „Goodbye“ (1999) v čele britské hitparády. Mezi tím se Melanie C a Emma začaly věnovat sólovým projektům (Northern Star a A Girl Like Me), po porodu vydaly i Melanie B a Victoria sólové CD (\"Hot\" a \"VB\"). V roce 2000 vydaly Spice Girls, ve čtyřech, třetí album \"Forever\" (2001), po jeho neuspokojujících prodejích, i když se dostalo na druhé místo v Britské hitparádě a singl „Holler/Let Love Lead The Way“ stanul, i když jen na týden, v čele britské hitparády prodejnosti, spolu členky přestaly fungovat jako Spice Girls a naplno se věnovaly svým sólovým hudebním a filmovým projektům. Sólově vydaly už celkem 12 alb. Nevyloučily ale možnost, že spolu ještě někdy budou v budoucnosti vystupovat.\n\nV roce 2007 ohlásily, že se seskupují znovu, společně i s Geri Halliwell. Natočily nové písně (oficiálně vydány byly „Headlines“ a „Voodoo“) a společně s těmi nejlepšími dosavadními je vložily na nové cd s největšími hity nazvané jednoduše \"Greatest Hits\", které vyšlo ve třech verzích (samotné CD; CD + DVD (se všemi dosavadními videoklipy; deluxe verze se 3CD: Greatest Hits, remixové CD a karaoke CD + DVD s videoklipy). V prosinci 2007 vyrazily na velmi úspěšné turné The Return Of The Spice Girls. První Londýnský koncert uvedený do prodeje byl vyprodán za rekordních 38 sekund, a celé turné se postupně rozšiřovalo z původních 11 koncertů na konečných 47. V únoru Spice Girls oznámily, že kvůli rodinným i pracovním závazkům turné ke konci února, po absolvování americké části, ukončí. Tudíž na koncerty mimo Evropu a Severní Ameriku - v Jižní Americe, Africe, Austrálii a Japonsku nikdy nedošlo. Členky poděkovaly fanouškům za přízeň a podporu a opět nevyloučily možné další společné projekty. Melanie C se dále věnuje hudební kariéře (propagace 4.alba This Time), Geri Halliwell se chystá vydat (od května do prosince 2008) sérii 3šesti dětských knížek Ugenia Levander, Victorie se hodlá dále věnovat módnímu průmyslu a Emma s Melanie B žádné plány prozatím neoznámily.\n\nV roce 2012 jsme mohli Spice Girls i přes komplikace zahlédnout opět dohromady dost možná naposled při vystoupení na závěrečném ceremoniálu Letních olympijských her v Londýně.\n\n\n\n\nčíslo v závorce udává umístění v britské singlové hitparádě + rok uvedení\n\n"}
{"id": "61600", "url": "https://cs.wikipedia.org/wiki?curid=61600", "title": "Carriage Paid to", "text": "Carriage Paid to\n\nCarriage Paid to (zkratka CPT, česky pak přeprava placena do) je mezinárodní doložka Incoterms.\n\nCPT stanoví takový vztah mezi kupujícím a prodávajícím při přepravě zboží, kdy prodávající sjednává na své náklady přepravu zboží do sjednaného místa určení. Odpovědnost a rizika spojená se zbožím přecházejí na kupujícího tehdy, když je zboží předáno prvnímu dopravci. Prodávající hradí náklady ale až do ujednaného místa určení, sjednává navíc na vlastní náklady povolení pro vývoz zboží, ostatní náklady a formality. \n"}
{"id": "61602", "url": "https://cs.wikipedia.org/wiki?curid=61602", "title": "Murilo Rubião", "text": "Murilo Rubião\n\nMurilo Rubião (1. června 1916, Carmo de Minas, stát Minas Gerais – 16. září 1991) byl brazilský spisovatel. Již od svého mládí byl literárně činný, pracoval v rozhlase (Rádio Inconfidência) a tisku. Vystudoval práva a později působil ve státní správě, do které se vrátil po svém návratu ze Španělska, kam byl v roce 1956 vyslán jako kulturní atašé. Jeho prózy lze označit za fantastické a blízké magickému realismu. Vliv na jeho tvorbu měla \"Proměna\" Franze Kafky.\n\n\n\n"}
{"id": "61607", "url": "https://cs.wikipedia.org/wiki?curid=61607", "title": "Chartres", "text": "Chartres\n\nChartres [\"šártr\"] je historické město ve Francii, v regionu Centre-Val de Loire, departement Eure-et-Loir. Leží na malém skalnatém návrší na levém břehu řeky Eure v úrodné nížině asi 90 km jihozápadně od Paříže. Je sídlem biskupství, několika středních škol a pobočky Univerzity Orléans. Katedrála Notre-Dame z konce 12. století patří mezi nejstarší a největší gotické katedrály ve Francii a byla významným poutním místem. Od roku 1979 je součástí Světového dědictví UNESCO.\n\nSousední obce: Lèves, Champhol, Gasville-Oisème, Mainvilliers, Lucé, Nogent-le-Phaye, Luisant, Le Coudray a Gellainville.\n\nMísto bylo osídleno už ve starověku jako \"Autricum\" a \"Carnotum\", mělo dva akvadukty, amfiteátr a fórum, od 4. století je sídlem biskupa. Ve středověku bylo centrem hrabství \"Chartrain\" a patřilo pánům z Blois, kteří je roku 1286 prodali francouzskému králi. Biskup Fulbert z Chartres († 1028) zde vybudoval románskou katedrálu a při ní vznikla slavná Chartreská škola (Thierry z Chartres, Guillaume de la Porrée, Jan ze Salisbury, Alain de Lille), až do 13. století jedno z nejvýznamnějších kulturních středisek ve Francii. V letech 1417-1432 bylo v anglických rukou, 1528 se stalo centrem vévodství a za náboženských válek nebylo nikdy dobyto. Roku 1594 byl ve zdejší katedrále korunován král Jindřich IV.\n\nMěsto později ztratilo na významu a ve válkách následujících století nebylo příliš poškozeno. V srpnu 1944 je američtí vojáci - zásluhou plukovníka dobývali bez dělostřelecké podpory, aby je nepoškodili.\n\n\nMěsto leží na dálnici A 11 Paříž - Nantes, na silnicích Paříž - Bordeaux (N 10), Rouen - Orléans (N 154) a Chartres - Nantes (N 23). Má přímé železniční spojení do Paříže, Brestu a Bordeaux. Po ulicích historického centra a po bulváru, který je okružuje, jezdí bezplatné autobusy.\n\nChartres bylo pořadatelským městem Mistrovství Evropy v plavání v krátkém bazénu 2012.\n\n\n\n\n"}
{"id": "61609", "url": "https://cs.wikipedia.org/wiki?curid=61609", "title": "Daiči", "text": "Daiči\n\nDaiči ( , anglický přepis \"Daichi\", tj. \"Země\" nebo \"pevnina\"), předstartovní označení ALOS (z anglického názvu \"Advanced Land Observing Satelllite\") je japonská družice pro dálkový průzkum Země. Postavilo ji středisko JAXA v Cukubě (Tsukuba Space Center, TKSC). Provozovatelem je JAXA Earth Observation Research and Application Center (EORC), Tokio (Japonsko) pro kosmickou agenturu Japan Aerospace Exploration Agency (JAXA, dříve NASDA), Tokio (Japonsko). Na sběru, zpracování a archivaci dat se podílejí též Evropská kosmická agentura (ESA), Paříž (Francie) (pro oblast Evropy a Afriky), Národní úřad pro oceán a atmosféru (NOAA), Washington, DC (USA) (pro oblast Severní a Jižní Ameriky) a Geoscience Australia, Symonston, ACT (Austrálie) (pro oblast Austrálie a Oceánie).\n\nTříose stabilizovaná družice s hlavním tělesem nepravidelného, přibližně kvádrovitého tvaru o rozměrech 6,5×3,5×4,5 m je vybavena jedním devítidílným rozkládacím panelem fotovoltaických baterií o délce 22 m a ploše 66 m, dodávajícím minimálně 7 kW elektrické energie (na konci aktivního života) a dobíjejícím pět niklokadmiových akumulátorových baterií. Nese následující vědecké přístroje:\n\nHlavní úkoly družice jsou:\n\n\nSystémy družice a sběr dat je zajišťován palubním počítačem, který mj. zajišťuje i kompresi naměřených dat. Data jsou zaznamenávána do polovodičové paměti s kapacitou 96 Gbyte. Přenos naměřených telemetrických a vědeckých dat se uskutečňuje v pásmu K přes stacionární sledovací a spojovou družici DRTS rychlostí 240 Mbit/s, nebo na pozemní stanice ze záznamu v palubní paměti rychlostí 129 Mbit/s. Pro spojení s DRTS je družice vybavena otočnou parabolickou anténou o průměru 1,35 m. Orientační a korekční systém zjišťuje orientace družice v prostoru s využitím detektorů horizontu Země, inerciální plošiny, sledovače hvězd a přijímačů navigačních signálů z družic GPS. Přesnost určení orientace v prostoru je ±0,0004° při autonomním stanovení přímo na družici, resp. ±0,0002° při zpracování dat na Zemi. Stabilita orientace je lepší než ±0,0004°/5 s. Jako výkonné prvky orientace a stabilizace slouží silové setrvačníky, magnetické cívky a systém raketových motorků RCS (Reaction Control Subsystem) na jednosložkové kapalné pohonné látky (hydrazin), z nichž 16 o tahu 16×1 N slouží výhradně pro orientaci a stabilizaci a další čtyři motorky o tahu 4×4 N slouží pro korekce dráhy. Motorky RCS jsou rozděleny do dvou nezávislých skupin po 10 kusech. Zásoby pohonných látek (celkem 180 kg) jsou uloženy ve 3 nádržích.\n\nHlavní pozemní řídicí středisko se nachází v areálu JAXA Tsukuba Space Center (TKSC).\n\nDružice se pohybuje po heliosynchronní dráze ve výší 692 km, dobou oběhu 98,6 min a sklonem 98,2° k rovníku. Průmět dráhy na zemský povrch se přesně opakuje s periodou přeletů nad určitým místem 48 dní (ve vysokých zeměpisných šířkách je opakovací perioda 2 dny). Předpokládaná doba aktivní životnosti je 3 až 5 roků.\n\nDružice byla vypuštěna na oběžnou dráhu z kosmodromu Tanegašima 24. ledna 2006 nosnou raketou H-2A. Týž den byly úspěšně vyklopeny parabolická spojová anténa a panel fotovoltaických baterií.\n\n"}
{"id": "61618", "url": "https://cs.wikipedia.org/wiki?curid=61618", "title": "Okres Ružomberok", "text": "Okres Ružomberok\n\nOkres Ružomberok je jedním z okresů Slovenska. Leží v jižní části Žilinského kraje. Na severu hraničí s okresem Dolný Kubín, na jihu s okresem Banská Bystrica v Banskobystrickém kraji. Jeho východním sousedem je okres Martin a západním okres Liptovský Mikuláš.\n"}
{"id": "61621", "url": "https://cs.wikipedia.org/wiki?curid=61621", "title": "Mureș (župa)", "text": "Mureș (župa)\n\nMureș (maďarsky Maros) je župa v Sedmihradsku, v Rumunsku.\n\nŽupa hraničí na severu s župami Bistrița-Năsăud a Suceava, na východě s župou Harghita, na jihu s župami Sibiu a Brașov a na západě pak s župami Alba a Cluj. Její území je mírně pahorkaté, nadmořská výška dosahuje hodnot od 300 až po 1 800 m n. m. Nejvýznamnější řekou, která tudy protéká je Mureș, ten dal župě svoje jméno, vlévají se do něj i další toky (Luduș, Niraj a Gurghiu). Hlavními odvětvími průmyslu je zpracování dřeva, těžba plynu, výroba stavebních hmot a potravinářství.\n\n"}
{"id": "61640", "url": "https://cs.wikipedia.org/wiki?curid=61640", "title": "Marcus Iunius Brutus", "text": "Marcus Iunius Brutus\n\nMarcus Iunius Brutus (85 př. n. l. - 23. října 42 př. n. l.) byl římský politik, zastánce republikánského zřízení a jeden z iniciátorů spiknutí proti diktátoru Gaiu Iuliu Caesarovi. Pocházel ze slavného římského rodu Juniů, který se významně podílel na svržení římských králů a nastolení republiky, jeho členem, tedy i Marcovým příbuzným, byl například Lucius Junius Brutus.\n\nBrutus byl dlouhá léta Caesarovým blízkým přítelem. Roku 44 př. n. l. mu Caesar svěřil úřad městské praetury. Brutus však byl zastáncem republikánského zřízení, jež bylo v té době ve vážné krizi, kterou ještě prohlubovaly snahy Caesara po monarchistické vládě. To bylo důvodem Brutovy účasti na spiknutí proti diktátorovi, jemuž se postavil do čela. Na Caesarově zavraždění v březnu 44 př. n. l. se podílel osobně. Poté odešel do Malé Asie, aby tu shromáždil vojsko k boji s Caesarovými přívrženci. Roku 42 př. n. l. byl poražen Marcem Antoniem a Octavianem u Filipp. Po prohrané bitvě spáchal sebevraždu. Autorem Brutova životopisu je Plútarchos.\n\n"}
{"id": "61643", "url": "https://cs.wikipedia.org/wiki?curid=61643", "title": "Adéla", "text": "Adéla\n\nAdéla (staročesky Adléta) je počeštěná verze starogermánského jména Adalheid. Vykládá se jako „ušlechtilá, vznešená bytost“. Dalšími variantami jsou Adelheid, Alis a Adelaida.\n\nV českém občanském kalendáři má svátek 2. září.\n\nAdèle, Adeline, Adalaide, Adala, Adalheid\n\nAdel, Adla, Adys, Áďa, Áda, Adala, Ájinka, Adélka, Lina\n\nNásledující tabulka uvádí četnost jména v ČR a pořadí mezi ženskými jmény ve srovnání několika roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nProcentní zastoupení tohoto jména mezi žijícími ženami v ČR vzrostlo za 10 let více než dvojnásobně, což svědčí o značném nárůstu obliby tohoto jména.\n\nV lednu 2008 se podle údajů ČSÚ jednalo o 4. nejčastější ženské jméno mezi novorozenci.\n\n\n\n\n"}
{"id": "61646", "url": "https://cs.wikipedia.org/wiki?curid=61646", "title": "Adéla (rozcestník)", "text": "Adéla (rozcestník)\n\nSlovo Adéla a jeho další verze (Adléta, Adelheid) může mít několik významů:\n\n\n"}
{"id": "61647", "url": "https://cs.wikipedia.org/wiki?curid=61647", "title": "Neratovice", "text": "Neratovice\n\nMěsto Neratovice leží ve Středočeském kraji, v okrese Mělník, v Polabské nížině asi 20 km severně od Prahy na řece Labi, která protéká okrajem města. Neratovice se nacházejí v nadmořské výšce necelých 170 m n. m. a zabírají území o rozloze přibližně 2002 hektarů včetně vesnic Byškovice, Lobkovice, Mlékojedy, Korycany a Horňátky, které k nim patří. Počet obyvatel města roste, žije jich zde již .\n\nPodle archeologických nálezů bylo území dnešního města poměrně hustě osídleno již v dobách pravěku. Husté lesy při řece Labi lákaly k osídlení nejprve lovce a sběrače, posléze i zemědělce. Poblíž Lobkovic dokonce našli vědci i pozůstatky tzv. dlouhého domu, typické stavby neolitických zemědělců. Oblasti se nevyhnuli ani Keltové, což dokazují nálezy z doby římské. Po Germánech už sem zamířili Slované, kteří v povodí Labe žili také v poměrně velkém počtu. V této krajině se střetávaly slovanské kmeny Pšovanů s Čechy a Zličany. Díky vlivu církve se situace stabilizovala. Vesnice Neradice, původní název Neratovic, je poprvé písemně doložena z roku 1227. Existovala ale patrně mnohem dříve.\n\nZ roku 1380 se zachovaly záznamy o sporu kvůli jezu na Labi mezi Janem z Jenštejna, pražským arcibiskupem a Janem Čuchem ze Zásady, který byl tehdy vlastníkem Lobkovic a také maršálkem královského dvora. Sporu využil král Václav IV., který Jana z Jenštejna zbavil církevního úřadu a poslal na zdejší pozemky své vojáky.\n\nV období po třicetileté válce se zdejší krajina vylidnila a v Tereziánském katastru v polovině 18. století je evidováno v Neratovicích jen 49 lidí na sedmi hospodářstvích. V roce 1848 byla zrušena vrchnostenská správa šlechty a Neratovicko připadlo do správy okresního hejtmanství v Karlíně. Tehdy zde žilo 229 lidí ve 30 domech. Postupnému rozvoji napomohlo vybudování v letech 1824–1834 tzv. Rumburské silnice z Prahy na sever Čech. V roce 1873 bylo postaveno vlakové nádraží a tratě jak na Prahu, tak směrem k Brandýsu nad Labem. Masivní industrializace, v rámci které se Neratovice změnily v moderní město a jedno z center chemického průmyslu, propukla v návaznosti na dobrou dopravní dostupnost a dostatek vody až ke konci 19. století. Roku 1898 zde založil V. B. Goldberg továrnu na výrobu oleje, mýdla a svíček. Další továrnu postavil roku 1905 Ing. G. Šebor, v ní vyráběl různé chemikálie, zejména pak čpavek. V roce 1908 přešly Neratovice pod správu okresního hejtmana v Brandýse nad Labem. Ke konci první světové války zde žilo téměř tisíc lidí a roku 1917 od ing. Šebora jeho továrnu koupilo družstvo GEC a zpracovávali zde ročně 22 vagonů marmelády. V roce 1920 koupila továrnu Goldberga s 220 dělníky firma Saponie, od roku 1939 firmu převzal koncern Spolek pro chemický a hutní průmysl. Od 2. poloviny 20. století se už jako národní podnik Spolana Neratovice podílel na rychlém růstu města i jeho obyvatelstva.\n\nV roce 1957 byly Neratovice povýšeny na město. Městský znak byl ale Neratovicím udělen až v roce 1977. Znakem je španělský štít, dělený šikmým zlatým břevnem, na kterém je umístěna zelená lipová ratolest s pěti lipovými listy (1, 2, 2) střídavě se čtyřmi plodenstvími. V horní, červené části štítu, je stříbrná křivule, která je jedinou heraldicky přípustnou figurou vztahující se k chemii, spodní část štítu je modrá. Červená barva na štítu symbolizuje městský status Neratovic, šikmý zlatý pruh symbolizuje úrodný lán zlatých klasů ve zlatém pruhu české země. Českou zemi symbolizuje lipová ratolístka, pět lístků značí pět historických obcí (nyní městských částí), které vytvořily město Neratovice: Byškovice, Lobkovice, Libiš, Neratovice a Mlékojedy (Horňátky a Korycany byly připojeny později, Libiš se odtrhla). Vlajku Neratovic tvoři list o poměru 2:3 s červeným žerďovým pruhem, širokým třetinu délky listu a se dvěma vodorovnými pruhy: žlutým a modrým.\n\nV roce 2002 bylo město napojeno ke druhému zdroji teplé vody pro ústřední topení na Tepelný napáječ Mělník-Praha, tedy na elektrárnu EMĚ III o 15 km dále po proudu Labe. Prvotním zdrojem bylo po desítky let teplo dodávané z hnědouhelné elektrárny ve Spolaně. Dne 20. října 2007 oslavilo město Neratovice „50 let města a 780 let od první písemné zprávy“.\n\nVe Vojtěšských legendách se dochovala krátkou zprávu o události spojené právě se svatým Vojtěchem. Biskup se zde nechal převézt přes Labe, ale protože místo peněz převozníkům jen požehnal, byl zbit a okraden o obuv, a proto se prý neratovickým říkávalo dlouho „zouváci“. Onen kámen, kde byl svatý Vojtěch okraden, měl být prý základem dnešní kaple kaple sv. Vojtěcha ze 17. století..\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nV obci Neratovice \"(1965 obyvatel, poštovní úřad, telefonní úřad, telegrafní úřad, přístav, četnická stanice, sbor dobrovolných hasičů)\" byly v roce 1932 evidovány tyto živnosti a obchody (výběr): 5 lékařů, autodílna, 7 autodopravců, brašnář, biograf Sokol, biograf Grand-Rio-Radio, cihelna, drogerie, drůbežárna, hodinář, 5 hostinců, hotely Bivoj, Čuba, Pošta a Sokolský dům, továrna na rybí konzervy Gec, lékárna, masér, továrna na mýdlo a svíčky Saponia, továrna na poživatiny, výroba slévárenských potřeb, Lidová záložna pro Neratovice, Spořitelní a záložní spolek pro Neratovice, Živnostenská záložna v Neratovicích, strojírna Jakubec, vývoz zeleniny.\n\nV obci Byškovice \"(přísl. Horňátky, 835 obyvatel, samostatná obec se později stala součástí Neratovic)\" byly v roce 1932 evidovány tyto živnosti a obchody: výroba cementového zboží, 2 holiči, 3 hostince, 2 koláři, kovář, krejčí, modistka, obchod s moukou, 3 obuvníci, palivo, 4 rolníci, 2 řezníci, 4 obchody se smíšeným zbožím, 2 trafiky, velkostatek Neštěmické rafinerie cukru, zednický mistr, obchod se zemskými plodinami.\n\nV obci Korycany \"(330 obyvatel, samostatná obec se později stala součástí Neratovic)\" byly v roce 1932 evidovány tyto živnosti a obchody: výroba brousků, obchod s dřívím, 2 hostince, 2 koláři, košíkář, 2 kováři, mlékárna, obchod s lahvovým pivem, 14 rolníků, 3 řezníci, 2 obchody se smíšeným zbožím, trafika, velkostatek Havelka.\n\nV obci Lobkovice \"(517 obyvatel, katol. kostel, samostatná obec se později stala součástí Neratovic)\" byly v roce 1932 evidovány tyto živnosti a obchody: autodoprava, galanterie, 2 holiči, 4 hostince, továrna na karbid Kasper, 2 kováři, krejčí, lakýrník, obchod s mlékem, mlýn Kasper, obuvník, pekař, písek, 3 řezníci, 4 obchody se smíšeným zbožím, 2 trafiky, truhlář, velkostatek Lobkowitz, vetešník, vulkanizační závod.\n\n\nSoučástí města byla od roku 1954 dříve i Libiš, původně samostatná obec, která se po sametové revoluci opět osamostatnila.\n\nPodle sčítání 1921 zde žilo v 215 domech 1096 obyvatel, z nichž bylo 565 žen. 1 080 obyvatel se hlásilo k československé národnosti, 5 k německé a 1 k židovské. Žilo zde 520 římských katolíků, 128 evangelíků, 165 příslušníků Církve československé husitské a 12 židů. Podle sčítání 1930 zde žilo v 420 domech 1 964 obyvatel. 1 885 obyvatel se hlásilo k československé národnosti a 61 k německé. Žilo zde 1 038 římských katolíků, 204 evangelíků, 279 příslušníků Církve československé husitské a 20 židů.\n\nPodle Jaromíra Demka (1987) se řadí Neratovice do následujících geomorfologických jednotek hierarchicky uspořádaných od nejrozsáhlejší po nejmenší:\n\n\nNeratovice patří do útvaru České křídové pánve a částečně do Barrandienu - z nejstarších hornin se zde nachází bazalty (čediče) a metabazalty. Z období ordoviku se ukládaly především vápence a slepence (karbon). V druhohorách vzniknuvší ona pánev obohatila podloží Neratovic příbojovými faciemi (tj. skaliska buližníků a jílových břidlic). Z třetihor se dochovaly ojedinělé čedičové sopouchy (posléze byly erodovány a odneseny pryč). Ve čtvrtohorách se materiál hromadil, a sedimentací v povodí Labe vytvořil říční terasy, spraše a naváté písky, které jsou v okolí patrné.\n\nJosef Kunský (1968) řadí Neratovice z hlediska srážek do mírného humidního pásu s hlavním srážkovým vlivem Atlantiku - chod srážek má ráz spíše pevninský s maximem v létě. Co se týče vodních toků, spadá město do povodí řeky Labe (I. řád). Veškerá voda je odváděna do Severního moře a náleží Oderskému (též Středoevropskému) typu rozvodí. Střední tok Labe (od Pardubic po Mělník) má průtok v Neratovicích 100 m³/s s průměrnou šířkou řečiště okolo 97 m. Hlavními přítoky v Neratovicích jsou Kojetický a Košátecký potok. Oblast Neratovicka je bohatá na zásoby podzemních vod.\n\nNeratovice se rozkládají v severním mírném podnebném pásu neboli v pásu vzduchu mírných šířek (kategorie č.5, B.P.Alisov). Dle Quittovy klasifikace klimatických oblastí Československa (1971) náleží město Neratovice do Teplé oblasti T2. Tato oblast je charakterizována dlouhým, teplým a suchým létem, velmi krátkým přechodným obdobím, s teplým až mírně teplým jarem a podzimem, a krátkou mírně teplou a suchou až velmi suchou zimou. Průměrná roční teplota se pohybuje okolo 10 °C s maximem v červenci a minimem v lednu. Průměrný roční úhrn srážek kolísá mezi 550-650 mm s maximy v letních měsících. Köppenova klasifikace řadí Neratovice do oblasti Cfb. Písmeno \"C\" představuje pás mírně teplého klimatu (omezen izotermou 18 °C nejteplejšího měsíce a -3 °C nejchladnějšího měsíce; vyjádřená sezonalita). Malé \"f\" symbolizuje vlhké klima s dostatkem srážek v průběhu celého roku. Malé \"b\" pak charakterizuje teplé léto. Obecně se tedy Neratovice nacházejí v mírně teplém klimatu s teplým létem a rovnoměrným rozložením srážek během roku. Některé zdroje řadí Neratovice do oblasti Dfb (Köppen-Geigerova klasifikace klimatu - wikipedia.org).\n\nPrůměrná oblačnost činí 61 % (v listopadu 74 %, v srpnu 50 %), průměrná rychlost větru dosahuje 0,7 m/s (největrnějším měsícem je březen), maximální rychlost pak 7,3 m/s (v lednu 2007 byla rychlost 11,9 m/s). Nejsilnější náraz větru byl naměřen 23. července 2009 a 7. srpna 2013 - 26 m/s. Převažující směr větru je západní (20 %) až severozápadní (15 %), nebo i východní (13 %). Nejméně fouká od jihu (1 %) a bezvětří se pak objevuje v 19 % případů. 190 dní v roce zpravidla prší, ale dnů s úhrnem srážek 1 mm a více je pouze 90. V roce 2010 spadlo 993,2 mm srážek, v srpnu onoho roku 301,6 mm a 16. srpna 2010 pak 75,7 mm. Krupobití se objeví v průměru 3krát do roka (v roce 2006 - 7 dní s kroupami). Pětinu srážek spadlých na území Neratovic během roku tvoří sníh a ten padá v průměru 43 dní. Počet dnů se sněhovou pokrývkou vyšší než 1 cm je 24. Průměrná maximální výška sněhové pokrývky za rok je 13 cm. 18. ledna 2010 činila nejvýše 29 cm. Nejvyšší teplota byla naměřena 20. srpna 2012 a zároveň 8. srpna 2015, a činila +38,2 °C, nejnižší pak 28. prosince 1996 s hodnotou -20,6 °C. Nejvyšší amplituda teploty (rozdíl maxima a minima za 24 hodin) byla zaznamenána 22. června 2008 a činila 22,9 °C (Tmax: +33,9 °C, Tmin: +11,0 °C). Tropických dní (Tmax > 29,9 °C) je v Neratovicích 16 (v roce 2003 jich bylo 34, v roce 1997 jen 5), tropická noc (Tmin > 19,9 °C) se objeví v průměru jednou za rok (rok 1994 jich měl hned 7) a letních dní (Tmax > 24,9 °C) se vyskytne pak 66. Mrazových dní (Tmin < 0,0 °C) je v průměru 73, ledových dní (Tmax < 0,0 °C) je zpravidla 20 v roce. Arktických nocí (Tmin < -9,9 °C) se v průměru vyskytne 7 (rok 1996 celých 20), ovšem arktické dny (Tmax < -9,9 °C) jsou vzácné. Objevit se však mohou (v roce 1996 jich bylo hned 6). 191 dní v roce je průměrná denní teplota rovna nebo vyšší než 10 °C. Nejvyšší atmosférický tlak přepočtený na hladinu moře byl naměřen 17. února 2008 a dosáhl hodnoty 1048,4 hPa, nejnižší hodnoty pak bylo dosaženo 16. prosince 2011 - 975,3 hPa. Průměrný tlak vzduchu nad Neratovicemi je 1016,5 hPa, průměrná vlhkost činí 69%. Údaje se vztahují k letům 1994–2014. Extrémy teplot a srážek v tabulce jsou vztaženy k 30.6.2019.\n\nVzhledem k tomu, že Neratovice leží do nadmořské výšky 200 m n. m. a nachází se v bezprostřední blízkosti Labe, náleží oblast mezi půdy nížin a nižších pahorkatin. Půdy jsou vyvinuty na mladotřetihorních písčitých až jílovitých nánosech. Půdní typy (dle půdního profilu) zastupují úrodné černozemě a v menší míře i hnědozemě (kambizemě). V poříčí Labe se vyskytují půdy nivní (fluvizemě). Posledním typem jsou tzv. kultisoly, antropogenní půdy (meliorací přeměněné původní půdy). Dle zrnitosti (půdní druhy) v Neratovicích převažují půdy hlinité, místy se zastoupením prachu. V menší míře zde najdeme i půdy jílovité.\n\nV rámci biogeografické regionalizace jsou Neratovice součástí hercynské podprovincie (Hercynie), jež je typická pro celou oblast střední Evropy a západní Evropy. Samotné město spadá do Polabského bioregionu. Fytogeograficky patří do Holarktické čili severní mimotropické floristické oblasti (Holarktis), která zahrnuje celou Evropu, Severní Ameriku a velkou část Asie. Hierarchicky nižší jednotkou je Pannonicum (oblast středoevropské a jihoevropské teplomilné květeny). Nejmenší jednotkou je obvod s teplomilnou květenou - Subpannonicum. Dle pana Skalického (1988) je fytogeografická regionalizace následovná:\n\n\nVegetačním stupněm představují Neratovice údolní nivu s lužním lesem s návazností dubového stupně (vegetační doba trvá více jak 170 dní). Dnes jen ostrůvkovitě (dub, akát). Z fytogeografických ekosystémů převažují stepní trávníky (metlička, lipnice), méně pak lužní lesy a dubohabrové háje v blízkosti Labe (olše, topol, vrba; sasanka, suchopýr či kopřiva). Třetím ekosystémem jsou stojaté i tekoucí vody, mokřady a slatiny (slepá ramena Labe - leknín, rákos, orobinec). Posledním regionem je ekosystém na vátých píscích a písčinách (hlaváček, pelyněk). Zoogeograficky (dle rozšíření ptáků, později i savců) jsou Neratovice součástí celku zvaného Arktogea (územním rozsahem odpovídá Holarktisu). Mařanova koncepce (1958) upřesněna J. Bucharem (1983) řadí město do provincie listnatých lesů, distriktu úseku českého. Nejmenší jednotkou je obvod středočeských nížin a pahorkatin (koresponduje s geomorfologickou jednotkou Česká tabule). Zoogeografické ekosystémy (vliv člověka; druhotná fauna) podle pana Čihaře:\n\nEkosystém:\n\nNa území Neratovicka v těsném sousedství chemičky Spolany se nachází přírodní rezervace Černínovsko, která byla vyhlášena v roce 1950 a Spolanou je prakticky nedotčena. Má rozlohu 10,1 ha a jedná se o biotop jednoho z posledních labských ramen obklopeného lužním lesem starým přes 90 let. Vzácným živočichem je zde plž Valvata pulchella.\n\nRozhodující velká chemická továrna, do roku 1954 patřící Spolku pro chemickou a hutní výrobu v Praze, zaměřená zejména na výrobu kaprolaktamu, chlóru a jeho další zpracování na PVC.\n\nSpolečnost Cayman Pharma vznikla v říjnu 2006 spojením dvou firem z velmi rozdílných částí světa. Jednou z firem byla Cayman Chemical, biochemická společnost se sídlem v USA, globálně uznávaná jako odborník na chemii lipidů. Druhou z firem byla NeraPharm, firma působící od konce 70. let 20. století v areálu Spolany jako Závod kvalifikované chemie. Závod kvalifikované chemie byl vytvořen v době sovětské hospodářské nadvlády a centrálního plánování. Jeho cílem bylo vyvinutí a zavedení nezávislé výroby důležitých veterinárních prostaglandinů pro celý východní blok. Obě firmy ovšem spojují jedinečné zkušenosti v oboru prostaglandinové chemie.\n\nDruhá větší chemická továrna – dříve Sana, pak Lachema, národní podnik Brno, závod 3, byla založena 1. ledna 1986 odtržením části budov a výroby ze Spolany. Byl zde mj. vybudován provoz pěnového polystyrénu, menší provozy kyselin a laboratorních chemikálií, sladidla Sorbidu, hnojiva pro zahrádkáře. Továrna byla přejmenována na LachNer.\n\n\nOkrajem katastrálního území města prochází silnice I/9 Zdiby - Mělník - Česká Lípa - Rumburk. Městem prochází silnice II/101 Brandýs nad Labem-Stará Boleslav - Neratovice - Kralupy nad Vltavou - Kladno.\n\nMěsto je důležitou železniční křižovatkou. Z hlavní trati 070 Praha - Turnov zde odbočují trať 074 do Čelákovic a trať 092 do Kladna. Na území města leží odbočná železniční stanice \"Neratovice\" (tratě 070, 074, 092) a mezilehlé železniční zastávky \"Neratovice město\" a \"Lobkovice\" na trati 074. Železniční trať 070 Praha - Turnov je jednokolejná celostátní trať, doprava byla zahájena roku 1865 pro směr do Turnova, ve směru do Prahy roku 1871. Železniční trať 074 Čelákovice - Brandýs nad Labem - Neratovice je jednokolejná regionální trať, doprava byla mezi Neratovicemi a Brandýsem nad Labem zahájena roku 1899. Železniční trať 092 Neratovice - Kralupy nad Vltavou je jednokolejná celostátní trať, doprava na ní byla zahájena roku 1865.\n\nZ města vedly autobusové linky do těchto cílů: Brandýs nad Labem-Stará Boleslav, Kostelec nad Labem, Kralupy nad Vltavou, Mělník, Mšeno, Odolena Voda, Praha, Štětí.\n\nK 7. dubnu 2015 byla ukončena hlavní příměstská linka z Neratovic k autobusovému stanovišti u stanice metra Nádraží Holešovice (původně Nerabus) a Neratovice se zapojily do projektu Pražské integrované dopravy. Hlavní linkou se stal autobus č. 348 končící u stanice metra Ládví.\n\n\nPo železniční trati 070 vede linka S3 a R3 (Praha-Vršovice - Mladá Boleslav) v rámci pražského systému Esko. Po trati 070 jezdí osobní vlaky i rychlíky, přepravní zatížení železniční stanice Neratovice bylo denně 5 rychlíků a 1 spěšný vlak, v pracovních dnech 22 osobních vlaků, o víkendech 12 osobních vlaků. Po trati 074 v pracovních dnech jezdilo 14 osobních vlaků, o víkendech 9 osobních vlaků. Po trati 092 jezdilo v pracovních dnech 13 osobních vlaků, o víkendech 9 osobních vlaků.\n\nŘeku Labe protékající městem využívaly zejména zásobovací lodě s uhlím a materiály pro Spolanu a města na střední části Labe. V malé míře i k rekreační plavbě malých plavidel. V katastru města na pomezí s Lobkovicemi a Mlékojedy je zdymadlo s malou elektrárnou a komorami pro projíždějící lodě.\n\n\n\n\nDne 21. dubna 1972 byl otevřen 12 patrový Kulturní dům, jehož součástí byl velký sál, kino, 10 pater hotelových pokojů, které v prvních letech sloužily jako ubytovna nových zaměstnanců rozšiřující se Spolany, velká restaurace se salónkem a knihovna. Rozsáhlé chodby a átria byly využívány k výstavám různého zaměření, např. v roce 1974 zde byla Krajská výstava poštovních známek. Později byl dostavěn druhý sál vhodný i pro divadelní produkce a celý komplex přejmenován. Sál je využíván všestranně, např. pro schůze zastupitelstva, politická shromáždění, taneční zábavy a kurzy.\n\nDne 20. dubna 1874 byla v tehdejší vsi založen poštovní úřad, který zabezpečoval pěšími pochůzkami doručování zásilek nejen v Neratovicích, ale i sousedních vesnicích Libiš, Lobkovice, Tišice, Červený Mlýn, Kaberna, Třebošnice, Mlékojedy, Hájek a Byškovice. Úřad změnil několikrát své umístění, protože poštmistři si tak přivydělávali ke svým nízkým platům umístěním do vlastního domku. Nyní je ve středu města v nové budově. Prvním poštmistrem byl A. Kostomlatský v letech 1874–1908. V roce 1972 byla uvedena do provozu automatizovaná telefonní ústředna a zřízena dálnopisná stanice (STGS). Na sídlišti (u Legata) byla uvedena do provozu pobočka, pošta Neratovice 2 (nyní již neexistující).\n\n\n\nFrantišek Palacký\n\nTerezie Měchurová\n\nJan Palacký\n\nMiroslav Plesinger-Božinov\n\n\n"}
{"id": "61648", "url": "https://cs.wikipedia.org/wiki?curid=61648", "title": "Adolf", "text": "Adolf\n\nAdolf (v německy mluvících zemích i Adolph) je počeštělá verze starogermánských jmen Athalwolf a Athaulf. Vykládá se jako „ušlechtilý vlk“. Jde o mužské jméno, za jehož ženské protějšíky se považují jména Adolfína, Adolfa a Adina. Podle českého občanského kalendáře mají všechna tato jména svátek 17. června. Dříve šlo o velmi populární jméno, zejména mezi křesťany a obyvateli evropských zemí, po druhé světové válce se stalo vzácným pro nežádoucí asociace s Hitlerem či Eichmannem, které vzbuzovalo.\n\nAdolfek, Ada, Adin, Dolfi, Doolfik, Doďa\n\nNásledující tabulka uvádí četnost jména v ČR a pořadí mezi mužskými jmény – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním změny celkového počtu mužů v ČR za uvedené období 1999−2013) je −51 %, což svědčí o strmém úbytku obliby tohoto jména, protože jeho nositelé narození před 2. světovou válkou postupně umírají.\n\n\n\n\n"}
{"id": "61649", "url": "https://cs.wikipedia.org/wiki?curid=61649", "title": "Adina", "text": "Adina\n\nAdina, (hebrejsky עדינה) je jméno hebrejského původu a v hebrejštině znamená \"jemná, citlivá dívka\".\n\nPodle českého občanského kalendáře má svátek 17. června.\n\nAdinka, Adi, Áďa, Aduška, Adynka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +15,9%.\n\n"}
{"id": "61653", "url": "https://cs.wikipedia.org/wiki?curid=61653", "title": "Strachkvas", "text": "Strachkvas\n\nStrachkvas (\"Ztrahquaz\") nebo také Kristián († 996) byl český duchovní, mladší syn knížete Boleslava I. a jeho manželky Biagoty. Některými badateli mu je připisováno autorství spisu nazývaného \"Kristiánova legenda\".\n\nSvé jméno dostal – v duchu tradičního líčení, jak ho podává na prahu 12. století ve své kronice pražský kapitulní děkan Kosmas, podle „strašného kvasu“ (Kosmas užívá latinského sousloví „terribile convivium“), tedy podle toho, že se prý narodil v den zavraždění knížete Václava v době hostiny, údajně v noci z 27. na 28. září roku 935 (některé prameny uvádějí 929 – odborné bádání toto datum ale již opustilo). Jak dokládá Dušan Třeštík, pravděpodobnější datum narození je po roce 960. Třeštík sám také sladil Kosmovo tendenční líčení s pravděpodobnými životními osudy Boleslavova syna.\n\nOtec jej v důsledku pokání určil do kněžského stavu a poslal ho studovat do kláštera sv. Jimrama do Řezna, kde posléze složil Kristián – Strachkvas mnišské sliby. Buď zde, nebo dle Třeštíka spíše v Praze, také Kristián sepsal tzv. \"Kristiánovu legendu\" ( \"\" — \"Život a umučení svatého Václava a svaté Ludmily, báby jeho\"). Toto latinsky psané dílo se stalo jedním ze základních historických pramenů českých středověkých dějin, které jeho první propagátor Josef Pekař označil za \"nejstarší kroniku českou\".\n\nStrachkvas se měl stát nástupcem sv. Vojtěcha, ale při svěcení na pražského biskupa jej podle Kosmova líčení popadl záchvat a zemřel. Podle jiné z teorií na tento záchvat nezemřel, ale naději na vysvěcení biskupem definitivně ztratil, v očích tehdejší společnosti byl diskvalifikován, neboť si epileptický záchvat (o němž uvažuje Třeštík) neuměla vysvětlit a odtud pak vedla cesta ke Kosmovu líčení posednutí Strachkvase démonem. Poslední pravděpodobnou stopou po něm byl Wolfenbüttelský rukopis svatováclavské legendy, který dala někdy před 1006 pořídit kněžna vdova Emma, v němž byla obrazová výzdoba pořízena podle Kristiánovy legendy a pravděpodobně i pod jeho vlivem.\n\n"}
{"id": "61656", "url": "https://cs.wikipedia.org/wiki?curid=61656", "title": "Štěkeň", "text": "Štěkeň\n\nŠtěkeň je městys ležící v severozápadní části Jihočeského kraje, v okrese Strakonice na řece Otavě, asi 6 km východně od města Strakonice. Žije zde obyvatel.\n\nPrvní písemná zpráva o vsi pochází z roku 1318, kdy je majetkem Baška ze Štěkně. Roku 1622 byla Štěkeň zkonfiskována Janu Malovcovi z Malovic a roku 1648 ji koupili Losyové z Losinthalu (Švýcarsko) a na místě staršího sídla zbudovali raně barokní zámek. Po vymření rodu vesnici získal hrabě Josef Mikuláš Windischgrätz.\n\nV roce 1784 se obec stala městysem. Windischgrätzové zdejší statek vlastnili až do roku 1919. Ve dnech 4. až 7. září 1905 se v okolí Štěkně konaly rozsáhlé vojenské manévry za přítomnosti císaře Františka Josefa I.\n\nOd 12. dubna 2007 byl obci vrácen status městyse.\n\n\nZnakem Štěkně je na červeném štítě doprava obrácená stříbrná vlčí hlava s krkem. Tento znak používá obec od 17. září 1540, kdy jej obec obdržela od krále Ferdinanda I.\n\n\n\n"}
{"id": "61665", "url": "https://cs.wikipedia.org/wiki?curid=61665", "title": "Havárie elektrárny Three Mile Island", "text": "Havárie elektrárny Three Mile Island\n\nHavárie Three Mile Island byla havárie americké jaderné elektrárny Three Mile Island ležící na stejnojmenném ostrově v řece Susquehanna u města Harrisburg v Pensylvánii v USA. Došlo k ní 28. března 1979, kdy se částečně roztavil druhý jaderný reaktor atomové elektrárny a byla zamořena provozní budova a její blízké okolí. \n\nHavárie vedla ke zpřísnění regulace jaderné energetiky v USA a ke značnému omezení jejího rozvoje. Negativně ovlivnila i vnímání rizik spojených s jadernou energetikou nejen u americké veřejnosti. Více než 20 let od havárie nebyla schválena žádná stavba nové jaderné elektrárny ve Spojených státech. To se změnilo až v roce 2012.\n\nHlavní vodní napájecí čerpadla chladicího systému sekundárního okruhu se porouchala kolem 4. hodiny ráno 28. března 1979. Tato porucha s mechanickou či elektrickou příčinou způsobila, že generátor páry přestal chladit primární okruh.\n\n\nZ obavy z následků havárie elektrárny rozhodl guvernér státu Pensylvánie o evakuaci asi 3 500 dětí a těhotných žen z okolí elektrárny. Ale v nastalé panice se tisíce lidí rozhodly oblast opustit ve svých autech. Aby vláda zastavila hromadný útěk obyvatel, přijel 1. dubna 1979 na demonstrativní osobní návštěvu elektrárny tehdejší americký prezident James Carter a pensylvánský guvernér Richard Thronburgh. Následně byla jmenována komise pro vyšetření havárie. Ta označila za bezprostřední příčinu havárie závadu na bezpečnostním ventilu. Zároveň upozornila na pochybení personálu a jeho nedostatečný výcvik ve zvládání mimořádných situací.\n\nPředpokládá se, že do atmosféry bylo vypuštěno cca 2,5 miliónu curie radioaktivního plynu.\n\nTéto nehodě jen těsně (12 dnů před havárií) předcházel film \"Čínský syndrom\" z roku 1979 popisující podobnou nehodu, i proto byla veřejnost k událostem v elektrárně tak citlivá.\n\n\n\n"}
{"id": "61666", "url": "https://cs.wikipedia.org/wiki?curid=61666", "title": "Strč prst skrz krk", "text": "Strč prst skrz krk\n\nStrč prst skrz krk () je český a slovenský jazykolam.\n\nVěta se často dává vyslovit cizincům, kteří mají o češtinu zájem. Obtíž jazykolamu spočívá v absenci samohlásek v celé větě.\n\nDelšími, i když ne tolik známými větami složenými pouze ze souhlásek, jsou: „Smrž pln skvrn zvlhl z mlh,“ či „Chrt pln skvrn vrhl smrž skrz drn, prv vrhl čtvrthrst zrn.“\n\nJazykolam je také použit jako podtitulek švýcarských novin \"La Distinction\".\n\n\n\n"}
{"id": "61668", "url": "https://cs.wikipedia.org/wiki?curid=61668", "title": "Granzym", "text": "Granzym\n\nGranzymy představují skupinu enzymů typu serinových proteáz, jejichž hlavním úkolem je zprostředkovávat imunitní reakci organismu proti buňkám napadeným viry a nádorovým buňkám. Spolu s perforinem tvoří hlavní obsah cytoplazmatických granul cytotoxických T-lymfocytů a NK buněk (z anglického natural killer) a vedle aktivace tzv. receptorů smrti představují tyto enzymy nejdůležitější mechanismus zajišťující cytotoxickou funkci těchto buněk při eliminaci napadených nebo poškozených buněk organismu prostřednictvím aktivace programované buněčné smrti (apoptózy). U člověka bylo prozatím identifikováno 5 enzymů této skupiny (granzymy A, B, H, K a M), zatímco u myši skupina zahrnuje celkem 10 proteinů (granzymy A, B, C, D, E, F, G, K, M a N).\n\nJako serinové proteázy se granzymy podílejí na štěpení celé řady proteinů, jak vně (extracelulární proteiny), tak především uvnitř buňky (intracelulární proteiny). \nExistuje několik teorií popisujících, jak mohou molekuly granzymů pronikat do cytoplazmy cílové buňky. Tento proces je závislý na proteinu perforinu, který má schopnost vytvářet v cytoplazmatické membráně buněk póry. Dříve se předpokládalo, že perforinovými póry mohou přestupovat i granzymy, nicméně póry jsou nejspíše pro tento účel moc malé a slouží zřejmě spíše jako prostředek pro destabilizaci membrány buňky, která vede k internalizaci molekul navázaných na povrchu buňky prostřednictvím endocytózy, a to včetně granzymů. Dle jiné teorie jsou molekuly perforinu a granzymů endocytovány společně do endozomu a perforin se poté podílí na uvolnění granzymů z tohoto buněčného kompartmentu do cytosolu, kde granzymy mohou vykonávat své efektorové funkce.\n\nGranzymy se podílejí na aktivaci signálních drah spouštějících programovanou buněčnou smrt tím, že štěpí proteiny důležité pro udržení buněčné stability a integrity DNA; jednotlivé granzymy se ve svých substrátech liší.\nNejvíce studovaným enzymem z celé skupiny je granzym B. Jeho působení v buňce vede ke spuštění kaspázami iniciované buněčné smrti, jelikož tento enzym dokáže proteolyticky aktivovat řadu mediátorů apoptózy, včetně proapoptotického proteinu Bid a kaspáz 3 a 8. Cytotoxické T-lymfocyty produkují protein serpinB9, který je inhibitorem granzymu B, a chrání se tak před případnými účinky granzymu B při indukci imunitní odpovědi. Tohoto mechanismu ovšem využívají také některé druhy nádorových buněk, které díky expresi serpinuB9 dokáží akcím imunitního systému unikat.\n\nPůsobení granzymu A se v buňce projevuje především charakteristickou přítomností tzv. DNA nicks (zlomů v DNA) a na rozdíl od granzymu B spouští v buňce na kaspázách nezávislou apoptotickou dráhu. Zároveň tento enzym může zprostředkovávat uvolnění reaktivních kyslíkových metabolitů (anglicky \"reactive oxygen species\" - ROS) a ztrátu membránového potenciálu mitochondrií. Podobně působí i granzym K; tento enzym byl navíc identifikován jako důležitý prvek protinádorové imunity vzhledem ke své schopnosti štěpit tumor supresorový protein p53 na řadu proapoptotických produktů a tím přispívat k odstraňování nádorových buněk. Spolu s dalšími dvěma druhy granzymů (H, M) produkovaných v lidském těle tvoří tato skupina proteinů velmi důležitou, navzájem se doplňující součást obranyschopnosti organismu.\n\nRole granzymů působících vně buňky nebyla dosud přesně objasněna; granzymy nicméně mohou štěpit řadu látek tvořících extracelulární matrix (např. kolagen) a tím zřejmě ovlivňovat migraci buněk imunitního systému skrz tkáně. Sekretovaný granzym A navíc indukuje produkci řady prozánětlivých cytokinů v myeloidních buňkách a podílí se tak na regulaci procesů vrozené imunity.\n\nGraznymy jsou kromě výše uvedených typů buněk exprimovány např. i regulačními a paměťovými T-lymfocyty, NKT-buňkami, chondrocyty, mastocyty a bazofily, ve kterých se mohou zapojovat do řady buněčných procesů.\n"}
{"id": "61675", "url": "https://cs.wikipedia.org/wiki?curid=61675", "title": "Voltmetr", "text": "Voltmetr\n\nVoltmetr je elektrický přístroj, který měří velikosti elektrického napětí nebo úbytku napětí.\n\nPodle principu můžeme voltmetry dělit na:\n\nVoltmetr bývá často součástí komplexnějšího multimetru.\n\nVoltmetr je přístroj pro měření elektrického napětí, zapojuje se paralelně k měřené části obvodu. Aby voltmetr nezatěžoval měřený obvod, musí jím procházet co nejmenší proud. Vnitřní odpor voltmetru musí být co největší.\nPotřebujeme-li změřit větší napětí, než pro které je voltmetr určen, můžeme k němu do série zapojit tzv. předřadný odpor \"R\" takové velikosti, aby se měřené napětí \"U\" rozdělilo ve vhodném poměru na napětí na předřadném odporu \"U\" a napětí na voltmetru U. Přitom platí, že \"U\" = \"U\" + \"U\". Také je možné použít vhodný odporový dělič.\n\nZměna rozsahu u voltmetrů při měření střídavého napětí je také možná tzv. měřícím transformátorem napětí, u elektrostatických je výhodné i použití kapacitního děliče.\n\nU univerzálních přístrojů pro měření proudu, napětí a případně i jiných veličin se bočníky a předřadné odpory pro jednotlivé měřicí rozsahy připojují k měřidlu přepínačem.\n\n\n"}
{"id": "61677", "url": "https://cs.wikipedia.org/wiki?curid=61677", "title": "Czenglish", "text": "Czenglish\n\nCzenglish (spojení anglických slov Czech a English, tedy čeština a angličtina, přeložitelné jako čechoangličtina) je anglický termín, jímž Don Sparling, kanadský profesor literatury působící na Masarykově univerzitě, označil špatnou angličtinu, kterou používají někteří Češi. Charakteristické pro tzv. Czenglish jsou bohemismy při překladu terminologie nebo ve větné skladbě (pořadí slov ve větě, předložkové vazby atd.). \n\nČeši rozumí Czenglish zpravidla stejně dobře jako správné angličtině. Anglicky hovořícím lidem, kteří neznají dobře češtinu nebo jiný podobný jazyk, však někdy může trvat déle, než pochopí správný význam, a někdy může věta v angličtině nabýt zcela jiného významu, než jaký byl českým mluvčím zamýšlen, což může vést ke zmatení, nedorozumění nebo trapné situaci. \n\nCzenglish není lingvisty považován za ustálený slang, nářečí ani jazyk, označuje spíše náhodný výskyt různých typů chyb. Z lingvistického hlediska má větší význam poangličtěná forma češtiny, která však zatím obecně vžité jednotné označení nemá.\n\nOblíbená chyba je například výraz „basic school“, což je doslova přeloženo „základní škola“ (správný termín je však „elementary school“).\n\n\"A Czech girl was working in a pub in the UK when the landlord asked her if she could possibly continue the shift to later. She replied, „Only if you get down on your knees and please me.“\" Překlad: \"Mladá Češka pracovala v anglické hospodě, přišel k ní šéf a požádal ji, zda by mohla zůstat přesčas. Ona mu odpověděla: „Jen když si klekneš a uděláš mi rozkoš.“\" Správný význam má samozřejmě být: \"„Jen když si klekneš a pěkně poprosíš.“\" To se ale řekne slovy „ask“ nebo „beg“, nikoli anglickým slovem „please“, které sice znamená „prosím“, ale jako sloveso má význam „potěšit“, tedy něco úplně jiného.\n\n\n\n"}
{"id": "61699", "url": "https://cs.wikipedia.org/wiki?curid=61699", "title": "Frýdštejn", "text": "Frýdštejn\n\nFrýdštejn (německy \"Friedstein\") je obec v okrese Jablonec nad Nisou v Libereckém kraji. Žije zde  obyvatel. Na východním okraji obce se nachází zřícenina hradu Frýdštejn, od něhož pochází jméno obce.\n\nPrvní písemná zmínka o obci pochází z roku 1385.\n\n\n\nNedaleko od východního okraje Frýdštejna se nachází stejnojmenný hrad, který je v majetku obce. Necelý kilometr od centra obce severním směrem leží vrch Kopanina (657 m n. m.) s rozhlednou téhož jména (někdy také uváděna jako \"Pacltova rozhledna\"). Kopec s rozhlednou je přístupný po modré turistické značce či cyklotrase č. 4007, případně od autobusové zastávky \"Pulečný, Kopanina, rozhledna\" ve vsi Kopanina.\n\nVýchodním směrem od Frýdštejna a jeho hradu směřuje k Malé Skále, Pantheonu a vyhlídce do údolí Jizery ostrý pískovcový Vranovský hřeben. Tato lokalita vzbuzuje zájem nejen turistů, ale i horolezců. Na 22 skalách v okolí hradu a východně od něj je popsáno celkem 155 lezeckých cest, z nichž některé se vyznačují vysokou obtížností.\n\nPozornost odborníků i laiků, zajímajících se o geologii a mineralogii, zejména sběratelů achátů a jaspisů, přitahuje velký činný melafyrový \"lom Bezděčín,\" který se nachází asi 600 metrů vzdušnou čarou na západ od obce v prostoru mezi jejími místními částmi Anděl Strážce, Bezděčín a Sestroňovice. Jaspisy a acháty se vyskytují jak v lomu, tak i na okolních polích. Pro frýdštejnské acháty je typické převážně šedo-bílo-růžové zbarvení jejich vnitřní kresby.  V lomu se kromě achátů a jaspisů často nacházejí geody s křemenem, ametystem, záhnědou, zeolitové nerosty (heulandit, analcim, natrolit, chabazit), kalcit, baryt, kašolong, chlorit, hematit, wad a vzácně i minerály mědi. V polohách nad lomem, v suti v lese a v polích pod lomem lze rovněž najít achátové pecky a úlomky jaspisů a další nerosty.\n\n\n"}
{"id": "61708", "url": "https://cs.wikipedia.org/wiki?curid=61708", "title": "Sd.Kfz. 2", "text": "Sd.Kfz. 2\n\nKleines Kettenkraftrad Typ HK 101; vojenské označení u Wehrmachtu: Sonderkraftfahrzeug 2 (Sd.Kfz. 2) je lehké polopásové vozidlo zkonstruované a vyráběné firmou NSU v Neckarsulmu. SdKfz 2 používal Wehrmacht v letech 1940 až 1945.\n\nV továrně NSU v Neckarsulmu bylo během války vyrobeno přibližně 7500 těchto vozidel, z toho 500 jako předsérie. Od roku 1943 vyráběla HK 101 v licenci firma Stoewer ve Štětíně (přibližně 1300 kusů). Celkem bylo tedy vyrobeno přibližně 8800 těchto vozidel. Nejvyšší produkce bylo dosaženo v roce 1944.\n\nSdKfz 2 mohl vézt pouze dva muže, ale vyznačoval se vysokou rychlostí a vysokou průchodností terénem při dojezdu až 240 kilometrů. Původně byl vyvinut pro výsadkové jednotky, postupně se však rozšířil do všech odvětví armády jako průzkumné vozidlo a vozidlo pro důstojníky pohybující se v polních podmínkách.\n\n"}
{"id": "61709", "url": "https://cs.wikipedia.org/wiki?curid=61709", "title": "Zavinění", "text": "Zavinění\n\nZavinění (lat. \"mens rea\") v právu je subjektivní vztah (vůle, vědomí nebo nedbalost) osoby k předpokládaným nebo možným následkům nebo zakázanosti jejího jednání, jímž je někomu způsobena újma nebo které je jinak protiprávní. Zavinění v etice se spíše popisuje slovy vina nebo hřích.\n\nZavinění je obvykle podmínkou odpovědnosti jednající osoby. Ve vztahu k trestnímu právu zavinění tvoří součást tzv. subjektivní stránky trestného činu, tedy trestní odpovědnosti, která je dále podmíněna například věkem a příčetností.\n\nZbavení se odpovědnosti za způsobený soukromoprávní delikt, tedy zprostit se zavinění tam, kde je předem předpokládáno (\"presumováno\"), je možné vyviněním (\"exkulpací\"). V těchto případech totiž poškozený prokazuje naplnění všech zákonných předpokladů odpovědnosti za způsobenou újmu, kromě zavinění, a je na škůdci, zda se své odpovědnosti zbaví tím, že prokáže, že způsobenou újmu nezavinil.\n\nV českém právu je zavinění zmiňováno, případně definováno, například v těchto zákonech:\n\nZavinění se zkoumá u jednání, u nějž je posuzováno, zda jde o trestný čin nebo přestupek, nebo jímž jednající osoba způsobila újmu nebo které je jinak protiprávní.\n\nV českém trestním a přestupkovém právu se (téměř shodně) rozlišují tyto druhy zavinění:\nV trestním právu je známa navíc ještě \"hrubá nedbalost\" (\"culpa lata\"), která ale není zvláštní formou zavinění a vztahuje se jak k nedbalosti vědomé, tak nevědomé. Ty se tudíž navíc rozlišují na „obyčejné“ a „hrubé“. Je naplněna tehdy, když přístup pachatele k požadavku náležité opatrnosti svědčí o jeho zřejmé bezohlednosti k zájmům, které trestní zákoník chrání.\n\nPachatel chtěl způsobem uvedeným v zákoně porušit nebo ohrozit zákonem chráněný zájem. Nezáleží přitom na tom, do jaké míry si byl jist nebo doufal, že se mu to podaří.\n\nNapř.: Pachatel bodne nožem svou oběť, protože ji chce usmrtit (ale nemusí si být jist, že se mu to podaří).\n\nPachatel věděl, že svým jednáním může způsobit porušení nebo ohrožení zákonem chráněného zájmu, a pro případ, že je způsobí, byl s tím srozuměn.\n\nJde tedy o případy, kdy hlavní účel jednání byl jiný (např. vybít si vztek, zvětšit zisk) a pachateli bylo lhostejné, jestli tím někomu uškodí, a proto takovou újmu vědomě riskoval. Rozhodující je vědomí rizika – jakmile nejde o riziko, ale o jistotu, jde již o úmysl přímý, i kdyby nebyl hlavním cílem.\n\nNapř.: Lupič spoutal hlídače a při odchodu založil požár, věděl, že hlídač může zemřít, sice jeho smrt nechtěl způsobit, ale věděl, že může následkem požáru nastat.\n\nPachatel věděl, že může způsobem uvedeným v zákoně porušit nebo ohrozit zájem chráněný zákonem, ale bez přiměřených důvodů spoléhal, že takové porušení nebo ohrožení nezpůsobí.\n\nPachatel nechce újmu způsobit, ale vědomě ji riskuje. Jde tedy o vědomou neopatrnost.\n\nNapř.: Řidič automobilu vědomě poruší předepsanou rychlost pro jízdu v obci, je přesvědčen o tom, že omezení rychlosti je neopodstatněné, do cesty mu vběhne dítě a řidič je zabije. Porušení pravidel silničního provozu je čin s přímým nebo nepřímým úmyslem, avšak zabití dítěte je s největší pravděpodobností čin z vědomé nedbalosti.\n\nPachatel nevěděl, že svým jednáním může porušit nebo ohrozit zájem chráněný zákonem, ač to vzhledem k okolnostem a svým osobním poměrům vědět měl a mohl.\n\nNa rozdíl od vědomé nedbalosti v tomto případě se pachatel domníval, že svým jednáním chráněný zájem neohrozí (při vědomé nedbalosti jen \"doufal\", že ho neohrozí). Od subjektivně nezaviněného činu se tzv. nevědomá nedbalost liší tím, že pachatel neměl znalosti, které od člověka v jeho pozici jsou očekávány a které měl možnost získat.\n\nProblém může být v tom, že nemusí být vždy objektivně dané, co pachatel vědět měl a mohl. Jednoznačně lze posuzovat například znalost právních, provozních nebo bezpečnostních předpisů nebo nesporných odborných poznatků, pokud k výkonu nějaké činnosti je jejich znalost předepsána. Jakmile však jde o věc teorie, osobního názoru nebo přesvědčení, může obecná představa o tom, co by každý „měl vědět“, kolidovat se základními lidskými svobodami myšlení a svědomí.\n\nNapř.: Zdravotní sestra použije použitou injekční stříkačku a nakazí pacienta nakažlivou chorobou. Vzhledem ke své kvalifikaci (objektivní hledisko) měla a mohla (subjektivní hledisko) vědět, že použitou jehlou může pacienta nakazit.\n\nK trestnosti činu je třeba zavinění úmyslné, nestanoví-li trestní zákon u příslušné skutkové podstaty výslovně, že postačí i nedbalostní zavinění. K odpovědnosti za přestupek naopak postačí zavinění z nedbalosti, pokud zákon nestanoví výslovně, že je třeba úmyslné zavinění. K odpovědnosti za škodu způsobenou protiprávním jednáním je třeba zavinění škody (tedy objektivní zavinění, přičemž subjektivní stránka zavinění je posuzována v rámci otázky, zda jde o protiprávní jednání).\n\nK odpovědnosti za újmu způsobenou porušením smluvní povinnosti nebo např. provozní činností, zvířetem, na nemovité věci či na držené cizí movité věci (převzaté, odložené, vnesené) nebo odpovědnosti za škodu způsobenou odbornou informací nebo radou není zavinění podmínkou, jedná se o tzv. objektivní odpovědnost. Zprostit se odpovědnosti je možné naplněním tzv. liberačních důvodů, které stanoví zákon.\n\nTrestní a přestupkové předpisy nepopírají možnost jiných forem zavinění, ale takové formy nepostačují k uplatnění odpovědnosti. K trestnosti činu nebo odpovědnost za přestupek tedy nepostačují například tyto formy zavinění (způsobení) (první dva případy trestní zákon z odpovědnosti vylučuje výslovně jako tzv. nepříčetnost):\n\nPachatel může nerozpoznat společenskou nebezpečnost činu pro duševní poruchu nejspíše tehdy, je-li příčinou nerozpoznání porucha s bludy (typicky schizofrenie) (F20–F29) nebo mentální retardace (F70-F79 dle Mezinárodní klasifikace nemocí MKN-10).\n\nPříklad: když „hlasy“ někomu naléhavě přikazují někoho zabít, může se mu naléhavost takové žádosti subjektivně jevit jako přiměřený důvod k jednání, který formálně naplňuje skutkovou podstatu trestného činu vraždy.\n\nDo této kategorie by nejspíš mohlo spadat jednání ve stavu náměsíčnosti (somnambulizmus, F51.3) nebo některých forem schizofrenie.\n\nPříklad: člověk se ráno probudí a zjistí, že v noci zabil svou ženu, aniž by o tom věděl.\n\nV praxi bývá často ustanovení zneužíváno pro jednání související s odlišností sexuality (parafilie). Snížená příčetnost může být typická například pro patologickou sexuální agresivitu, avšak například u pedofilie neschopnost ovládat své jednání zpravidla není způsobena samotnou parafilií, ale například psychickou disociací vyvolanou tím, že pachatel své dispozice potlačoval nebo neměl možnost nalézt socializované vzorce jejich uplatnění. Většinou však mezi příčinami jednání není prvořadě „neschopnost ovládat své jednání“, ale odlišné osobní zájmy nebo psychické potřeby pachatele, tedy by spíše mohla být uplatněna jako polehčující okolnost tíživá osobní situace, kterou si pachatel sám nezpůsobil – situaci krajní nouze, která by čin zbavila trestnosti zcela, by se dala uplatnit například v případě, kdy by dobrovolným sexuálním kontaktem byla bezprostředně odvracena sebevražda způsobená erotickou frustrací jednoho z účastníků jednání.\n\nPříklad: při procházce v parku někdo uvidí pěknou ženu a hormonální pochody se rozběhnou tak intenzivně, že vyřadí z činnosti volní a racionální složku psychiky.\n\nJiný příklad (sporný): vedoucí dětského oddílu se tulí s dětským členem oddílu a starostlivě se ho ptá, jestli může ještě tady a takhle (tedy evidentně nemá úmysl ublížit a aktivně projevuje snahu, aby neublížil). Po vypuknutí skandálu však tvrdí, že se nemohl ovládat a že pudy ho k tomu nutily a nemohl tomu zabránit. Jedná se o člověka s rigidními a konzervativními názory na sexuální morálku a (po činu) opravdu nechápe, jak se mohl něčeho takového dopustit. Vzhledem k rozštěpu jeho osobnosti a morálky může být komplikované posoudit, zda jde o vědomou nedbalost (jistá část jeho osobnosti se ztotožňovala s obecným názorem, že takový kontakt musí dítěti uškodit, ale on vědomě na toto riziko nedbal), nevědomou nedbalost (měl vědět, že takové jednání je nebezpečné, ale nevěděl to), žádné zavinění (nechtěl újmu způsobit, byl přesvědčen, že ji nezpůsobí, a také ji svým jednáním nezpůsobil). Vzhledem k tomu, že trestný čin pohlavního zneužití je trestný pouze v případě úmyslného zavinění, v policejní a soudní praxi se obvykle psychologický konstrukt označující (nevědomou a hypotetickou) motivaci obvykle zaměňuje za právnický pojem úmyslnosti (například výskyt mimovolní erekce se považuje za přímý důkaz „sexuálního úmyslu“). Soudní znalec ve snaze uplatnit zdravotnický pohled oproti vězeňsko-represivnímu uplatňuje volní nepříčetnost a nutnost léčby pedofilie, třebaže samotná pedofilie ani neovlivňuje ovládací schopnost, ani není léčitelná.\n\nDo kategorie nerozpoznání možných následků činu z důvodu omezenosti nebo mylnosti uvažování připadnou případy, které jsou podobné činům z nevědomé nedbalosti, ale nelze o nich říci, že pachatel „měl a mohl“ znát následky svého jednání. Nejde tedy o nedbalost, ale o omyl nebo o omezenost myšlení danou kulturně-sociálním rámcem nebo o situaci, kdy větší úsilí vynakládané na zkoumání možných následků jednání by obecně bylo považováno za nepřiměřené. Může jít také o hloupost v míře, jaká nedosahuje kvalit nutných k tomu, aby byla diagnostikována jako duševní porucha.\n\nPříklad: Lékař pečlivě provádí lékařský zákrok způsobem, který je v té době obecně považován za účinný a bezpečný. Vědeckým pracím prokazujícím opak nevěnuje pozornost, protože důvěřuje zavedené praxi a institucím a snaží se pomoci co nejvíce pacientům. Obecně se od lékaře neočekává, že by měl oponentním názorům věnovat pozornost. Po letech se prokáže, že oponenti měli pravdu a že zákrok (metoda) nejen že jsou neúčinné, ale způsobují závažnou újmu na zdraví. V takovém případě nejde o úmyslné ublížení na zdraví ani o ublížení z nedbalosti. Lékař nenese trestně-právní odpovědnost za způsobené poškození zdraví, ale nemocnice (nebo sám lékař, má-li vlastní praxi) může nést občansko-právní odpovědnost.\n\nZ právního hlediska podobný případ jako předchozí.\n\nPříklad: Zkušenému a úspěšnému chirurgovi nedopatřením ujede ruka a způsobí tím smrt pacienta. Přitom dělal podle nejlepšího svědomí vše, co se od něj v rámci omezení rizika očekává. Nejde o úmysl ani nedbalost.\n\nJiný příklad: Průměrná řidička se na křižovatce nečekaně dostane do situace, ve které ztratí přehled, zazmatkuje a nabourá. Dopravní předpisy zná dokonale a neměla úmysl je nedodržovat. Nikdy předtím se na této křižovatce do podobně složité situace nedostala a ani ji neočekávala. Jednání by tedy nemělo být kvalifikováno ani jako přestupek, ale odpovědnost za způsobenou škodu na řidičce zůstává.\n\nPachatel má názor (správný nebo chybný), že\n\nPříklad: Trestní zákon prohlašuje za trestný čin vyrábět, šířit, případně držet pornografická díla zobrazující násilí. Člen sadomasochistické komunity zašle jinému členu téže komunity film, který tato komunita za plného vzájemného konsensu natočila. Je přesvědčen, že zákaz vychází z překonaných názorů nebo že je určen k ochraně před nekonsensuálním násilím a že on svým jednáním nikomu neškodí. Ke svému názoru došel dlouhodobým a usilovným studiem tematiky včetně odborné literatury.\n\nJiný příklad: Občan ve spojení s cizí mocí nebo cizím činitelem „rozvrací“ svou vlastní republiku, protože názorově a zájmově má blíže k této cizí moci a domnívá se, že režim v jeho republice pošlapává svůj vlastní právní řád nebo jeho nezrušitelná osobní práva.\n\nV praxi se však v podobných případech nelze zákonnosti dovolat, protože soudcem sporu mezi občanem a státem je stát.\n\nAby byla dána pachatelova odpovědnost za trestný čin, případně přestupek, musí se zavinění (úmysl, srozuměnost nebo nedbalost) vztahovat k zákonem chráněnému zájmu. Problémem je, že pojetí a tradice trestního zákona je starší než dnešní pojetí ústavního práva a není s ním dostatečně kompatibilní, takže ne všechny hodnoty chráněné trestním zákonem jsou ústavním právem deklarovány jako hodné státní ochrany a u většiny skutkových podstat není explicitně stanoveno, k ochraně kterého a čího zájmu jsou určeny, takže může docházet k různosti výkladů.\n\nPozitivistickému formálnímu pojetí práva je blízké zákonem chráněný zájem ztotožňovat s nástrojem k jeho ochraně, tedy samotným formálním zákazem, jenž je obvykle odvozován z vymezení skutkové podstaty trestného činu, případně přestupku. (Trestní a přestupkový zákon však zákazy popisovaných jednání neobsahují, pouze definují skutkové podstaty, zákaz je tradičním výkladem považován za implicitně obsažený.) Je-li skutková podstata vymezena souběhem více podmínek, je chráněným zájmem celý tento komplex, nikoliv jednotlivá kritéria, z nichž je složena.\n\nMateriální pojetí práva založené na ochraně práv a svobod klade větší důraz na reálnou újmu na oprávněných zájmech konkrétních osob (není zločinu bez oběti). Za chráněný zájem se považují v první řadě nezadatelné a nezrušitelné hodnoty deklarované Listinou základních práv a svobod, dále hodnoty deklarované ústavou a dalšími zákony, případně další hodnoty považované za přirozené nebo základní.\n\nMateriální pojetí práva založené prvořadě na ochraně státu nebo společnosti považuje za chráněný zájem obvykle autoritu, nedotknutelnost a neomylnost orgánů státu nebo převažujících mravů, zájmy ostatních lidí pak natolik, nakolik jsou těmto hodnotám užitečné. Toto pojetí přežívá v trestním zákoníku zejména v termínu „společenská nebezpečnost“, který je použit například v obecné definici trestného činu nebo příčetnosti.\n\nJe-li tedy skutková podstata podvodu určená k ochraně oprávněných zájmů podváděného, čin je zaviněný tehdy, když pachatel ví, že podváděnému způsobuje újmu, i kdyby se pachatel domníval, že takový čin není trestný. A naopak, pokud se někdo s plným vědomím dopouští jednání, které naplňuje skutkovou podstatu některého trestného činu, ale přitom se z dobrých důvodů domnívá (třeba i mylně), že tím neohrožuje právem deklarovaný zájem, k jehož ochraně je trestní ustanovení určeno, pak rozhodně nejde o úmyslnost ani vědomou nedbalost; posouzení, zda může jít o nevědomou úmyslnost, je značně subjektivní a může být v konfliktu s právem na svobodu svědomí a myšlení.\n\nPříklad: V ustanovení o trestnosti pohlavního zneužívání osob mladších 15 let právní pozitivista spatřuje chráněný zájem v tom, aby nikdo neprováděl sexuální aktivity s osobou mladší 15 let. Výklad lidskoprávního pojetí považuje za chráněný zájem svobodu a psychické zdraví dětí, přičemž by mohl uvažovat o tom, že za některých okolností sexuální aktivity s osobou mladší 15 let nemusí být trestným činem, i kdyby naplňovaly znaky formální skutkové podstaty. Výklad společenského pojetí může za narušení zákonem chráněného zájmu považovat spíše vliv na obecnou morálku a narušení jejích zvyklostí, zvláště pokud nezletilý aktér souhlasil a jeho osobní zájmy nebyly narušeny.\n\n\"Zákon o zločinech, přečinech a přestupcích\", který na československém území platil s novelizacemi až do roku 1950, formuloval v § 1 podmínku úmyslnosti takto:\n\nTato formulace zhruba odpovídá dnešní podmínce úmyslu přímého nebo nepřímého. Namísto „úmyslu poškodit zákonem chráněný zájem“ se však psalo o „zlém úmyslu“. Podle § 4 bylo lze zločin spáchati též na takových osobách, které samy škody si přejí nebo k ní svolují. Rozhodující byl „zlý úmysl pachatele“, který zřejmě byl chápán ve smyslu abstraktní ideje zla nezávislé na vůli pachatele ani oběti.\n\n§ 11 však stanovil: „Pro myšlenky nebo pro vnitřní zamýšlení nelze nikoho odpovědným činiti, nebyl-li předsevzat žádný vnější zlý čin, anebo nebylo-li něčeho opominuto, co zákony předpisují.“ Za zlý úmysl tedy nemohly být považována například nenávist, touha, přání, názor atd., pokud nevedly alespoň ke konkrétnímu úmyslu vnějšího činu. Neznalost zákona podle § 3 neomlouvala.\n\nTrestné činy z nedbalosti tento zákon vylučoval (viz písm. f). Nepříčetnost konstatoval § 2 (ve znění ze 30. let 20. století) v těchto případech:\n"}
{"id": "61710", "url": "https://cs.wikipedia.org/wiki?curid=61710", "title": "Sd.Kfz. 10", "text": "Sd.Kfz. 10\n\nSdKfz 10 (\"Sonderkraftfahrzeug 10\") bylo německé polopásové vozidlo vyráběné od roku 1937. Původně měl sloužit jako dopravní prostředek pěchoty u vysoce mobilních tankových divizí německých armád. Kapacita vozu činila sedm vojáků plus řidič. Tento prostředek byl ale kvůli nedostatečnému pancéřování a přílišnému odkrytí výsadku pro první linii nevyhovující a proto byl později používán hlavně u protileteckých jednotek.\n\n\n"}
{"id": "61711", "url": "https://cs.wikipedia.org/wiki?curid=61711", "title": "Peruc", "text": "Peruc\n\nPeruc je městys v okrese Louny na východ od okresního města Louny a nedaleko řeky Ohře. Žije zde obyvatel. Severně od městyse se nachází přírodní památka Štola Stradonice.\n\nNázev městečka vznikl z osobního jména Peruť (dříve ve významu Perutův dvůr. V historických pramenech se vyskytuje ve tvarech Peruc (1170), Peruz (1178), Peruce (1189), Peruch (1199), de Perutcze (1291 a 1297), de Perucye (1318), Perucz (1352), Perucz (1410) a na Peruci (1522). Podle místního úzu je ta Peruc femininum a pojí se s ní předložka na Peruci. V akademické jazykové příručce pro názvy obcí z roku 1974 je přípustný obrat „v Peruci“.\n\nVáclav Hájek z Libočan ve své Kronice české vypráví pověst o Oldřichovi a Boženě, podle níž bylo jméno utvořeno tak, že Oldřich spatřil Boženu perúc prádlo. Mělo to být v roce 1007.\n\nPrvní písemná zmínka o Peruci je z roku 1170, kdy zde vládli synové komorníka králové Sezemy – Měšek a po něm Hroznata uváděný ještě v roce 1189. Oba dva jako rytíři podnikli cestu do Palestiny. Před husitskými válkami patřila část Peruce premonstrátskému strahovskému klášteru. Později došlo k několika změnám majitelů perucké tvrze. Ze známějších rodů to byli Pětipeští z Chýš a Egerberka a před třicetiletou válkou Hruškové z Března. V roce 1673 koupil Peruc Jan Jetřich z Ledeburu, jehož potomci zde sídlili do roku 1798. Od roku 1814 ji vlastnili Thunové. Za Ledeburů byly v Peruci postaveny dvě nejvýznamnější stavby. Přestavbu zámku prováděl známý italský stavitel Antonio Porta a po něm Petr Pavel Columbani, který také narýsoval plán kostela svatého Petra a Pavla a v jednotném architektonickém slohu projektoval i náměstí.\n\nS účinností od 1. prosince 2006 byl 10. listopadu 2006 obci vrácen status městyse.\n\nV Peruci před holokaustem během druhé světové války žila nepočetná komunita Židů, kterou připomíná nedaleký židovský hřbitov u Hřivčic.\n\nPeruc spadá do působnosti římskokatolické farnosti Zlonice. Místní kostel svatého Petra a Pavla je uzavřen z důvodu havarijního stavu stropu. V obci působí Husův sbor, který koná bohoslužby v kapli Mistra Jana Husa.\n\n\nV Peruci se každoročně koná letní hudební festival PLUTOFEST, který pořádá občanské sdružení Plutofest. V červenci 2014 proběhl jeho desátý ročník, jehož hlavní hvězdou byl zpěvák Xindl X. Kromě festivalu pořádá občanské sdružení další kulturní akce.\n\n\n\n\n"}
{"id": "61712", "url": "https://cs.wikipedia.org/wiki?curid=61712", "title": "Sd.Kfz. 250", "text": "Sd.Kfz. 250\n\nSdKfz 250 byl první široce používaný německý polopásový obrněný transportér. Byl postaven na podvozku staršího typu SdKfz 10. Tento typ dostal dodatečnou pancéřovou ochranu, i přes tyto změny byl však ze shora stále otevřený. Uvezl 6 mužů a byl vyzbrojen 2 kulomety MG. Po rozšíření větších verzí tohoto typu (SdKfz 251) používán hlavně u průzkumných jednotek.\n\nObrněné transportéry SdKfz 250, které zůstaly po ukončení 2. světové války na území Československa, byly v poválečném období užívány čs. armádou pod označením D7p.\n\n"}
{"id": "61713", "url": "https://cs.wikipedia.org/wiki?curid=61713", "title": "Sd.Kfz. 251", "text": "Sd.Kfz. 251\n\nSdKfz 251 (Sonderkraftfahrzeug 251) byl základní obrněný transportér německé armády vyvinutý ve firmě Hanomag jako typ HKL6p. Vážil 9 tun a uvezl 10 pěšáků, kulometčíka, velitele a řidiče. Stejně jako SdKfz 250 byl standardně vyzbrojen dvěma kulomety MG 34 nebo 42. Začal se používat v roce 1939 a byl nasazen hlavně u tankových divizí. S jeho zavedením k dalším jednotkám se však muselo čekat, protože německý zbrojní průmysl nestačil vysokému tempu zbrojení a tak jím byly jednotky vybavovány až během války. Transportér byl stejně jako SdKfz 250 modifikován pro více rolí a zájem o něj měly složky Wehrmachtu i Zbraní SS.\n\nSoučásti k transportéru SdKfz 251 se za 2. světové války vyráběly i na území Protektorátu ve firmě Škoda Plzeň a Bohemia v České Lípě. Po skončení války zůstalo na území Československa značné množství těchto vozidel, které byly zařazeny do výzbroje československé armády pod označením HKL6p, lidově se jim říkalo „Hakl“. Tento stroj byl inspirací pro pozdější československý obrněný transportér OT-810.\n\nV průběhu výroby polopásového transportéru nezůstalo u jediného typu a základní modelová řada byla postupem času dělena na čtyři hlavní skupiny (A, B, C, D). Každá ze skupin nakonec obsahovala další desítky subverzí, které byly speciálně upravovány pro potřeby jednotlivých druhů vojsk.\n\nZde je stručná charakteristika jednotlivých subverzí:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nTransportér je možné najít v různých PC hrách s válečnou tematikou.\n\n"}
{"id": "61714", "url": "https://cs.wikipedia.org/wiki?curid=61714", "title": "Obrněný transportér vz. 97", "text": "Obrněný transportér vz. 97\n\nObrněný transportér vz. 97 byl japonský transportér k přepravě pěchoty. Jednalo se vlastně o tank vz. 97 s odstraněnou věží. Japonské obrněné transportéry se většinou nedaly nasadit v džungli, a proto byly především používány v otevřeném terénu Mandžuska.\n"}
{"id": "61716", "url": "https://cs.wikipedia.org/wiki?curid=61716", "title": "M7 Priest", "text": "M7 Priest\n\nM7 Priest (oficiálně 105 mm Howitzer Motor Carriage M7) byla americká 105mm samohybná houfnice montovaná na podvozek tanku M3 Lee, od varianty M7B1 pak na podvozek tanku Sherman. Za druhé světové války tvořila standardní výzbroj jednotek samohybného dělostřelectva obrněných divizí americké armády po roce 1942. Poprvé bylo vozidlo M7 bojově nasazeno britskou armádou v bitvě u El Alameinu.\n\nV některých případech bylo pro účely převozu vojáků dělo odstraněno a vozidlo bylo využíváno jako obrněný transportér, pod názvem Priest Kangaroo. Rychle získalo přezdívku „Defrocked Priest“ což v překladu znamená „Kněz bez sutany“. Uvezlo 12 pěšáků. Prvního nasazení v Evropě se dočkal v Normandii, kde ho použili Kanaďané. Další vozidla byla upravována přímo na frontě (Itálie v letech 1944-1945).\n"}
{"id": "61720", "url": "https://cs.wikipedia.org/wiki?curid=61720", "title": "Universal Carrier", "text": "Universal Carrier\n\nUniversal Carrier byl patrně nejrozšířenější britský obrněný transportér známý také pod jménem Bren Gun Carrier (i v případě, kdy byl bez kulometu BREN). Dokázal dopravovat 5 mužů nejvyšší rychlostí kolem 50 km/h. Vozidlo mohlo být vyzbrojeno i kulometem Vickers.\n\nByl výsledkem experimentování britské armády s tanky, kvůli zkušenostem z 1. světové války. Hlavní využití vozidlo našlo u průzkumných jednotek, ale bylo využíváno i v dalších rolích podobně jako německý SdKfz 250 a SdKfz 251. Bylo vyrobeno přes 35 000 těchto vozidel a některé verze byly vyzbrojeny kulometem značky BREN.\n\nObrněné transportéry Universal Carrier měla ve výzbroji jak Československá samostatná obrněná brigáda na západě (postupně verze Mk.I, Mk.II a Mk.III), tak i 1. československý armádní sbor na východě (verze Mk.II).\n\nV současné době se v České republice nachází tři provozuschopné Carriery (verze Universal Carrier Mk.I, Mortar Carrier Mk.II a Universal Carrier MK.III).\n\n\n"}
{"id": "61722", "url": "https://cs.wikipedia.org/wiki?curid=61722", "title": "A Broken Frame", "text": "A Broken Frame\n\nA Broken Frame je druhé studiové album Depeche Mode, vydané 27. září 1982. Tato nahrávka byla již vytvořena bez účasti Vince Clarka, a to po jeho odchodu ze skupiny, který následoval po evropském turné. Vytvořil poté vlastní hudební skupinu s názvem Yazoo se zpěvačkou Alison Moyetovou. Alan Wilder nahradil Vince Clarka na druhém turné, které se odehrálo ještě před vydáním tohoto alba, oficiálním členem kapely se stal až později.\n\nPo vydání \"A Broken Frame\" Depeche Mode vyrazili na svoje první celosvětové turné, na kterém navštívili Severní Ameriku, Evropu a Dálný východ. Předtím pořádali turné v Anglii, Evropě, ale také v USA.\n\nVšechny skladby složil Martin Gore.\n\n\n"}
{"id": "61723", "url": "https://cs.wikipedia.org/wiki?curid=61723", "title": "M3 (polopásový obrněný transportér)", "text": "M3 (polopásový obrněný transportér)\n\nM3 Half-track, oficiálně známý jako Carrier, Personnel Half-track M3, byl americký polopásový obrněný transportér používaný během druhé světové války. Byl u amerických vojáků populární stejně jako Universal carrier u britských. Byl to však multifunkčnější transportér, protože uvezl 10 mužů a dosahoval rychlosti kolem 72 km/h s dojezdem kolem 320 km. Používal se také jako stíhač tanků nebo nosič minometu či dělostřelecký tahač. V rámci dohody o půjčce a pronájmu byl dodáván i do SSSR.\n\nObrněný transportér M3, stejně jako jeho protějšek M2, vznikl v meziválečném období podle francouzského kolopásu značky Citroën-Kégresse. Zatímco M2 Half Track Car byl určen zejména jako dělostřelecký tahač, M3 byla používána zejména jako obrněné vozidlo pro přepravu pěchoty, ovšem i v tomto případě došlo k mnoha úpravám k dalším účelům. M3 měla delší trup než M2 a byla uzpůsobena k přepravě pěchoty. Součástí výzbroje M3 byl 12,7 mm kulomet umístěný nahoře za kabinou osádky a další 7,62 mm kulomety by mohly být použity z prostoru pro přepravu vojáků. Celková produkce M3 činila téměř 41000 vozidel. Pro potřeby spojenců za druhé světové války v rámci programu Lend-Lease bylo v americké firmě International Harvester vyráběna obměna kolopásu M3, nazvaná jako M5.\n\nObrněné transportéry Half-track měla ve výzbroji i Československá samostatná obrněná brigáda.\n\n"}
{"id": "61731", "url": "https://cs.wikipedia.org/wiki?curid=61731", "title": "Okres Zvolen", "text": "Okres Zvolen\n\nOkres Zvolen je jedním z okresů Slovenska. Leží v Banskobystrickém kraji, v jeho centrální části. Na severu hraničí s okresem Žiar nad Hronom, Brezno a Banská Bystrica, na jihu s okresem Krupina, Veľký Krtíš a Detva. Na západě svoji hranici ještě sdílí s okresem Banská Štiavnica.\n\n"}
{"id": "61736", "url": "https://cs.wikipedia.org/wiki?curid=61736", "title": "Carriage and Insurance Paid to", "text": "Carriage and Insurance Paid to\n\nCarriage and Insurance Paid to (zkratka CIP, česky přeprava a pojištění placeno do) je mezinárodní doložka Incoterms. \n\nTato doložka stanoví, že rizika spojená s přepravou zboží přecházejí na kupujícího od prodávajícího tehdy, kdy prodávající předá zboží prvnímu dopravci. Ten ale přepravu hradí ale až do sjednaného místa určení. Prodávající má stejné povinnosti, jako u doložky CTP (sjednává povolení pro vývoz zboží a vyřizuje všechny ostatní formality). Navíc ale musí zajistit pojištění v hodnotě 110 % ceny zboží, to musí být uzavřeno ve stejné měně, jako byla smlouva.\n"}
{"id": "61739", "url": "https://cs.wikipedia.org/wiki?curid=61739", "title": "Moonsorrow", "text": "Moonsorrow\n\nMoonsorrow je kapela hrající black/pagan/folk metal. Zformovala se v Helsinkách, hlavním městě Finska, v roce 1995.\n\nKapelu založili v Helsinkách bratranci Sorvaliové, Ville hrál na baskytaru a zpíval, Henri hrál na kytaru a klávesy. Společně nahráli několik dem, na kterých hráli spíše symfonický black metal. Jejich první album vyšlo v roce 1999 jako demo pod názvem \"Tämä Ikuinen Talvi\". V roce 2001 toto demo vyšlo jako CD pod názvem Suden Uni, potom bylo znovuvydáno v roce 2003. Recenze o něm prohlašovaly, že je to kombinace finského pohanství a folku. Každopádně tohle album dalo Moonsorrow dobrý odrazový bod, ke kapele se přidal kytarista Mitja Harvilahti a kytarista, který s kapelou vystupuje jen při koncertech, Lord Eurén. V roce 2001 ještě formace vydala album \"Voimasta Ja Kunniasta\". Opravdovým vzletem se pro skupinu stalo album \"Kivenkantaja\" vydané v roce 2003. V roce 2005 bylo vydáno zatím jejich poslední album nazvané \"Verisäkeet\".\n\nKapela je za celou dobu své existence charakteristická jednou věcí: na albech nikdy nebylo víc než 10 písní, maximálně jich tam bylo 8. Co je ale zajímavější, většinu písní tvoří osmiminutovky, tj. písně dlouhé okolo 8 minut. Tím kapela alba s nepříliš dlouhým tracklistem roztahuje do úctyhodné délky. Např. na albu Verisäkeet je pouhopouhých pět písní a album trvá 71 minut! Jejich poslední, velice úspěšné album V: Hävitetty obsahuje pouhé dvě písně trvající, první 30 minut a druhá 25 minut!\n\n\n\n"}
{"id": "61740", "url": "https://cs.wikipedia.org/wiki?curid=61740", "title": "Katana", "text": "Katana\n\nKatana (: 刀; \"jméno pána\") je druh japonského meče používaného od 15. století. Katana má zakřivenou čepel, obdobně jako šavle, s jedním ostřím (\"ha\"), záštitou (\"cuba\") a rukojetí (\"cuka\") s oválným průřezem. Délka bývala od dvou do tří šaku (šaku = 30,3 cm). Byla nošena samuraji vetknuta za pásem obi ostřím nahoru, tradičně společně s krátkým mečem wakizaši nebo s osobní samurajskou dýkou nazývanou tantó. Dvojice mečů katana a wakizaši se nazývala daišó a byla symbolem třídy samurajů. Souprava dvou mečů daišó se stala pro samuraje standardní výzbrojí v období Muromači. Dlouhá katana byla používána pro boj v otevřených prostorách, zatímco krátké wakizaši nebo tantó bylo používáno pro boj ve stísněných prostorách nebo k rituální sebevraždě tzv. seppuku. Tyto meče mohli v určité době nosit i řemeslníci a obchodníci.\n\nČepel je tvořena tvrdou (s vyšším obsahem uhlíku) a měkkou ocelí (s nižším obsahem uhlíku). Existují různé kombinace tvrdého a měkkého materiálu. Nejčastěji se vyskytující skladba je kobuse-gitae (tvrdý plášť, měkké jádro). Ostří katany je kaleno na (\"hamon\"), tím je zvětšena tvrdost ostří při zachování pevnosti čepele. Zbytek čepele je nekalený a měkčí pro snížení možnosti zlomení čepele.\n\nV dnešní době se kvalitní katany i wakizaši vyrábějí tradiční technologií buď z tamahagne, nebo z orošigane. Cena takového meče začíná přibližně na 400 000-500 000 jenů (80 000–100 000 korun). Meče vyrobené z vysoceuhlíkaté oceli bez použití tradičních technologií lze považovat za napodobeniny bez umělecké hodnoty.\n\nPřed rokem 987 byly japonské meče rovné čokutó nebo jiné meče různých tvarů. V Heianském období (8. až 11. století) se vyrábění mečů vyvinulo za pomocí metod přinesených z Číny po obchodních cestách na začátku 10. století za dynastie Tangů a také přes Sibiř a Hokkaidó – teritorium Ainů. Ainové používali meče warabite-tó, které ovlivnily vývoj katany, jež se držela oběma rukama a byla používána k sekání. Podle legendy byl japonský meč vynalezen kovářem Amakunim (700 n.l.) a s ním také jedinečný způsob zpracování oceli. Ve skutečnosti se ale způsoby zpracování oceli a meče s jedním ostřím dostaly do Japonska z Číny na začátku 10. století.\n\nMeče vyrobené mezi 987 a 1597 jsou nazývány kotó (dosl. Staré meče) a jsou považovány za počátky japonského umění zbraňového kovářství. Rané modely měly nepravidelné zakřivení. Toto zakřivení bylo největší u rukojeti. Postupem času se centrum křivosti přesunulo více ke špičce čepele. Katana, jak ji známe dnes, se svým silným zakřivením má svůj počátek v meči označovaném jako tači, který byl vyvinut ve středním heianském období, aby sloužil potřebám sílící vojenské vrstvy. Zakřivení meče reflektuje změnu bojového stylu v Japonsku. Do popředí se dostala jízda a starší rovné meče byly nevhodné pro boj ze hřbetu koně. Zakřiveným mečem se totiž výrazně snadněji seká.\n\nTači, meč rozměrově větší než katana, byl nošen zavěšený ostřím dolů. Když byl válečník oděn v plné zbroji, měl s sebou vždy ještě krátký meč 'košigatana', což byl krátký, jednoruční meč, často bez záštity. Mohl také jako druhý meč použít osobní dýku, tzv. Tantó.\n\nMongolská invaze do Japonska odstartovala další fázi vývoje japonského meče. Samurajové byli přinuceni opustit tradiční lukostřelce na koních a nahradit je jízdou vybavenou pro boj z blízka. Přitom však přišli na to, že tači je příliš subtilní a náchylné na poškození při střetu s těžkou koženou zbrojí, jakou používali Mongolové. Japonští kováři tedy začali vyrábět meče pádnější.\n\nV šestnáctém století (období Sengoku) propukla občanská válka, která vyvolala potřebu velké produkce mečů. Samurajové stále více potřebovali meč pro boj z blízka. Stále větší množství vojáků vyzbrojených dlouhým kopím (jari) vedlo k vývoji tzv. učigatany v jednoruční i obouruční verzi. Jak občanské války pokračovaly, učigatana nahradila tači jako nová primární zbraň samurajů.\n\nV dobách míru se kováři vrátili k výrobě kvalitních uměleckých mečů a na počátku období Azuči - Momojama došlo k návratu vysoce kvalitních kusů. Techniky starých kovářů byly zapomenuty a nové meče byly nazývány šintó. Do módy také vešlo rytí ornamentů, které měly většinou náboženský charakter.\n\nV období Meidži, při modernizaci Japonska a masivním rozšiřování palných zbraní, bylo zakázalo nošení zbraní na veřejnosti. Téměř ze dne na den trh s meči upadl a kováři přišli o práci. Cenné znalosti tak upadly v zapomnění. Katany používaly pouze některé ozbrojené bezpečnostní složky, např. policie.\n\nUmění šermu se vyučovalo v minimálním množství tak, aby policisté byli schopní alespoň jednoduchého používání meče.\nKovářské umění prožilo oživení na počátku 20. století, když se meči začala vybavovat moderní armáda. Tyto meče se nazývaly kaiguntó a napodobovaly západní šavle. Meče vyráběné tradičním způsobem se nazývaly gendaitó a umění jejich výroby přežilo jen díky několika málo jedincům. Takové meče používali jen vysocí důstojníci. Studenti kovářů ovládajících tradiční výrobu meče byli velice vážení a byli považováni za nositele umění, které symbolizovalo japonskou kulturu. V roce 1934 vydala japonská vláda vojenskou specifikaci pro nový vojenský meč šinguntó, který se podobá starým mečům tači. Podle této a pozdějších novějších specifikací byla vyrobena drtivá většina mečů používaných v 2. světové válce.\n\nPo porážce Japonska za 2. světové války byly všechny japonské ozbrojené síly rozpuštěny a výroba ostrých mečů byla povolena pouze na speciální policejní nebo vládní povolení. Veškeré meče měly být obyvatelstvem odevzdány americké okupační správě a zničeny. O zrušení tohoto rozkazu se zasadil Dr. Honma Džundži. Při setkání s generálem Douglasem MacArthurem mu Dr. Honma demonstroval meče z různých období japonské historie. MacArthur tak viděl výrazný rozdíl mezi uměleckými a bojovými meči. Díky tomuto setkání byl rozkaz upraven tak, že meče umělecké byly podrobeny evidenci a meče bojové byly zlikvidovány. I přes to se však americkým vojákům rozdala jako válečná kořist velká spousta katan a guntó. V roce 1958 bylo v Americe více japonských mečů než v Japonsku. Velká většina těchto mečů (více než milion kusů) byla vojenských typů guntó, ale stále tu byla početná část starších mečů.\n\nKováři se zaměřovali na výrobu nebojových předmětů už po období Edo, ale regulace po 2. světové válce téměř zlikvidovala tradiční mečířské řemeslo. Několik málo kovářů v jejich výrobě pokračovalo a Dr. Honma se stal zakladatelem \"Společnosti na ochranu japonského meče\" (日本美術刀剣保存協会, Nippon Bidžucu Tóken Hozon Kjókai). Jejich úkolem se stalo uchování starých technik výroby klasických japonských zbraní. Za pomoci všech podobně smýšlejících lidí se katanu podařilo zachránit od vymizení a podařilo se také znovuobjevit některé prastaré způsoby její výroby.\n\nHotový meč se skládá ze dvou částí, samotné čepele a soupravy (koširae). Pro znalce a sběratele je důležitá především samotná čepel, která nese odkaz doby či mečíře, přičemž u starších kusů se souprava mohla i několikrát změnit (z důvodu poškození originálu apod.), nicméně kvalitně zpracovaná souprava je taktéž cenným sběratelským artiklem a ceny historických souprav se mnohdy vyrovnávají cenám čepelí.\nSouhrnný popis částí meče je vidět přímo na přiloženém obrázku. Z hlediska funkčnosti meče jsou nejdůležitější části především hamon, sori a kissaki. Přítomnost hamonu, neboli zakalené části ostří, propůjčuje meči unikátní vlastnosti. Spojením hřbetu čepele z měkké oceli a zakaleného ostří je dosaženo velké pevnosti čepele s odolným a dobře brousitelným ostřím. U původních (a v současnosti dražších a kvalitně vyrobených) mečů je navíc do čepele z tvrdší oceli vloženo měkké jádro, což jen tyto vlastnosti posiluje. Samotná ocel, použitá na výrobu japonského meče (tamahagane, orošigane) je již pak zvláštní kapitola.\n\nZakřivení čepele, sori, ovlivňuje především použití meče, přičemž ideální hodnota je odlišná dle názorů šermířů. Nicméně platí, že příliš malé sori (prakticky rovný meč) ztěžuje tradiční použití meče při seku (kdy je nutné vést zároveň sek i řez), zatímco příliš velké sori činí meč prakticky nepoužitelný. Kissaki, neboli hrot meče je taktéž volbou šermíře, neboť různé druhy a délky hrotů mívají různá využití. Například pro bojové umění iai je doporučován meč s menším hrotem, aby nečinilo problémy rychlé vytasení meče.\n\nZákladem soupravy je samozřejmě cuka (rukojeť) a saja (pochva), bez nichž by meč nebyl použitelný. Obojí je vyrobeno z měkkého dřeva, v Japonsku bývala často používaná magnólie, přičemž správně vytvořená cuka a saja musí přesně doléhat na čepel a nakago (řap), není přípustná žádná vůle, především u cuky. Řap čepele je v rukojeti pojištěn pomocí jednoho (přípustné jsou i dva) bambusového kolíčku mekugi. Na druhé straně drží meč v pochvě prstenec habaki. Samotná povrchová úprava se různí, saja se většinou lakuje, u dražších souprav bývá i potažena rejnočí kůží. Cuka je taktéž potažena rejnočí či žraločí kůží a je opletena stuhou nebo koženým řemínkem cukaito (přičemž existuje spousta metod a vzorů opletu cukamaki). Pod cukaito bývají ještě vloženy dva kusy ozdobných menuki, které plní především dekorační funkci (ale také zlepšují držení).\n\nDalším funkčně důležitým prvkem je cuba (záštita), nejen že chrání ruku šermíře, ale také často doplňuje estetickou hodnotu meče, zvlášť pokud je umně zpracována. V současnosti se najdou sběratelé, které se soustředí pouze na cuby a kvalitní kusy mohou dosáhnout i milionových cen. Poslední z důležitých částí je pak sageo, bavlněná tkanice protažená kurigatou a sloužící především k upevnění meče k oděvu.\n\nJelikož soupravy meče sloužily hlavně k dekoračním účelům (k jedné čepeli mohlo být více souprav, jedna k boji, další pro slavnostní příležitosti atd.) a samotný pobyt meče dlouho v saja nesvědčil, vyráběla se také souprava šira-saja, což je pouze dřevěná schránka na meč skládající se ze saja a nijak nezdobené čistě dřevěné cuky (bez cukamaki i rejnočí kůže), kde meč „odpočíval“, pečlivě naolejován.\n\n\n\n"}
{"id": "61744", "url": "https://cs.wikipedia.org/wiki?curid=61744", "title": "Kongregace pro nauku víry", "text": "Kongregace pro nauku víry\n\nKongregace pro nauku víry (latinsky \"Congregatio pro doctrina fidei\") je následnicí římské inkvizice a v tomto smyslu také nejstarší kongregací Římské kurie. Jejím úkolem je dohlížet na dodržování katolické doktríny ve věcech víry a mravů.\n\nKongregace pro nauku víry vznikla ke konci Druhého vatikánského koncilu, když Pavel VI. \"motu proprio\" \"Integrae servandae\" reorganizoval celou římskou kurii a její strukturu a dal kongregaci její současný název (1965). Jan Pavel II. pak stanovil jako úkol kongregace ve své apoštolské konstituci \"Pastor bonus\" o římské kurii „povzbuzovat a chránit v celé katolické církvi nauku ve věcech víry a mravů“.\n\nKongregace je považována za nejstarší kongregaci v kurii, neboť je pokračovatelkou Kongregace římské a všeobecné inkvizice (známé též jako římská inkvizice, 1542–1908) a její nástupkyně Posvátné kongregace Svatého oficia (\"Sacra congregatio sancti Officii\", 1908–1965, v niž římskou inkvizici v roce 1908 zreformoval Pius X.).\n\nKongregace se skládá z 25 členů – kardinálů, arcibiskupů a biskupů a zabývá se věroučnými otázkami; její vyjádření reagují často na teologické diskuse. Součástí Kongregace, coby poradní orgán, je i Mezinárodní teologická komise.\n\nSoučástí kongregace je i nejvyšší apoštolský soud, jemuž je svěřeno projednávání trestných činů v níže uvedených článcích jak pro latinskou církev, tak i pro východní katolické církve. Rozsudky tohoto Nejvyššího soudu, vynesené v mezích jeho kompetence, nepodléhají schválení papežem.\n\nNejvyšší apoštolský soud kongregace pro nauku víry \"(dále jen “Zvláštní tribunál“)\" projednává dle normy čl.52 apoštolské konstituce Pastor bonus trestné činy proti víře a závažnější trestné činy proti mravům, a taktéž – pokud je třeba – přistupuje podle předpisů obecného i vlastního práva k vyhlášení nebo udělení kanonických sankcí, a to při zachování kompetence tribunálu Apoštolské penitenciárie a bez újmy předpisů Procedury pro zkoumání nauky (viz č.1 §1 apoštolského listu Sacramentorum sanctitatis tutela z roku 2001 a následných novelizací) \"(dále jen “Normy“)\" a norem Kodexu kanonického práva z r.1983 a Kodexu kánonů východních církví z r.1991; a jejich novelizací. \"(dále jen CIC či CCEO) / (čl.1 §1 Normy)\"\n\nV oblasti trestných činů popsaných v §1 Normy má Zvláštní tribunál právo soudit na základě papežského zmocnění kardinály, patriarchy východních církví, legáty Apoštolského stolce, biskupy a další fyzické osoby uvedené v kán.1405 §3 °2 a 3 CIC (tj.dle čl.2 opata primase nebo opata představeného mnišské kongregace a nejvyššího představeného řeholních institutů papežského práva, a dle čl.3 diecéze nebo jiné církevní osoby, ať fyzické nebo právnické, které po papeži nemají nižšího představeného,) a uvedené v kán. 1061 CCEO (k soudům Apoštolského stolce se musí dostavit osoby, které po papeži nemají nižšího představeného, jak fyzické osoby nemajíce biskupské svěcení, tak právnické osoby, při zachování kán.1063 §4 odst.3 a 4.) / \"(čl.1 §2 Normy)\"\n\nVyhrazené trestné činy, o nichž (pojednává) čl.1 §1 Normy, projednává Zvláštní tribunál podle předpisů čl.2 – 31 Normy. \"(čl.1 §3 Normy)\"\n\nTrestné činy proti víře, uvedené v čl.1 Normy, (týkající se pouze osob uvedených v čl.1 §2 Normy) jsou hereze, apostaze a schisma, o nichž pojednávají ustanovení kán.751 a 1364 CIC a kán.1436 §1 a 1437 CCEO. \"(čl.2 §1 Normy)\"\n\nV případech uvedených v čl.2 §1 Normy přísluší ordináři nebo hierarchovi dle norem práva prominout samočinnou exkomunikaci, pokud nastala, a konat buď soudní proces v 1.instanci, nebo uložit trest mimosoudním rozhodnutím, při zachování práva na odvolání ke Zvláštnímu tribunálu. \"(čl.2 §2 Normy)\"\n\nZávažnější trestné činy proti svátosti nejvznešenější oběti Eucharistie, jejichž projednávání je vyhrazeno Zvláštnímu tribunálu, jsou:\n\n1.      Odnesení nebo ponechání si eucharistických způsob ke svatokrádežným účelům nebo jejich pohození, o nichž pojednává kán.1367 CIC a kán.1442 CCEO.\n\n2.      Pokus sloužit mši, o němž pojednává kán.1378 §2 odst.1 CIC.\n\n3.      Předstírání udělování svátostí, o němž pojednává kán.1379 CIC a kán.1443 CCEO.\n\n4.      Spoluslavení mše, zakázané v kán.908 CIC a v kán.702 CCEO, se služebníky církevních společenství nemajících apoštolskou posloupnost a neuznávajících svátostnou důstojnost kněžského svěcení, o němž pojednává kán.1365 CIC a kán.1440 CCEO.\n\n\"(čl.3 §1 Normy)\"\n\nZvláštnímu tribunálu je též vyhrazen trestný čin spočívající v přepodstatnění jedné látky bez druhé nebo obou se svatokrádežným účelem jak ve mši, tak mimo ni. Kdo by se dopustil tohoto trestného činu, ať je potrestán podle závažnosti zločinu, nevyjímaje propuštění z duchovního stavu nebo zbavení duchovenské hodnosti. \"(čl.3 §2 Normy)\"\n\nZávažnější trestné činy proti vznešenosti svátosti smíření, jejichž projednávání je vyhrazeno Zvláštnímu tribunálu, jsou:\n\n1.      Rozhřešení spoluviníka hříchu proti 6.přikázání Desatera, vyjma nebezpečí smrti, o němž pojednává kán.1378 §1 CIC a kán.1457 CCEO.\n\n2.      Pokus o svátostné rozhřešení nebo zakázané vyslechnutí svátostného vyznání hříchů, o němž pojednává kán.1378 §2 odst.2 CIC.\n\n3.      Předstírání svátostného rozhřešení, o němž pojednává kán.1379 CIC a kán.1443 CCEO.\n\n4.      Svádění k hříchu proti 6.přikázání Desatera při udílení nebo u příležitosti nebo pod záminkou svátosti smíření, o němž pojednává kán.1387 CIC a kán.1458 CCEO, pokud je zaměřeno ke hříchu se samotným zpovědníkem.\n\n5.      Přímé nebo nepřímé porušení svátostného tajemství, o němž pojednává kán.1388 §1 CIC a kán.1456 §1 CCEO.\n\n\"(čl.4 §1 Normy)\"\n\nPři zachování předpisu čl.4 §1 č.5 Normy je Zvláštnímu tribunálu vyhrazen také závažnější trestný čin spočívající v nahrání jakýmkoli technickým prostředkem nebo ve zlovolném rozšiřování sdělovacími prostředky toho, co bylo ve skutečném nebo fiktivním svátostném vyznání řečeno zpovědníkem nebo kajícníkem. \"(viz Dekret Kongregace pro nauku víry o ochraně důstojnosti svátosti pokání z r.1988, str.1367)\"\n\nKdo by se dopustil tohoto trestného činu, ať je potrestán podle závažnosti zločinu, nevyjímaje – jde-li o duchovního – propuštění z duchovního stavu nebo zbavení duchovenské hodnosti. \"(čl.4 §2 Normy)\"\n\nZvláštnímu tribunálu je vyhrazen závažnější trestný čin pokusu o svátostné svěcení ženy:\n\n1.      Při zachování kán.1378 CIC upadají do samočinné exkomunikace vyhrazené Apoštolskému stolci jak ten, kdo se pokouší udělit svěcení, tak žena, která se je pokouší přijmout.\n\n2.      Pokud by ten, kdo se pokouší udělit svěcení ženě, nebo žena, která se je pokouší přijmout, byli katolíci podřízení CCEO, ať jsou při zachování kán.1443 CCEO potrestáni velkou exkomunikací, jejíž prominutí je též vyhrazenou Apoštolskému stolci.\n\n3.      Pokud by viník byl duchovním, může být potrestán propuštěním z duchovního stavu nebo zbavením duchovenské hodnosti.\n\n\"(čl.5 Normy a Všeobecně závazné nařízení Kongregace pro nauku víry o trestném činu pokusu o svěcení ženy (19. 12. 2007). In AAS 100 (2008), s. 403.)\"\n\nZávažnější trestné činy proti mravům, jejichž projednávání je vyhrazeno Zvláštnímu tribunálu, jsou:\n\n1.      Trestný čin proti 6.přikázání Desatera spáchaný klerikem s nezletilou osobou mladší 18 let; pro účely tohoto předpisu je nezletilým postavena na roveň osoba, která trvale nemá úplné užívání rozumu.\n\n2.      Získávání, držení nebo rozšiřování pornografických obrazových materiálů osob mladších 18 let spáchané duchovním k nemravným účelům, a to jakýmkoli způsobem a jakýmkoli technickým prostředkem.\n\n\"(čl.6 §1 Normy)\"\n\nDuchovní, který by spáchal trestné činy popsané v čl.6 §1 Normy ať je potrestán podle závažnosti zločinu, nevyjímaje propuštění z duchovního stavu nebo zbavení duchovenské hodnosti. \"(čl.6 §2 Normy)\"\n\nPři zachování práva, aby Zvláštní tribunál v jednotlivém případě derogoval toto ustanovení, se obžaloba u trestných činů vyhrazených Zvláštnímu tribunálu promlčuje po uplynutí 20 let. \"(čl.7 §1 Normy)\"\n\nPromlčecí doba běží podle předpisu kán.1362 §2 CIC a kán.1152 §3 CCEO.\n\nOd 25. listopadu 1981 do svého zvolení papežem 2. dubna 2005 vedl kongregaci kardinál Joseph Ratzinger. Jeho nástupcem se stal kardinál Levada. Ten z důvodu dovršení kanonického věku na funkci rezignoval 2. července 2012. Jeho nástupcem se stal dosavadní řezenský biskup Gerhard Ludwig Müller, kterého Benedikt XVI. zároveň povýšil do arcibiskupské hodnosti. Po uplynutí pětiletého funkčního období vystřídal Müllera 2. července 2017 arcibiskup Luis Francisco Ladaria Ferrer.\n\n\n"}
{"id": "61748", "url": "https://cs.wikipedia.org/wiki?curid=61748", "title": "Trivial File Transfer Protocol", "text": "Trivial File Transfer Protocol\n\nTrivial File Transfer Protocol (TFTP) je velice jednoduchý protokol pro přenos souborů, obsahující jen základní funkce protokolu FTP. Jeho specifikace byla poprvé uveřejněna v roce 1980.\n\nTFTP je určen pro přenos souborů v případech, kdy je běžný protokol FTP nevhodný pro svou komplikovanost. Typickým případem je bootování bezdiskových počítačů ze sítě (viz také BOOTP), kdy se celý přenosový protokol musí vejít do omezeného množství paměti, která je k dispozici na bezdiskovém stroji.\n\nTFTP je založen na části protokolu EFTP, což je část univerzálního balíku PARC.\n\nPůvodní verze TFTP před RFC 1350 obsahovala závažnou chybu (tzv. \"Sorcerer’s apprentice syndrome\"), která za jistých okolností způsobila množení dat přenášených po síti.\n\nJelikož TFTP funguje nad nespojovaným protokolem UDP, musí obsahovat vlastní řízení spojení. Koncepce sezení je jednoduchá: v jednom spojení lze přenést jen jediný soubor, při komunikaci se na síti pohybuje vždy jen jediný paket (po odeslání jednoho paketu program čeká na jeho potvrzení a teprve poté posílá další). Kvůli tomuto zjednodušení poskytuje protokol na linkách s velkou latencí jen malou přenosovou rychlost. TFTP používá portu 69 (FTP používá spojovaný protokol TCP a port 21).\n\nOproti FTP má různá omezení a odlišnosti:\n\nKvůli nedostatečnému zabezpečení je nebezpečné používat tento protokol k výměně dat přes internet, používá se výhradně v lokálních sítích, kde nehrozí takové nebezpečí zcizení nebo poškození dat.\n\nDalší vylepšení byly později implementovány do RFC 2347, ale protokol zůstává zpětně kompatibilní.\n\n\nPřenos souboru do a z počítače přes TFTP.\n\nTFTP [-i] cíl [GET | PUT] zdroj [umístění]\n\n\n"}
{"id": "61752", "url": "https://cs.wikipedia.org/wiki?curid=61752", "title": "Literární cena Josefa Hlávky", "text": "Literární cena Josefa Hlávky\n\nLiterární cena Josefa Hlávky je české ocenění pro nejlepší publikace v oblasti vědecké literatury.\n\nJe každoročně udělována Nadací Českého literárního fondu a Nadáním Josefa, Marie a Zdenky Hlávkových za původní vědeckou monografii, která byla vydána v České republice v předchozím kalendářním roce. \nVýběr knižního titulu k ocenění provádí Výbor sekce pro vědeckou a odbornou literaturu Nadace Českého literárního fondu za účasti pověřeného člena správní rady Nadání. \nCena se uděluje v kategoriích:\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "61758", "url": "https://cs.wikipedia.org/wiki?curid=61758", "title": "Nadace Český literární fond", "text": "Nadace Český literární fond\n\nNadace Český literární fond je česká nadace podporující vznik nových hodnotných děl původní i překladové literatury, divadla, filmu, publicistiky, vědy, rozhlasu, televize a zábavního umění. Nadace vznikla v listopadu 1994 jakožto soukromoprávní nástupce zákonem č. 318/93 Sb. zrušeného státního Českého literárního fondu (zal. 1954) spadajícího pod ministerstvo kultury. Sídlo nynější nadace je v Praze 2-Vinohradech, v ulici Pod Nuselskými schody čp. 1721/3.\n\nNadace ČLF působí jako jeden z mála alternativních nestátních zdrojů financování kultury. Formou grantů a stipendií (ve výši 3–7 mil. Kč ročně) podporuje vydání či realizaci nekomerčních děl literatury, divadla, vědy a filmu i periodik a také napomáhá vzniku nových uměleckých a vědeckých projektů. Ve Wikipedii podporuje projekt .\n\nFinanční prostředky nadace získává pronájmem své budovy, v malé míře i sponzorskými dary, ale především díky výnosům z prostředků vložených do různých investičních fondů. Oproti dobám státního fondu má nynější nadace mnohem méně peněz a rovněž přišla o naprostou většinu nemovitostí (včetně např. zámku Dobříš, kde byl známý Domov spisovatelů).\n\nNadace uděluje Výroční ceny:\n\nSpolečně s Nadáním Josefa, Marie a Zdenky Hlávkových uděluje také Literární cenu Josefa Hlávky.\n\n"}
{"id": "61765", "url": "https://cs.wikipedia.org/wiki?curid=61765", "title": "Habitus (sociologie)", "text": "Habitus (sociologie)\n\nHabitus (lat. postoj, vzhled, oblečení; z lat. \"habere\", mít, vlastnit) je soubor dispozic jak jednat, myslet a vnímat okolní svět určitým způsobem a tendenci, jak na něj následně reagovat. Dochází tak k částečnému programování jednání jednotlivých aktérů. Je odrazem všech vnějších sociálních struktur. Tyto dispozice jsou obvykle sdíleny lidmi s podobným zázemím (z hlediska sociální třídy, náboženství, národnosti, etnického původu, vzdělání, profese atd.) Takto habitus představuje způsob, jakým kultura a osobní dějiny utvářejí tělo a mysl a v důsledku toho vytvářejí sociální akci v současnosti.\n\nS tímto pojmem se pracovalo už dříve. Habitu se přikládal význam například díky tomu, že poskytoval silné propojení hned několika aspektů světa (reality) – kulturních, psychologických, společenských ale i biologických.\n\nLoïc Wacquant napsal o habitu, že je starým filosofickým pojmem, který vznikl už u Aristotela a jeho pojem \"hexis\" (\"stav\") byl přeložen jako \"habitus\" středověkými scholastiky. Termín byl v sociologii poprvé rozpracován Norbertem Eliasem v \"Civilizačním procesu\" (1939), ale je přítomen také v díle Maxe Webera, Gilles Deleuzeho nebo Edmunda Husserla.\n\nPojem habitus je velmi používaný (objevuje se ve 400 000 publikacích Google Scholar), přesto však vyvolal kritiku pro jeho údajný determinismus.\n\nNorbert Elias (1897-1990) byl německý sociolog a filosof židovského původu, který používal pojem dříve, než jej zpopularizoval P. Bourdieu. Koncept Pierra Bourdieu je někdy chápán pouze jako syntéza již dříve zpracovaných teorií Norberta Eliase a Marcela Mausse.\n\nElias definuje habitus jakožto aspekty, které určují rozdělení jednotlivců do skupin podle zvyků a určitých vzorců v chování. Vysvětloval habitus také jako určité impulsy, které vkus a zvyky určují. V zásadě pro něj pojem představoval strukturu osobnosti nebo obrázek sebe sama, který podle něho tvoří půdu, ze které vyrůstají osobní charakterové vlastnosti, jimiž se jedinec do určité skupiny společnosti řadí, ale které ho od ostatních členů zároveň odlišují. Podle Erica Dunninga a Stephena Mennela, Elias habitus vykládal jako ztělesněné sociální učení.\n\nPierre Bourdieu (1930-2002) byl francouzský sociolog a antropolog. Vystudoval filosofii v Paříži na École normale supérieure a po studiích krátce působil jako profesor na gymnáziu. V roce 1955 byl odvelen na povinnou vojenskou službu do Alžírska, kde zůstal i po skončení své služby.\n\nZačal vyučovat jako asistent na místní filosofické fakultě a provedl několik terénních etnografických výzkumů mezi původním kabylským obyvatelstvem. Tyto výzkumy mu posloužily jako základ jeho pozdějších sociologických prací. Byl jmenován profesorem na prestižní Collège de France. V devadesátých letech vystupoval proti neoliberalismu, zemřel po vážné nemoci v lednu 2002 a je pohřben na pařížském hřbitově Père Lachaise.\n\nBourdieu pojmem habitus popisuje celkové vystupování, zjev jedince. Koncept sám nevynalezl, pouze redefinoval a upřesnil. Poměrně často citovaná je následující Bourdieuova definice:\n„Habitus je systémem trvalých, přenositelných dispozic, strukturovaných struktur majících sklon fungovat jako strukturující struktury... objektivně ‚regulovaných‘..., aniž by však byl produktem podřízenosti pravidlům. Může být kolektivně organizovaný, aniž by byl produktem organizačního úsilí nějakého dirigenta.“\n\nHabitus je tedy soubor individuálních a individualizovaných (tedy nikoliv kolektivních!) dispozic, tj. předpokladů k tomu vnímat, myslet a jednat ve světě určitým způsobem. Projevuje se například ve stylu života, vkusu, řeči či způsobu oblékání. Na habitu můžeme odhadnout společenský status člověka. Je sice možné, aby se daná osoba za určitých okolností umístila ve společenském žebříčku na nižší či vyšší příčce, ale habitus je (alespoň z krátkodobého hlediska) neměnný, protože představuje „sedimentaci“ dispozic. Pro správné pochopení pojmu je třeba počítat s rozdělením společnosti podle určitých kritérií. Bourdieu vysvětluje habitus na třech charakteristických rozděleních: rozdělení na sociální třídy, pohlaví a tzv. sociální pole.\n\nHabitus tedy rozděluje do tří kontextů:\n\nZ hlediska pohlaví je rozdělena každá společnost. Jedná se o dva protipóly (muž a žena), jejichž vnímání je v nás hluboce zakořeněné, a tak při vší snaze o rovnoprávnost jako rozdělení trvá.  Rozlišení je v tomto případě zřetelné již od raného dětství. Protože je habitus zakořeněný („navrstvený“), nevědomky tuto roli přijímáme a tím umožňujeme diferenciaci na obvykle vládnoucího (muže) a ovládanou (ženu).\n\n\"“Je zjevné, že učení mužským a ženským rolím má dalekosáhlý vliv. Pokud se snažíme těmto tradičním úlohám vyhnout, narážíme obvykle na značné obtíže. Společnost od každého očekává, že se bude chovat \"mužsky\" nebo \"žensky\"; v praktickém životě se tato očekávání naplňují a reprodukují”.\"\n\nSpolečnost je rozdělena podle majetku, původu, etnika, vyznání aj. do sociálních tříd. Ty jsou seřazeny od nejnižší po nejvyšší a přechody mezi nimi jsou postupné – jedná se o dva protipóly prokládané různými mezistupni.\n\nSociální pole srovnává Bourdieu s „hrou“ o lepší pozice. Je to tedy rozlišení na základě funkcí – ty jsou jasně definované a každý ví, co od nich očekávat. Podobně jako u sociálních tříd je rozlišení postupné – má strukturu schodů. Snaha dostat se výš a najít si svou funkci se stává přirozenou a je ukládána do habitu.\n\n\n"}
{"id": "61771", "url": "https://cs.wikipedia.org/wiki?curid=61771", "title": "Gobi", "text": "Gobi\n\nGobi (mongolsky \"Говь, Gov',\" čínsky 戈壁沙漠, pinyin \"Gēbì Shāmò,\" český přepis \"Ke-pi ša-mo)\" je jedna z nejstarších a největších pouští světa, ale oproti ostatním suchým oblastem má několik nepravidelností, které ji od ostatních značně odlišují. Rozkládá se v severní Číně a jižním Mongolsku. Poušť je ohraničena pohořím Altaj a travnatými stepmi Mongolska na severu, Tibetskou náhorní plošinou na jihozápadě a Velkou Čínskou nížinou na jihovýchodě.\n\nHranice Gobi nejsou přesně a jednotně definovány. Částečně za to může nejednoznačnost samotného výrazu \"говь,\" kterým se ve Vnitřním i Vnějším Mongolsku neoznačuje pouze konkrétní území, ale také obecněji typ krajiny. V nejširším smyslu se pod pojem Gobi zahrnují veškeré pouštní oblasti od Pamíru (77° v.d.) k Chinganu (116 až 118° v.d.) a od Altaje, Changaje a úpatí Zabajkalských hor na severu po Kchun-lun a Severočínskou nížinu na jihu. Takové vymezení by pod Gobi řadilo mj. i poušť Taklamakan, Džungarskou pánev a Ordoskou plošinu; tyto pouště nicméně vyplňují své vlastní pánve a přinejmenším z geomorfologického hlediska se považují za samostatné celky.\n\nThéodore Monod naproti tomu omezil Gobi na jih Mongolska a sever Vnitřního Mongolska. Pouštní pohoří Alašan a Pej-šan na západě podle něj už tvoří samostatné celky. Severozápadní hranici tvoří Altaj, na severu Gobi přechází v severomongolskou step, na východě ji ohraničuje Mandžusko. Působením větru se Gobi rozšiřuje dále na jih a místy se blíží na pouhých 70 km k Pekingu.\n\nRozlohou 1 300 000 km² se Gobi řadí mezi největší pouště na světě. Další primát si Gobi drží vzhledem ke svému geografickému postavení, neboť jde o nejseverněji položenou poušť na zemském povrchu. Do dnešního dne se jedná o velmi málo prozkoumanou část světa. Zabírá přibližně 30% plochy Mongolska a velké oblasti Číny. Rozkládá se v pánevné oblasti, která je situována do nadmořské výšky přes 1000 metrů, což se projevuje na teplotách zde panujících.\n\nCelá oblast Gobi rozhodně není poušť v pravém slova smyslu. Na mnoha místech jde spíše o monotónní polopoušť, případně step. Pouhá tři procenta území tvoří typické písečné duny, v Mongolsku nazývané \"els.\" Značnou část povrchu tvoří holá skála. V pustině se lze setkat i s jezery, mnohdy slanými.\n\nJde o jednu z nejchladnějších pouští, kde se teploty mohou pohybovat mezi -40 °C v zimě až po 40 °C v létě. Průměrné srážky nepřesáhnou 76 mm vody za rok, což řadí poušť mezi jednu z nejsušších oblastí světa; to se projevuje na její obydlenosti, která patří mezi nejnižší na světě. I přes tyto extrémní parametry však nemůžeme na poušť Gobi pohlížet jako na nekonečné oblasti písečných dun (písečné oblasti zabírají maximálně 3% z celkové rozlohy) - setkáváme i s bohatou biodiverzitou, protože se rozprostírá na obrovském území, kde nechybí hory, lesy či stepi.\n\nHistorie vzniku pouště sahá hluboko do minulosti naší planety. Před 300 milióny let v karbonu byla Gobi mořským dnem, ale potom nastala horotvorná činnost, která měla za následek vyvrásnění pohoří Altaj či Ťan-šan. V další geologické etapě druhohorách se Gobi stala úrodnou oblastí, kterou v hojných počtech obývali také neptačí dinosauři, po kterých je nyní na poušti možno nalézt mnoho fosilních kosterních pozůstatků. Proslulé paleontologické expedice do této oblasti byly zahájeny Američany ve 20. letech minulého století. Koncem období křídy (asi před 65 miliony let) ale začalo docházet k dramatickým klimatickým změnám, které měly za následek změnu srážkového režimu - výrazné omezení srážek, což se projevilo na druhotném vyschnutí řečišť a změně biotopu z bujné vegetace na trávu a keře.\n\nFauna a flora je i v pouštní oblasti bohatá. Mezi nejvýznamnější rostliny patří stepní tráva, tamaryšek, divoký tymián. Z říše živočišné máme možnosti potkat ovce argali, sněžného leoparda, kozorožce horského, gobijského medvěda, velmi vzácný druh koně Převalského a mnohé další. Díky bohatému životu a množství ojedinělých druhů byly velké části Gobi prohlášeny za národní parky (například Velká gobijská rezervace). Od roku 1990 je území pouště Gobi o rozloze 5 300 000 ha zapsáno na seznamu biosférických rezervací UNESCO.\n\nPoušť je nalezištěm uhlí, ropy, tyrkysu, achátu, křišťálu a dalších nerostných surovin a minerálů.\n\nK poušti Gobi se vztahují i mnohé legendy a vyprávění o tajemném živočichu, který se nazývá v místním nářečí Olgoj Chorchoj. Údajně jde o 1 až 1,5 metru dlouhého slepého červa, který by měl žít v písečných oblastech a měl by mít na svědomí i lidská úmrtí.\n\n"}
{"id": "61775", "url": "https://cs.wikipedia.org/wiki?curid=61775", "title": "Nová vlna britského heavy metalu", "text": "Nová vlna britského heavy metalu\n\nNová vlna britského heavy metalu (zkratka NWOBHM z anglického \"New Wave Of British Heavy Metal\") není oficiální název, ale termín novinářů z doby kolem roku 1979, který se od té doby používá ke specifikaci doby a stylu heavy metalu na konci sedmdesátých let 20. století. Typickými zástupci NWOBHM jsou Iron Maiden nebo Saxon a ve svých začátcích sem patřili i Def Leppard. Zpěv zpěváků NWOBHM byl výrazně ovlivněn punk-rockovým zpěvem jako například Lemmy Kilmisterem nebo „profesionálním divadelnim zpěvem“ po vzoru Roba Halforda a rytmus bicích nástrojů se ustálil na standardní punk-rockový backbeat.\n\n"}
{"id": "61779", "url": "https://cs.wikipedia.org/wiki?curid=61779", "title": "Cisalpino", "text": "Cisalpino\n\nCisalpino AG (VKM: CIS) byla italsko-švýcarská firma poskytující služby na poli železniční dopravy na tratích Itálie a Švýcarska. Její spoje jezdily z Curychu, Basileje a Ženevy do Milána, Florencie a Benátek (cca do r. 2006 i do Stuttgartu).\n\nPoužívala jednotky s naklápěcí skříní typu ETR 470, které jsou známy jako Pendolino. Jedná se o jednotky italské výroby, vyrobila je firma Fiat Ferroviaria nyní ALSTOM Ferroviaria. Společnost Cisalpino objednalo 14 nových jednotek Pendolino ETR 610, které se vyznačují moderním designem. Měly být dodány v roce 2007. \n\nMenší počet svých vlaků obsluhovala společnost i klasickými vlakovými soupravami (lokomotiva tahající vozy) bez naklápění.\n\n\"Příbuznými\" jednotek Pendolino ETR 470 a ETR 610 jsou i jednotky řady 680 Českých drah.\n\nSpolečnost ukončila svoji činnost 12. prosince 2009, následujícího dne převzaly provoz někdejších vlaků této firmy mateřské společnost Trenitalia a SBB-CFF-FFS.\n\n16. července 2012 byla podepsána dohoda, na základě si akcionáři v prosinci téhož roku rovným dílem rozdělili jednotky ETR 610 a současně převzali dluh u organizace Eurofima. \n"}
{"id": "61780", "url": "https://cs.wikipedia.org/wiki?curid=61780", "title": "Morskie Oko", "text": "Morskie Oko\n\nMorskie Oko (slov. Morské oko) je největší jezero ve Vysokých Tatrách (i v celých Tatrách), má rozlohu 34,9280 ha a maximální hloubku 50,8 m. Leží v nadmořské výšce 1395,4 m v údolí Dolina Rybiego Potoku v Polsku pod Rysy. Obvod plesa je 2613 m, délka plesa je asi 862 m a šířka 566 m. Objem vody činí 9 935 000 m³. Jezero je ledovcového původu.\nU břehu je dno pokryté kameny, uprostřed štěrkem. Okolo plesa rostou převážně borovice, ale i listnaté stromy (jeřabina, bříza).\n\nOkolní štíty se tyčí do výšky 1000 m nad hladinu plesa. Od plesa (jezera) je výhled na Mengusovské štíty s Veľkým Mengusovským štítem, Nižný a Vyšný Žabí štít, Rysy (2499 m n. m. - nejvyšší vrchol polských Tater) a Mních.\n\nNa jižní straně plesa stojí v nadmořské výšce 1405 m horská chata PTTK. Chata je pojmenovaná po horském vůdci Stanisławovi Staszicovi, který v roce 1805 zkoumal pleso. Vlevo u chaty, na konci cesty, se nachází stará chata. Obě budovy jsou památkově chráněné. Od chaty vedou turistické značky na vrchol Rysů a na Szpiglasową Przełęcz (sedlo) pod Hrubým štítem.\n\nNa východním břehu ústí do jezera na severu Żabi Żleb a na jihu Owczy Żleb. Do jižního konce ústí potok z Czarneho Stawu pod Rysami překonávající Czarnostawiańskou Siklawu. Na západním břehu ústí postupně od jihu Żleb pod Mnichem s Dwoistou Siklawou, Mnichowy Potok, Szeroki Żleb, Urwany Żleb a Marchwiczny Żleb. Ze severního konce odtéká Rybí potok. Rozměry jezera v průběhu času zachycuje tabulka:\n\"Morskie Oko\" se dříve jmenovalo \"Rybie pleso\" (podobně jako Popradské pleso), vzhledem k přirozenému zarybnění, což není u tatranských ples obvyklé. Pojmenování \"Morskie Oko\" je svázané se starou legendou, podle které bylo pleso pod zemí spojené s mořem.\n\nNejstarší zprávy o \"Morskiem Oku\" jsou z roku 1575. V roce 1637 král Vladislav IV. dal právo využívat pastviny u \"Morskieho oka\" \"Władysławovi Nowobilskému\". \"Morskie Oko\" sa stalo soukromým vlastnictvím roku 1824, když \"Dolinu Rybieho potoka\" koupil od rakouské vlády \"Emanuel Homolacs\". Od roku 1933 je vlastníkem \"Morskieho oka\" a okolí polský stát. Na konci 19. století vypukl hraniční spor mezi Rakouskem a Uherskem o průběh hranice a vlastnictví \"Morskieho Oka\" (tzv. Spor o Morskie Oko). Smírčí soud ve Štýrském Hradci rozhodl 13. září 1902, že sporná oblast patří Rakousku resp. jeho provincii Haliči.\n\nPro turisty Morskie Oko objevil doktor Tytus Chałubiński už v 19. století. První chata, postavená u plesa v roce 1836, shořela roku 1865. Chata postavená roku 1874 shořela roku 1898.\n\nKouzlo \"Morskieho Oka\" inspirovalo mnoho polských umělců - malířů (Walery Eljasz-Radzikowski, Leon Wyczółkowski, Stanisław Gałek), ale i básníků (Wincenty Pol, Adam Asnyk, Kazimierz Przerwa-Tetmajer, Franciszek Nowicki, Jan Kasprowicz) či hudebníků (Zygmunt Noskowski).\n\nPleso je přístupné pěšky po celý rok.\n\n\n\n\n"}
{"id": "61782", "url": "https://cs.wikipedia.org/wiki?curid=61782", "title": "Falkirk Wheel", "text": "Falkirk Wheel\n\nFalkirk Wheel (česky někdy též Falkirkské kolo) je originální rotační lodní výtah, nacházející se nedaleko města Falkirk ve Skotsku. Propojuje průplavy Forth and Clyde Canal a Union Canal a překonává výškový rozdíl 24 m. Umožňuje vnitrozemské vodní spojení mezi městy Edinburgh a Glasgow.\n\nVýtah se skládá ze dvou van, které jsou umístěny na koncích mohutného rotoru. Obě vany mají kapacitu 600 tun vody. Díky Archimedově zákonu nezáleží na hmotnosti plujících lodí a obě vany jsou vždy vyváženy. K pohonu celého zařízení proto stačí relativně slabý motor (22,5 kW), který otočí rotorem o 180° za 5 minut.\n\nFalkirk Wheel je jediný rotační lodní výtah tohoto typu na světě a je považován za technickou pamětihodnost Skotska. Ve Spojeném království je provozován ještě jeden lodní výtah – Andertonský lodní výtah. Ten pracuje na podobném principu dvou vyvážených nádrží, z nichž jedna stoupá vzhůru, zatímco druhá klesá.\n\nVýtah nahradil systém 11 zdymadel, který umožňoval přepravu mezi kanály až do 30. let 20. století.\n\nStavba výtahu stála 17,5 miliónu liber, celý projekt oživení kanálů 84,5 miliónu liber.\n\nVýtah byl slavnostně otevřen královnou Alžbětou II. 24. května 2002. Otevření se zpozdilo proti plánu o měsíc, protože skupina vandalů násilně otevřela a poškodila vodní vrata výtahu.\n\n\n"}
{"id": "61784", "url": "https://cs.wikipedia.org/wiki?curid=61784", "title": "Atacama", "text": "Atacama\n\nAtacama, zvaná také Puna de Atacama, je nejsušší poušť na Zemi, která se nachází v Jižní Americe. Poušť se táhne na 1 000 km okolo Pacifiku od jižní hranice horského státu Peru až do centrálních oblastí Chile. Místy zasahuje až 100 km do vnitrozemí až na úpatí Západních Kordiller a dosahuje nadmořské výšky 5000 m. Prší zde velmi zřídka; je udáváno, že v jejím středu se nachází oblast (Calama, Copiapó, Antofagasta), kde podle měření významně nepršelo v letech 1570 až 1971.\n\nV oblasti Atacama žije okolo 1 milionu lidí. Důvodem je i velké množství nerostných surovin, které bylo na poušti nalezeno. Obrovská naleziště železné a měděné rudy se stala významným artiklem této nehostinné oblasti. Mezi další důležité nerostné bohatství patří největší naleziště dusičnanu sodného (minerál nitronatrit neboli chilský ledek) na světě. O jeho vlastnictví se vedla i pacifická válka. V dobách největší těžby pokrývala produkce z Atacamy až čtyři pětiny světové spotřeby. Kromě toho se zde nacházejí i významné zásoby lithia (Salar de Atacama), boru či draslíku, především v podobě různých solí. \n\nAtacama je typická náhlými teplotními výkyvy. Teploty se zde v letním období pohybují od 0 °C v noci až po 50 °C přes den. Velký teplotní gradient urychluje intenzivní erozní činnost hornin. Vzdušná vlhkost, která srážkami zásobuje východní část Jižní Ameriky, není schopna překonat extrémně vysokou bariéru And, a proto sem již žádné mraky nedoletí. Vláha se do pouště nedostane ani z oblastí východního Pacifiku. Důvodem je zemské rotace, která odklání mraky, pocházející ze studeného jiho-severního Peruánského oceánského proudu, zpět nad oceán a nikoliv nad pevninu. Srážkový úhrn je průměrně 1 mm za rok.\n\nAtacama i přes tyto extrémy má co nabídnout, a to v podobě Národní rezervace Los Flamencos, Valle de la Luna či gejzíru El Tatio, který je nejvýše položeným gejzírem na světě.\n\nV poušti se nachází několik vědeckých pracovišť Evropské jižní observatoře (ESO):\nDůvodem jejich umístění v této poušti je především extrémně suché prostředí (vlhkost vzduchu zhoršuje pozorování a brání paprskům některých vlnových délek proniknout až k zemskému povrchu) dále velký počet bezoblačných dní a vzdálenost od lidských sídel, takže jejich světelné znečištění neruší pozorování noční oblohy.\n\nDíky přírodním podmínkám a charakteru povrchu využívá oblast také NASA k testům zařízení pro budoucí mise na Mars.\n\n\n"}
{"id": "61788", "url": "https://cs.wikipedia.org/wiki?curid=61788", "title": "Minkowského nerovnost", "text": "Minkowského nerovnost\n\nPro libovolná přirozená čísla n, reálné číslo p≥1 a komplexní čísla formula_1 platí:\n\nPro p=2 je to trojúhelníková nerovnost v Eukleidovské metrice n-rozměrného prostoru, pro p=1 trojúhelníková nerovnost v součtové (městské, newyorské) metrice n-rozměrného prostoru.\n\nTuto nerovnost získáme sečtením několika Hölderových nerovností.\n"}
{"id": "61790", "url": "https://cs.wikipedia.org/wiki?curid=61790", "title": "Návštěvníci (film)", "text": "Návštěvníci (film)\n\nNávštěvníci ( Les Visiteurs) je francouzská třídílná filmová komedie, kterou natočil režisér Jean-Marie Poiré. Příběh pojednává o cestování středověkých hrdinů do současného „bláznivého“ světa a jejich seznamování se s výdobytky moderní civilizace. Film byl veřejností příznivě přijat a dnes se již dá počítat mezi klasickou francouzskou komediální tvorbu. První díl byl natočen v roce 1993 a jmenuje se \"Návštěvníci\", druhý díl byl natočen v roce 1998 a jmenuje se \"Návštěvníci 2: V chodbách času\", třetí díl byl natočen v roce 2016 a jmenuje se \"Návštěvníci 3: Revoluce.\"\n\nExistuje remake zvaný \"\", ve kterém vytvořili hlavní dvojici, stejně tak jako v původním filmu, Jean Reno a Christian Clavier. Remake byl určený pro americký filmový trh, scény ze současnosti se odehrávají tam. \n\n"}
{"id": "61793", "url": "https://cs.wikipedia.org/wiki?curid=61793", "title": "Hölderova nerovnost", "text": "Hölderova nerovnost\n\nHölderova nerovnost je důležitou nerovností v matematické analýze, významnou zejména při zkoumání L prostorů.\n\nNa prostoru s mírou formula_1 mějme μ-měřitelné funkce formula_2 na formula_3. Dále nechť existují čísla formula_4, taková, že: formula_5. Pak platí:\n\nPro následující případy předpokládejme, že formula_7 a formula_8.\n\nV případě formula_9-rozměrného Eukleidovského prostoru formula_10, s množinou formula_11 a formula_12 aritmetickou mírou dostáváme:\n\nRovnost nastává, právě když formula_14.\n\nPokud formula_15, tak formula_16 a navíc:\n\nPro formula_18 pak dostáváme Cauchyho–Schwarzovu nerovnost, Hölderova nerovnost je tedy jejím zobecněním.\n\nJe důsledkem Youngovy nerovnosti, která se dá formulovat i takto:\nPro všechna reálná čísla r, s a formula_19 platí\nformula_20. Rovnost nastává, právě když r=s nebo formula_21. Sečtením těchto nerovností dostaneme požadovanou Hölderovu nerovnost.\n"}
{"id": "61797", "url": "https://cs.wikipedia.org/wiki?curid=61797", "title": "Hydronymum", "text": "Hydronymum\n\nHydronymum je vlastní jméno vod, tj. řek (např. Vltava), potoků (např. Libotyňský potok), moří (např. Černé moře), oceánů (např. Tichý oceán), rybníků (např. Svět), jezer (např. Plešné jezero), přehrad (např. Orlická přehrada) a také zálivů, průlivů, průplavů, studánek, pramenů, bažin, mokřadů, peřejí, vodopádů, plavebních kanálů, stok, slepých říčních ramen apod.\n\nZatímco česká místní jména jsou ve své většině českého či německého původu a mladší z nich vznikala s postupující kolonizací hraničních území (od 13. století), mnohá česká hydronyma, zvláště jména mohutnějších vodních toků, jsou historicky starší, nebo dokonce předslovanského původu.\n\nVodní toky, řeky, byly do středověku velmi důležitými a mnohdy jedinými dopravními cestami v jinak obtížně prostupné a řídce osídlené krajině. Povodí řek zahrnovalo odedávna území řady různých jinojazyčných skupin obyvatelstva nebo řeka sama mezi těmito skupinami tvořila přirozenou hranici. Vodní toky naše středověké předky spojovaly i rozdělovaly, mnohdy jim byly obtížně překonatelnou přírodní překážkou a nakonec jim byly i výzvou k vystavění mostu a osídlení kraje. Také proto se vlastní jména řek řadí mezi nejtrvalejší a nejstarší toponyma vůbec.\n\n\nŘada především menších vodních toků, říček či potoků, měla nebo má více jmen a tato svá jména měnila či mění (např. šumavská řeka Vydra vzniká soutokem tří potoků Roklanského, Filipohuťského a Modravského v obci Modrava a pod Čeňkovou Pilou po soutoku s Křemelnou mění své jméno na Otavu). V současných vodohospodářských mapách převažuje tendence pojmenovávat jeden tok jediným hydronymem, přednost dostávají jména podle sídlišť, jimiž vodní tok protéká.\n"}
{"id": "61798", "url": "https://cs.wikipedia.org/wiki?curid=61798", "title": "Rodné jméno", "text": "Rodné jméno\n\nRodné jméno (běžně též křestní jméno) je u národů, které uplatňují vícejmennou antroponymickou soustavu, nedědičné osobní jméno, které spolu s děděným příjmením tvoří povinné oficiální dvoučlenné (popř. vícečlenné) osobní jméno, sloužící k občanskoprávní identifikaci každého jedince.\n\nV minulosti plnilo a u mnoha lidí dodnes plní funkci rodného jména zpravidla křestní jméno, jeho udělením při křtu se dítěti zároveň vybíral křestní patron, tedy světec, podle nějž dítě bylo pojmenováno. Proto také někteří lidé se jménem, které neslo více světců, rozlišovali nebo rozlišují, podle kterého z nich jsou pojmenováni, a podle toho také slaví příslušný svátek a mnohdy toto rozlišení uvádějí společně se jménem (např. Jan mohl být podle Jana Křtitele, Jana Nepomuckého nebo Jana Evangelisty, František podle Františka Saleského nebo Františka z Assisi, Štěpán podle Štěpána prvomučedníka nebo Štěpána Uherského atd.). Z této funkce vyplýval i zvyk dávat lidem více křestních jmen najednou (získali tím více patronů), přičemž lidé s více křestními jmény mnohdy v běžném životě používají jen jedno z nich.\n\nVýběr rodného jména obvykle podléhá určitým zákonem upraveným konvencím a pravidlům pro pojmenování osoby. Tato pravidla se v různých zemích liší. Jméno zpravidla pro dítě vybírají rodiče. V minulosti dítě často dostávalo takové jméno, které připadalo na den, kdy se narodilo. I rodná jména podléhají módě, a proto se v čase mění podíl jednotlivých rodných jmen v populaci. Jména, která byla v minulosti velmi populární a častá, se dnes moc nepoužívají a naopak, vrací se zpět jména, která byla v minulosti téměř zapomenutá. Podle psychologa Johna Hoylanda jméno ovlivňuje povolání, kterému se bude osoba věnovat, nicméně přímý vztah mezi jménem osoby a povoláním osoby není doložitelný.\n\nPodle gramatického i přirozeného rodu rozlišujeme rodná jména mužská (Jan, Ivo), ženská (Hana, Ester) a obourodá (Míla, Jára, Vlasta, René, Jindra, Nikola, Saša).\n\nJméno slouží na rozlišení jednotlivých členů rodiny se společným příjmením. Někdy bývá zvykem nazývat syna po otci a dceru po matce. V takovém případě se pak pro rozlišení osob používá ještě navíc doplnění malý, malá, velký, velká, starší, mladší, junior (jen u mužů), senior (jen u mužů) apod.\n\nČlověk může mít i více rodných jmen. V takovém případě ale bývá v běžném styku oslovován pouze jedním z nich.\n\nV Česku si může jednoduchým administrativním krokem každý občan nechat zapsat do matriky a tím i do rodného listu druhé rodné jméno podle vlastní volby. Stačí navštívit svoji rodnou matriku, být plnoletý (u dětí provádí rodiče) s původním rodným listem a občanským průkazem. Úkon je osvobozen od poplatku. Na tuto změnu je právní nárok.\n\nNásledná změna rodného jména již tak jednoduchá není a není na ni právní nárok. Po zápisu druhého rodného jména je nutné změnit všechny příslušné doklady jako občanský průkaz a pas.\n\nFunkci druhého jména mohou mít i jiná, než rodná jména. Ve východoslovanských zemích, např. v Rusku, se za křestní jméno vkládá křestní jméno otce s příponou -ovič (-evič po měkkých hláskách), ukrajinsky -ivič (např. Lev Nikolajevič Tolstoj, syn Nikolaje Iljiče Tolstého), resp. u žen s příponou -ovna (-evna), ukrajinsky -ivna (např. Julia Volodymyrivna Tymošenko); jedná se o jméno po otci, otčestvo neboli patronymum.\n\nVe většině států stojí jméno na prvním místě, tj. před příjmením. Opačné pořadí je v Maďarsku a většina východoasijských zemí (Čína, Japonsko, Korea...), kde se uvádí nejprve příjmení a až poté křestní jméno (např. Széchenyi István, Pan Ki-mun, Kim Čong-un...), nebo na Madagaskaru, kde se uvádí nejprve ekvivalent příjmení v kapitálkách a pak teprve křestní jméno (např. RAJOELINA Andry Nirina).\n\nVýjimku ovšem tvoří různé jmenné seznamy (např. telefonní), rejstříky, kartotéky (u lékaře) apod., kde z důvodu abecedního řazení je uváděno nejdříve příjmení, po něm rodné jméno a po něm případná další jména.\n\nJména ve své prapůvodní podobě byla složena ze skutečných slov jazyka a byla v podstatě prohlášením vyjadřující vlastnosti nositele, významný nositelův čin, nebo byla spojena s duchovními a náboženskými přesvědčeními a tradicemi dané kultury a v případě náčelníků/knížat dokonce i obdobu „politického programu“ (např. jméno \"Vladislav\", vzniklé spojením slov pro „\"vládu\"“ a „\"slávu\"“, říkalo, že nositel chce „\"svou vládou se proslavit\"“). V mnoha kulturách v jejich raném stádiu byla tedy jména svou podobou i funkcí podobná jménům severoamerických indiánů.\n\nPostupným vývojem se z takřka neomezených možností pojmenování ustálil určitý soubor používaných jmen (který se samozřejmě mohl v čase rozšiřovat či zužovat, jak se některá jména stávala nepoužívanými a znovu objevovanými), kdy tato jména nebyla jen popisná prohlášení, ale skutečně již jmény, třebaže si lidé byli stále vědomi jejich původního významu a nechávali se tím ovlivňovat při jejich udělování. Dalším vývojem se původní význam jmen dostává stále více do pozadí. Je to dáno jak vývojem jazyka, tak i vývojem výslovnosti jmen samotných, který se ovšem lišil od toho, jakým prošla slova, z nichž bylo kdysi jméno sestaveno. Tímto způsobem se, například, ze staroslovanského jména „\"Vetjeslav\"“ stal „\"Václav\"“, zatímco ze slov „\"vetje\"“ a „\"slav\"“ se stalo „\"více\"“ a „\"sláva\"“. Jen málokdo si je díky tomu v současnosti vědom původního významu jména; „\"Víceslávy\"“.\n\nTakto složena jsou samozřejmě nejen slovanská jména, ale třeba i germánská jména (např. \"Adalbert\" (adal/ušlechtilý, berath/jasný), \"Adolf\" (adal/ušlechtilý, olf/vlk), \"Arnulf\" (arn/orel, ulf/vlk), \"Arnold\" (arn/orel, old/starý), \"Bernhard\" (bero/medvěd, hart/tvrdý), \"Friedrich/Bedřich\" (fridu/mír, rihhi/vládce), \"Gottfried/Bohumír\" (gott/bůh, fridu/klid) , \"Heinrich/Jindřich\" (heim/domov, rihhi/vládce), \"Hermann\" (heri/vojsko, man/muž), atp.) jakož i jména z dalších jazykových skupin.\n\nV průběhu středověku, kdy pro celou Evropu se stalo jednotícím kulturním prvkem křesťanství, se díky biblickým postavám a kultu světců začala rozšiřovat jména i za hranice svého jazykově-kulturního původu. Například jména Jiří a Jan, která jsou jedněmi z nejrozšířenějších jmen v České republice, nejsou slovanského, ale řeckého (\"Georgios\") a hebrejského (\"Jochánán\") původu. Takovéto šíření jmen jen více zatlačovalo do pozadí jejich původní význam, který v nedomácím prostředí jména nemohl být rozpoznán. Krom stále klesajícího vlivu původních významů jmen mělo používání cizích jmen s nerozpoznaným původním významem i další důsledek; vytlačovalo obecné povědomí o významech jmen.\n\nV současnosti je jméno již jen jménem a takřka nikdo nepřemýšlí nad tím, že by mohlo být i něčím jiným, protože většina jmen již pochází z jiného jazyka a prostředí. Částečnou výjimku tvoří některá národní jména, která lze stále rozpoznat i po jejich významové stránce (např. \"Mojmír\" vzniklé složením slov „\"můj\"“ a „\"mír\"“), třebaže někdy chybně z důvodu rozdílného vývoje jmen a původních slov (např. \"Jaroslav\", kde první část jména je odkazem nikoliv na „\"jaro\"“ ale na „\"jarost\"“ znamenající „\"bujnost\"“, „\"čilost\"“, „\"síla\"“). I v těchto případech je to ovšem vnímáno spíš jako kuriozita či zajímavost, která v běžném životě nehraje pražádnou roli.\n\nDíky vývoji jmen a jejich mezijazykovému šíření, ke kterému v průběhu středověku za podpory církve a vládců docházelo, a následnému vymizení povědomí o jejich významech, jsme dnes svědky zajímavých vztahů, které mezi některými jmény jsou, případně vztahů mezi prostředím a nedomácím jménem.\n\nPříkladem mohou posloužit jména Jan a Ivan. Obě pocházejí z hebrejského \"Jochánán\". Toto jméno se v době raného křesťanství šířilo z latiny (jejíž abeceda byla ve středověku rozšířena o J) jako Joannés, odkud se v poněmčené podobě Johan dostalo k západním slovanům, kde vznikl Jan. K východním slovanům se však toto jméno propracovalo, s šířením pravoslaví, z řecké varianty Ioannés, z níž se stal Ivan. Ten k nám později dorazil z východu jako samostatné jméno. Podobný vztah lze nalézt i mezi jmény Natálie a Nataša. Obě vycházejí z původně latinského jména \"Natalia\". První se po Evropě rozšířilo s románskou kulturou. Z latiny se však toto jméno také rozšířilo po Byzanci k východním slovanům, odkud se Nataša rozšířila po Evropě již jako samostatné jméno.\n\nO to zajímavější je pak zjištění, že tak samozřejmé ruské ikony, jako Ivan (metafora pro ruského muže) a Nataša (metafora pro ruskou ženu), vůbec nejsou slovanského původu.\n\nPopularita v udílení jména se dříve odvíjela od jmen světců či panovníků. V průběhu staletí různě kolísala. Cizí jména byla zavlékána například vojenskými přesuny legionářů (například Nataša). Ovšem i jinak dříve často užívaná jména se mohla stát nepopulární jako například jméno Adolf. Nyní je popularita jmen ovlivněna celebritami, které navíc udílejí výstřední jména.\n\n\n\n\n\n"}
{"id": "61800", "url": "https://cs.wikipedia.org/wiki?curid=61800", "title": "Jindřich Michal Hýzrle z Chodů", "text": "Jindřich Michal Hýzrle z Chodů\n\nJindřich Michal Hýzrle z Chodů (10. ledna 1575 – 18. dubna 1665, Praha) byl český šlechtic. Napsal knihu \"Život, v němž se ukazují některé jízdy a tažení\".\n\nPříslušník české vladycké rodiny z Loketska, vstoupil v dětství (1584) do služeb arcivévody Arnošta Rakouského, v jeho družině procestoval značnou část západní Evropy, nakonec se ale rozhodl pro vojenskou kariéru, které pak zůstal věrný skoro po celý zbytek svého dlouhého života. Od roku 1594 bojoval v Uhrách proti Turkům, nejprve jako rytmistr, potom jako plukovník. Roku 1610 byl současně komořím arciknížete Leopolda a nejvyšším zbrojmistrem koruny České. Za pasovského vpádu na tuto „dvojkolejnost“ doplatil a raději se nadále přestal politicky angažovat. Na počátku českého stavovského povstání se přidal k císaři, roku 1619 bojoval u Křemže proti Thurnovi, zúčastnil se Dampierrova neúspěšného výpadu na Moravu a později Buquoyova tažení do Čech. Na Bílé hoře (podobně jako Valdštejn) nebojoval, raději obsazoval města na Žatecku. Roku 1626 byl povýšen do panského stavu, roku 1631 byl velitelem posádky v Budějovicích.\n\nKromě vojenských měl i literární ambice, ve volných chvílích sepsal česky i německy dílo \"Život, v němž se obsahují některé jízdy a tažení...\", který žánrově přechází mezi životopisem, kronikou a cestopisem jeho cest po Evropě, dílo i sám ilustroval.\n\nMěl tři syny, Václava, Karla a Václava Michala.\n\n\n"}
{"id": "61803", "url": "https://cs.wikipedia.org/wiki?curid=61803", "title": "Expozice (fotografie)", "text": "Expozice (fotografie)\n\nPro pořízení fotografického snímku je potřeba provést expozici, česky \"vystavení\" filmu nebo senzoru fotoaparátu světlu z fotografované scény. Celkové relativní množství světla použité k expozici je nepřímo úměrné expozičnímu stupni či hodnotě udávané v jednotkách EV (exposure value).\n\nExpoziční stupeň se mění délkou expozice a relativní velikostí otvoru v objektivu, kterým světlo prochází. Expoziční čas se nastavuje v sekundách a jejich zlomcích. Velikost otvoru a tím i množství světla procházejícího objektivem se reguluje clonou. Clonové číslo určuje poměr ohniskové vzdálenosti (f) objektivu a průměru otvoru. Větší clonové číslo proto odpovídá většímu zaclonění, tedy menšímu průměru otvoru.\n\nVhodné expoziční hodnoty se volí, respektive měří samostatným či vestavěným expozimetrem, podle množství světla, které fotografovaná scéna odráží do objektivu a citlivosti filmu nebo senzoru, na který světlo dopadá a která se udává v jednotkách ISO (DIN, ASA, GOST). Například při použití základní citlivosti 100 ISO a scény osvětlené sluncem za jasného dne bude vhodná hodnota 15 EV. Této hodnotě odpovídají různé kombinace clony a času, např. f/16 a 1/125 s.\n\nV praxi se používají ustálené hodnoty času i clony, které jsou odstupňované v krocích po 1 EV. Méně jasná scéna se zamženým sluncem bude mít 14 EV. Změnu expozice o 1 EV lze dosáhnout změnou času nebo clony o jednu hodnotu, tedy prodloužením času expozice na dvojnásobek (1/60 s) nebo menším zacloněním (f/11). Změnou času v jednom směru a clony o stejný počet kroků opačným směrem zůstane expoziční stupeň zachován. Vhodnému expozičnímu stupni tak odpovídají různé kombinace hodnot času a clony a fotograf má možnost z nich vybírat dle potřeb a tvůrčího záměru. Např. expoziční čas podřídí volbě vhodné clony k dosažení požadované hloubky ostrosti nebo naopak podřídí zaclonění expozičnímu času vhodnému k zachycení pohybujícího se objektu, který chce zaznamenat ostrý či naopak záměrně rozmazaný.\n\nHodnota expozice (EV) je definována jako nulová při času 1 s a cloně f/1.0. Měří se na záporné logaritmické stupnici o základu dvě – zvýšení o 1 EV tedy odpovídá polovině propuštěného světla.\n\nEV lze spočítat z clonového čísla \"N\" a expozičního času \"t\" (v sekundách) pomocí vzorce\n\nTermíny „přeexponování“ a „podexponování“ se používají k charakterizování výchylek od optimální expozice, ať již směrem nahoru či dolů. Film, jenž byl světlu vystaven delší než optimální dobu, je často zahlcen uvolněným stříbrem v jasných oblastech expozice, což vede ke ztrátě kontrastu a ostrosti a zvýšení zrnitosti. Na druhé straně, podexpozice vytváří mělké negativy, stav, při kterém není uvolněno dostatečné množství kovového stříbra, které by zpřesnilo vykreslení tmavých a zastíněných ploch.\n\nExpozice přizpůsobená pro stinná místa na filmech s úzkou expoziční tolerancí pravděpodobně skončí přeexponováním jasnějších částí. Čím širší má film expoziční toleranci, tím větší je jeho schopnost poskytnout uspokojivé snímky navzdory přeexponování nebo podexponování. Filmy, z nichž jsou dělány negativy, ať již barevné či černobílé, nabízejí většinou dostatečnou šířku expozice, v níž se fotograf může dopustit určité odchylky od optimální hodnoty. Inverzní film, z něhož se dělají diapozitivy, má expoziční toleranci obvykle menší.\nSnímky předchozí kapitoly ukazují důležitý parametr - expoziční pružnost snímku (filmu, snímače), která vyjadřuje možnost a kvalitu zachycení částí snímku s různou intenzitou osvětlení, s vysokými kontrasty.\n\nU filmů je zejména úměrná citlivosti, kdy velké kontrasty lépe zobrazují citlivější filmy, takže je vhodné je používat z tohoto důvodu i při silném, avšak jednostranném osvětlení, např. na slunci. Tím dosáhneme vykreslení jak přímo silně nasvícených ploch i zastíněných, byť za cenu mírného snížení rozlišení.\n\nU snímačů digitálních fotopřístrojů nebývá expoziční pružnost tak vysoká a nahrazuje se zpracováním (přepočítáním) dvou ihned po sobě následujících snímků s různou expozicí do jednoho výsledného snímku.\n\n\n\n"}
{"id": "61804", "url": "https://cs.wikipedia.org/wiki?curid=61804", "title": "Expozice", "text": "Expozice\n\nExpozice má více významů:\n"}
{"id": "61806", "url": "https://cs.wikipedia.org/wiki?curid=61806", "title": "Alexandrovův soubor písní a tanců", "text": "Alexandrovův soubor písní a tanců\n\nAlexandrovův soubor písní a tanců, plným současným oficiálním názvem Akademický soubor písní a tanců Ruské armády A. V. Alexandrova (rusky Академический ансамбль песни и пляски Российской Армии имени А. В. Александрова), více však známý jako Alexandrovci, je pěvecký a taneční soubor, který byl oficiálním armádním uměleckým souborem Rudé armády bývalého Sovětského svazu (nyní Ruské armády Ruské federace). Jeho členové jsou výhradně muži, vybíraní ve velmi přísných konkursech. Jejich představení se skládají jak z ruských národních či zlidovělých písní (např. \"Kaťuša\" a \"Kalinka\"), tak církevních skladeb (např. \"Ave Maria\"), ale provozují i moderní hudbu. Po rozpadu Sovětského svazu vystupovali mj. před církevními hodnostáři jak v Rusku, tak v zahraničí, dokonce i před papežem Janem Pavlem II. Zpívali také na koncertech se známou finskou hudební skupinou Leningrad Cowboys.\n\nNa rozdíl od mnoha jiných souborů je jejich obvykle čtyřhlasý zpěv založen více na basových a barytonových hlasech než na tenorech. Tenor se většinou při jejich vystoupeních vůbec neprosadí.\n\nSoubor oficiálně zahájil svoji činnost vystoupením v Ústředním domě Rudé armády v Moskvě 12. října 1928 pod názvem Soubor rudoarmějské písně (\"Ансамбль красноармейской песни\"). Na počátku měl jen dvanáct členů – osm zpěváků, dva tanečníky, jednoho harmonikáře a jednoho recitátora – a vedl jej pozdější národní umělec SSSR Alexandr Vasiljevič Alexandrov, tehdy mladý profesor hudby z Moskevské konzervatoře. Soubor se později rozrostl až k zhruba dvěma stovkám členů. V průběhu 2. světové války se rozdělil na čtyři skupiny, které uskutečnily při odjezdech vojáků na frontu i přímo na frontách a v nemocnicích přes 1 500 vystoupení.\n\nNadšeného přijetí se Alexandrovcům dostalo v neděli 24. dubna 1955, když přijeli vlakem do Košic k oslavám desátého výročí osvobození Československa Sovětskou armádou. Na stanicích, kudy vlak projížděl, je vítali zaměstnanci ČSD, obyvatelé přilehlých obcí i mládež.\n\nV roce 1946 se po smrti zakladatele jeho jméno dostalo i oficiálně do názvu souboru. Jeho vedení převzal po svém otci Boris Alexandrovič Alexandrov. Se souborem vystupoval po celém světě až do roku 1986, kdy odešel v hodnosti generálmajora do důchodu. Po něm vedení Alexandrovců převzal v roce 1994 jako umělecký vedoucí a dirigent nejprve Viktor Alexejevič Fjodorov, kterého po jeho smrti v roce 2002 nahradil současný hlavní dirigent Vjačeslav Korobko. Provozním ředitelem souboru je Viktor Kadinov, hlavním sbormistrem Jurij Uchov.\n\nV roce 2007 byl založen pěvecký soubor Mladí Alexandrovci, který měl své první vystoupení na zimním stadionu v Jihlavě 13. června 2009.\n\n25. prosince 2016 ráno se po mezipřistání v Soči zřítilo do Černého moře několik kilometrů od břehu ruské letadlo Tu-154 na trase z Moskvy na ruskou vojenskou základnu v syrské Latákii s 92 lidmi na palubě, z čehož 64 cestujících byli členové pěvecké části sboru. Leteckou havárii pravděpodobně nikdo z letadla nepřežil. Až na tři sólisty, Vadima Anaňjeva, Valerije Gavvu a Borise Ďjakova, kteří se zbytkem složení necestovali, pěvecká část sboru Alexandrovců (nejvýznamnější spolu s orchestrální) tragédií zanikla.\n\nSoubor v době letecké tragédie měl 186 členů včetně devíti sólistů a 64 zpěváků mužského sboru, 38 členů orchestru a 35 tanečníků a tanečnic.\n\nČást zahynuvších umělců byla dne 16. ledna 2017 pohřbena s vojenskými poctami na Federálním vojenském pamětním hřbitově v Moskvě.\n\n"}
{"id": "61808", "url": "https://cs.wikipedia.org/wiki?curid=61808", "title": "FHSS", "text": "FHSS\n\nFHSS (Frequency Hopping Spread Spectrum) je jedna z metod přenosu v rozprostřeném spektru. Její princip spočívá v přeskakování mezi několika frekvencemi při přenosu bitu nebo bitů. Existují 2 verze:\n\n\nFyzická vrstva FHSS je zkratka z oboru počítačových sítí a má k dispozici 22 modelů (skokové sekvence), definováno 79 kanálů v okolí frekvence 2,4 GHz. Každý z těchto kanálů zabírá šířku pásma 1 MHz a „přeskakuje“ minimálně 2,5krát za sekundu (ve Spojených státech), typicky 20krát. Datová zpráva je tak vysílána pomocí mnoha nosných frekvencí tzv. „hops“. Vysoké spolehlivosti je dosaženo díky tomu, že nepotvrzené tj. chybně přenesené rámce jsou znovu přenášeny s jinou nosnou frekvencí tj. v dalším hopu. Umístění více systémů v jednom místě je umožněno použitím různých sekvencí v každém systému.\n\nFHSS umožňuje koexistenci více systémů (System Collocation) v jedné lokalitě. Teoreticky až 26, prakticky přibližně 15. FHSS má menší problémy s vícecestným šířením signálů. DSSS pracuje s vyšší modulační frekvencí, tím pádem s kratšími symboly a je tak více citlivý na různá zpoždění přijímaných signálů.\n\nFHSS má definovaný vlastní inicializační sekvenci bitů (hlavičku – header), aby přijímač byl schopen rozpoznat použitý modulační formát a očekávanou délku datového řetězce. Tyto hlavičky jsou vždy přenášeny na rychlosti 1,6 Mb/s a obsahují pole, na základě kterého následná rychlost přenosu dat může být zvýšena na 3,2 Mb/s. Tuto technologii typicky používá izraelský Breezcom (zařízení breeznet).\n"}
{"id": "61811", "url": "https://cs.wikipedia.org/wiki?curid=61811", "title": "Wilsonova věta", "text": "Wilsonova věta\n\nWilsonova věta (pojmenovaná po Johnu Wilsonovi) je matematická věta, která zní:\n\nMohou nastat tři případy:\n\n"}
{"id": "61813", "url": "https://cs.wikipedia.org/wiki?curid=61813", "title": "Delivered ex Quay", "text": "Delivered ex Quay\n\nDelivered ex Quay (zkratka DEQ, česky pak s dodáním z nábřeží) je mezinárodní doložka Incoterms.\n\nPodle doložky DEQ je povinností prodávajícího dát zboží odbavené pro dovoz k dispozici kupujícímu až na nábřeží v ujednaném přístavu určení. Předáním zboží na tomto místě také kupující přebírá rizika spojená s další dopravou do cíle určení. Prodávající nese odpovědnost za dodání zboží až do ujednaného místa, jeho povinností je i obstarat dovozní povolení, nést veškeré výlohy související s celním projednáním, dovozními daněmi a dávkami. Také musí zařídit kupujícímu pořízení dokladů k převzetí zboží a jeho dopravě z nábřeží. Pokud si oba přejí, aby celní formality pro dovoz zajistil kupující, namísto prodávajícího musí být slova \"clo placeno\" nahrazena slovy \"clo neplaceno\"; doložka má tak dvě varianty. \n"}
{"id": "61823", "url": "https://cs.wikipedia.org/wiki?curid=61823", "title": "Leningrad Cowboys", "text": "Leningrad Cowboys\n\nLeningrad Cowboys je finská hudební skupina založená na konci osmdesátých let. Skupina hraje rockovou hudbu, ovšem ve zvláštním provedení. Je známá i společnými koncerty s Alexandrovci.\n\nSkupina se proslavila nejen svou více méně humornou hudbou, ale i svými nápadnými účesy a extrémně špičatými botami. Skupina byla původně založena jako nouzové východisko pro jinou finskou skupinu Sleepy Sleepers, která pod tímto jménem chtěla publikovat poněkud neseriózní humorné skladby. Po založení však došlo k růstu obliby a skupina se musela podřídit nově nabyté oblibě.\n\nV současné době skupina sestává z 11 kovbojů a dvou \"leningradských dam\". Jejich muzika je ovlivněna polkou a progresivním rockem a věnuje se tématům jako vodka, traktory, rakety, ruskému folklóru, rock and rollovým baladám a předělávkám písní skupin Beatles, Led Zeppelin a Lynyrd Skynyrd. Podstatnou součástí jejich vystoupení je humor. S kvalitou hudební produkce je to ale horší, což však jejich popularitě nikdy neškodilo.\n\nSkupina Leningrad Cowboys se podílela svými výstupy v celkem třech filmech finského režiséra Akiho Kaurismäkiho:\n\nLeningrad Cowboys jsou také díky helsinské restauraci Zetor, kde občas paří, spojeni s traktory stejné značky.\n\nV Praze vystupovali v roce 2004 v rámci akce United Islands of Prague pořádané při příležitosti vstupu České republiky do EU.\n\n\n"}
{"id": "61825", "url": "https://cs.wikipedia.org/wiki?curid=61825", "title": "Müller Thurgau", "text": "Müller Thurgau\n\nMüller Thurgau (zkratka MT) je moštová odrůda révy vinné (\"Vitis vinifera\"), určená k výrobě bílých vín, kterou vyšlechtil Prof. Herrmann Müller, původem ze švýcarského kantonu Thurgau, v roce 1882 křížením odrůd \"Ryzlink rýnský\" a \"Madlenka královská\" (\"Madeleine Royale\").\n\nRéva vinná (\"Vitis vinifera\") odrůda \"Müller Thurgau\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný s poměrně tenkými, polovzpřímenými až vodorovnými letorosty. Včelka je bělavá, ochlupená, okraje jsou intenzívně červené. Internodia a nodia jsou zelená s hnědavě červenými pruhy, lysá, pupeny jsou velmi slabě pigmentované antokyaniny. Vrcholky letorostů jsou otevřené, světle zelené až žlutavé s načervenalým až bronzově hnědým nádechem, průměrně a stejnoměrně pigmentované antokyaniny, středně silně bíle vlnatě ochmýřené. Mladé lístky jsou žlutavé, bez pigmentace antokyaniny, slabě, pavučinovitě ochmýřené. Jednoleté réví je světle žlutavě hnědé, po délce tmavohnědě rýhované, eliptického průřezu. Zimní pupeny jsou středně velké až velké, široké.\n\nList je velký, neurčitě zvlněný, tvar čepele okrouhlý až pětiúhelníkový, pětilaločnatý nebo sedmilaločnatý s hlubokými horními bočními výkroji, které jsou překryté a mají oblé dno. Vrchní strana čepele listu je tmavě zelená, slabě puchýřnatá, spodní hladká až slabě ochmýřená, zoubkování na okraji listu je poměrně výrazné, žilnatina listu v oblasti napojení řapíku je velmi slabě pigmentovaná antokyaniny, řapík listu je středně dlouhý, stejně dlouhý, jako medián listu, načervenalý, řapíkový výkroj je lyrovitý, lehce překrytý se zaostřeným eliptickým průsvitem, někdy je ohraničený žilkami. Listy se na podzim barví tmavě žlutě.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké (12-16 x 10-15 mm, 1,6-1,8 g), okrouhlé až krátce eliptické bobule nestejné velikosti. Slupka je středně silná, průměrně ojíněná, barva žlutozelená, při plném vyzrání zlatožlutá. Dužina je zpočátku křupavá, při přezrání měkká, řídká a šťavnatá, nezbarvená, jemně muškátové chuti, s 2-3 semeny. Stopečky bobulí jsou středně dlouhé, lehce oddělitelné. Semeno je hruškovité, středně velké, zobáček je krátký. Hrozen je středně velký (12-15 x 8-11 cm, 126 g), kuželovitý, středně hustý, s křidélky, s krátkou, slabě lignifikovanou stopkou.\n\n\"Müller Thurgau\" je středně pozdní moštová odrůda vinné révy (\"Vitis vinifera\"). Odrůdu vyšlechtil Prof. Herrmann Müller, původem ze švýcarského kantonu Thurgau, v roce 1882 ve Výzkumném a šlechtitelském ústavu v Geisenheimu v Německu, kde tehdy vyučoval botaniku. Zde v rámci své šlechtitelské činnosti vypěstoval asi 150 semenáčů, které s sebou později přinesl do Wädenswilu ve Švýcarsku, kam se přestěhoval. Tam v roce 1891 zaujal jeho technika H. Schellenberga semenáč č. 58, který, byl dále selektován a stal se základem odrůdy.\n\nŠvýcarské synonymum odrůdy je \"Riesling-Silvaner\", dlouho se totiž předpokládalo, že jde o křížení odrůd \"Ryzlink rýnský\" a \"Sylvánské zelené\", tedy \"Silvaner\". Například i v Německu a ve Slovinsku používané synonymum \"Rivaner\" se opírá o tuto domněnku.\n\nPozději, po dvou předchozích, také mylných verzích, které určovaly za rodičovské odrůdy \"Ryzlink rýnský\" klon Gm 88 x \"Ryzlink rýnský\" klon Gm 64 (1994), respektive \"Ryzlink rýnský\" x \"Chasselas de Courtiller\" (1997), dokázal kolektiv pracovníků IfR Geilweilerhof v Siebeldingenu (Německo, 2000) genovou analýzou, že se ve skutečnosti jedná o křížení odrůd \"Ryzlink rýnský\" a \"Madlenka královská\" (\"Madeleine Royale\").\n\nOdrůda MT se rozšířila po všech severnějších vinařských oblastech Evropy, ale i do zámoří. Tradičními oblastmi pěstování jsou Německo, kde se roku 2007 pěstovala na 13.824 hektarech (13,7 % plochy vinic), Rakousko, kde bylo vysazeno 5.236 hektarů (7,8 % plochy vinic), Švýcarsko, Maďarsko (8.000 ha), dále je pěstována například ve Francii (součást AOC Moselle, 7 klonů, ale roku 2008 pouze 5 ha), Belgii, Nizozemsku, v Dánsku, Lucembursku apod., celosvětově roku 2007 na cca 42.000 hektarech. Jednoznačně se tak jedná o nejúspěšnější novokřížení. V Německu je registrován i tetraploidní klon, zapsaný v katalogu odrůd VIVC jako samostatná odrůda.\n\nDo Státní odrůdové knihy České republiky byla odrůda zapsána v roce 1941. Je registrována i na Slovensku, kde roku 2004 tvořila 8,64 % plochy vinic. V ČR se pěstuje ve všech podoblastech obou vinařských oblastí a tvořila roku 2004 11,2 % veškeré plochy vinohradů (roku 1994 to bylo 18 %, roku 2010 již 10 %). Průměrné stáří vinic této odrůdy v ČR činilo v roce 2010 asi 26 let. Nejhojnější je v oblasti Čechy a v moravských podoblastech Slovácká a Znojemská. Udržovateli odrůdy v ČR jsou Ampelos-Šlechtitelská stanice vinařská Znojmo, Alois Tománek, Šlechtitelská stanice vinařská Polešovice, ŠSV Velké Pavlovice, VÚRV Praha-Ruzyně a Výzkumná stanice vinařská Karlštejn.\n\nNázev odrůdy je kombinací příjmení šlechtitele a názvu švýcarského kantonu, ze kterého šlechtitel pocházel. Většina synonym je kombinací původně předpokládaných rodičovských odrůd. Další, lokálně používaná synonyma odrůdy jsou : \"Мюллер-Тургау, Мюллер, Мюллерка, Мюллерово, Риванер, Ризванец\" (vše Rusko), \"Miler Turgau, Müller, M. Tourgau, Müllerka, Müllerovo\" (Slovensko), \"Müller Thurgeau\" (Chile), \"Rivaner\" (Rakousko, Německo, Slovinsko), \"Riesling-Sylvaner\" (Rakousko, Švýcarsko, Lucembursko), \"Riesling × Sylvaner\" (Švýcarsko), \"Rizlingszilvani\" (Itálie), \"Rizvanac Bijeli, Rizvanec\" (Chorvatsko, Slovinsko), \"Rizvaner\".\n\nOdolnost dřeva a pupenů proti zimním mrazům je střední až slabá, podle zatížení keře násadou, snáší mrazy do -15 až -18 °C. Dřevo po mrazech však velmi dobře a rychle regeneruje. Vyzrání dřeva závisí i na příjmu draslíku z půdy. Plodnost dřeva je 90 %, průměrný počet hroznů na výhon 1,4-1,8. Pro velké tvary je vhodné používat podnože K 5BB, 125 AA, pro střední vedení T 5C a pro nižší tvary a pro nebezpečí žloutenky SO-4. Pěstuje se na středním i vysokém vedení se zatížením 6-8 oček na 1 m2. Řez se provádí na tři kratší tažně se zásobními čípky. Plodnost odrůdy je vysoká a pravidelná výnosy se pohybují mezi 10 až 16 t/ha, ale při neredukované sklizni někdy až 20 t/ha, při redukované sklizni je průměrná cukernatost 17-20 °NM a acidita 6-8 g/l. Ranost zrání, plastičnost a pravidelné výnosy byly důvodem rychlého rozšíření pěstování této odrůdy.\n\nVegetační cyklus odrůdy trvá 139 dní při sumě aktivních teplot (SAT) 2780 °C. Doba rašení oček i kvetení je středně raná, odrůda kvete ve 2. dekádě června, nemá sklon ke sprchávání. Zaměká v první polovině srpna a sklízí se po polovině září.\n\nMT je citlivý na plíseň révovou (\"Plasmopara viticola\") a padlí révové (\"Uncinula necator\"). Při deštivém počasí v době dozrávání jsou hrozny napadány plísní šedou (\"Botrytis cinerea\"). Trpí také černou skvrnitostí (\"Phomopsis viticola\"). Méně je náchylný na virózy, citlivý je na obaleče, hlavně první generace.\n\nNa polohu má odrůda nároky nízké, dá se pěstovat i v okrajových oblastech. Na půdy jsou nároky vyšší, nesnáší půdy propustné, písčité, kamenité, bez větších příměsi jílnatých částic, suché. Nejvhodnější jsou půdy hluboké, dobře snáší i půdy těžší a vápenité půdy. Nejlépe mu vyhovují hlubší, záhřevné a živné půdy.\n\nPři velkých sklizních, které se dají snadno docílit, je víno řídké a nahořklé. Správně zvládnutou technologií by se mělo vytvořit víno, které je nejlépe pít jako mladé, svěží a pobízející k popíjení díky nižšímu obsahu alkoholu. Současně by mělo mít k ostatním látkám přiměřený obsah kyselin, s užšími tóny muškátově ovocných vůní a s hladkým odchodem, který vyvolává dojem šťavnatosti a pobízí k dalšímu doušku. Pro udržení svěžesti a aroma vína je vhodné kvašení v chladnějších podmínkách (15-18 °C). V dobrých ročnících, při vysoké cukernatosti, je třeba dávat pozor na obsah kyselin, příliš nízký obsah v bobulích se negativně projeví na kvalitě vína. Bohužel se konzumenti stále setkávají i s víny širokými, plochými, málo aromatickými či s hořkou dochutí, což vše je výsledkem popření základních technologických poznatků o této odrůdě. Takto vyráběná vína zatlačila tuto jinak cennou odrůdu do pozadí. Naštěstí se již opět blýská na lepší časy a lze se setkat i s víny vynikajícími.\n\nTypické odrůdové víno by mělo mít světlou barvu se zelenožlutým odstínem, muškátovou vůni s ovocnými odstíny (kopřivově-broskvovými) a svěží chuť s nižší aciditou. Ve vůni a chuti můžeme hledat travnaté tóny, citrusové plody, muškát, angrešt, černý rybíz, broskev, grapefruit. Víno se obvykle déle nearchivuje, výjimkou jsou reduktivně školené přívlastky. Víno MT je rovněž vhodné do různých cuvée, zvláště s pozdně zrajícími odrůdami, které mívají nadměrný obsah kyselin. Spolu s \"Ryzlinkem vlašským\" a \"Veltlínským zeleným\" tvoří „Müllerka“ základ našich známkových vín.\nVína odrůdy MT jsou vína ke každodennímu pití k prosté stravě a při společenské zábavě. Hodí se k předkrmům, zeleninovým polévkám, k rybě nebo k bílým měkkým sýrům. Vyzrálé hrozny MT jsou vhodné i k přímé konzumaci, jsou příjemné, jemně muškátové chuti.\n\n\n\n"}
{"id": "61837", "url": "https://cs.wikipedia.org/wiki?curid=61837", "title": "RSA", "text": "RSA\n\nRSA (iniciály autorů Rivest, Shamir, Adleman) je šifra s veřejným klíčem, jedná se o první algoritmus, který je vhodný jak pro podepisování, tak šifrování. Používá se i dnes, přičemž při dostatečné délce klíče je považován za bezpečný.\n\nBezpečnost RSA je postavena na předpokladu, že rozložit velké číslo na součin prvočísel (faktorizace) je velmi obtížná úloha. Z čísla formula_1 je tedy v rozumném čase prakticky nemožné zjistit činitele formula_2 a formula_3, neboť není znám žádný algoritmus faktorizace, který by pracoval v polynomiálním čase vůči velikosti binárního zápisu čísla formula_4. Naproti tomu násobení dvou velkých čísel je elementární úloha.\n\nAlice a Bob chtějí komunikovat prostřednictvím otevřeného (nezabezpečeného) kanálu a Bob by chtěl Alici poslat soukromou zprávu.\n\nNejprve si bude Alice muset vyrobit pár veřejného a soukromého klíče:\n\nVeřejným klíčem je dvojice formula_18, přičemž formula_4 se označuje jako \"modul\", formula_9 jako \"šifrovací\" či \"veřejný exponent\". Soukromým klíčem je dvojice formula_21, kde formula_12 se označuje jako \"dešifrovací\" či \"soukromý exponent\". V praxi se klíče uchovávají v mírně upravené formě, která umožňuje rychlejší zpracování. Veřejný klíč poté Alice uveřejní, respektive zcela otevřeně pošle Bobovi. Soukromý klíč naopak uchová v tajnosti.\n\nV bodě 5 je použit rozšířený Eukleidův algoritmus na formula_9 a formula_24, čímž nalezneme formula_12 a formula_26 do rovnice formula_27.\n\nBob nyní chce Alici zaslat zprávu formula_28. Tuto zprávu převede nějakým dohodnutým postupem na číslo formula_29 (formula_30). Šifrovým textem odpovídajícím této zprávě pak je číslo\n\nTento šifrový text poté zašle nezabezpečeným kanálem Alici.\n\nAlice od Boba získá šifrovaný text formula_26. Původní zprávu formula_29 získá následujícím výpočtem:\n\nFakt, že je výsledek tohoto výpočtu původní zprávou, je důsledek následující rovnosti:\nA jelikož formula_36 a formula_37, díky malé Fermatově větě platí, že\na zároveň\nJelikož formula_2 a formula_3 jsou různá prvočísla, pomocí čínské věty o zbytcích je dáno\nTudíž\n\nHodnoty formula_44 ani formula_45 se při dešifrování nepočítají, slouží pouze pro důkaz správnosti dešifrování spolu s čínskou větou o zbytcích. Kongruence platí i pro formula_46 a formula_47.\n\nV tomto příkladu jsou pro jednoduchost použita extrémně malá čísla, v praxi se používají o mnoho řádů větší.\n\nPro zašifrování zprávy 123 probíhá výpočet:\n\nPro dešifrování pak:\n\n\nAby se předešlo problémům, tak se v praktické implementaci RSA používají nějaké strukturované náhodné posunutí hodnoty formula_29 než je zašifrována. Toto posunutí zaručuje, že formula_29 nebude spadat do rozsahu nebezpečných původních textů, a že se daná zpráva po posunutí zašifruje do různých možných zašifrovaných textů.\n\nStandardy jako PKCS#1 byly pečlivě navrženy, aby bezpečně posunuly zprávu před RSA zašifrováním. Protože tato schémata posunují nezašifrovaný text formula_29 nějakým množstvím přidaných bitů, velikost neposunuté zprávy formula_28 musí být o tolik menší. Schémata pro RSA posunutí musí být pečlivě navržena, aby zabránila sofistikovaným útokům, které by mohly být založené na předvídatelné struktuře zprávy. Rané verze standardu PKCS#1 (do verze 1.5) užívaly konstrukci, která vypadala jako sémanticky bezpečná, ale na Eurokriptu 2000 Coron et al. ukázal, že pro některé typy zpráv toto doplnění neposkytuje dostatečnou úroveň zabezpečení. Navíc na Crypto 1998 Bleichenbacher ukázal, že tato verze je náchylná k praktickému adaptivnímu útoku se znalostí vybraných otevřených textů. Pozdější verze používají Optimal Asymmetric Encryption Padding (OAEP), aby předešly tomuto typu útoku. Z toho důvodu by OAEP mělo být použito ve všech nových aplikacích a PKCS#1 v1.5 doplňování by mělo být nahrazeno kdekoli je to možné. PKCS#1 standard také obsahuje schémata navržená tak, aby poskytovala dodatečnou bezpečnost pro RSA podpisy.\n\nHledání velkých prvočísel formula_2 a formula_3 se provádí testováním náhodných čísel správné velikosti pomocí Testů prvočíselnosti (např. Millerův-Rabinův), které rychle eliminují prakticky všechna neprvočísla.\n\nČísla formula_2 a formula_3 by neměla být „příliš blízko“, jinak je Fermatova faktorizace pro formula_4 úspěšná, pokud formula_88, například je méně než formula_89 (což i pro malé 1024-bitové hodnoty formula_4 je formula_91) řešení pro formula_2 a formula_3 je triviální. Navíc, pokud formula_94 nebo formula_95 jsou násobky pouze malých prvočísel, formula_4 může být rychle rozloženo Pollardovým formula_94 algoritmem, a tyto hodnoty formula_2 nebo formula_3 by tedy neměly být použity. Nejsou známy žádné útoky proti malé hodnotě veřejného exponentu jako např. formula_58, pokud je použito správné doplnění. Ale pokud doplnění použito není nebo je špatně implementováno, malý veřejný exponent způsobuje větší riziko. Běžně používaná hodnota formula_9 je 65537, což je považováno za kompromis mezi ochranou proti potenciálnímu útoku proti malému exponentu a efektivitou šifrování (nebo podpisu).\n\nAlgoritmus RSA lze snadno využít pro digitální podpis. Základním principem takového využití je „opačné“ použití šifry – pokud Alice chce poslat Bobovi podepsanou zprávu, připojí k ní číslo získané „dešifrováním“ haše své zprávy pomocí svého soukromého klíče. Bob poté jakoby zpětně „zašifruje“ tento podpis pomocí Alicina veřejného klíče a porovná výsledek s hašem zprávy. Pokud zpráva nebyla změněna, vyjde stejná hodnota, neboť algoritmus je z hlediska šifrování i dešifrování symetrický (lze zaměnit formula_9 a formula_12). Jelikož jediný, kdo zná tajný klíč Alice, je Alice, je tím zaručeno, že ho zašifrovala Alice.\n\n\n\n"}
{"id": "61852", "url": "https://cs.wikipedia.org/wiki?curid=61852", "title": "Pulitzerova cena", "text": "Pulitzerova cena\n\nPulitzerova cena je každoročně udělované prestižní americké žurnalistické a umělecké ocenění.\n\nJejím zakladatelem je americký novinář maďarského původu Joseph Pulitzer. Cena je udělována od roku 1917 a v současné době obsahuje 21 kategorií. Ve dvaceti kategoriích získává laureát odměnu 10 000 dolarů. V kategorii veřejné služby obdrží zlatou medaili. Od počátku je tato cena udělována za žurnalistiku a literaturu, přičemž od roku 1943 se tato cena rozšířila i do oblasti hudební tvorby. Cenu uděluje Kolumbijská univerzita v New Yorku.\n\nCena za beletrii je udělována americkým prozaikům (dramatu je vyhrazena vlastní kategorie) a oceněné dílo by se mělo převážně zabývat životem v USA.\n\n\n\n\n\n\n\n\n\n\n\n\nSoučástí Pulitzerovy ceny jsou fotografická ocenění, které se udělují za významný přínos v černobílé nebo barevné fotografii. Od roku 1969 byla jediná kategorie – Pulitzer Prize for Photography – rozdělena na spot news (od roku 2000 breaking news) a feature photography. Pulitzerova komise s oceněním vydává také oficiální zprávu vysvětlující důvody pro udělení.\n\n"}
{"id": "61855", "url": "https://cs.wikipedia.org/wiki?curid=61855", "title": "Okres Čadca", "text": "Okres Čadca\n\nOkres Čadca je jedním z okresů Slovenska. Leží v Žilinském kraji, v jeho severní části. Na severu hraničí s Českou republikou a Polskem, na jihu s okresy Bytča, Žilina, Kysucké Nové Mesto, Dolný Kubín a Námestovo. Okres spadá do historického regionu Kysuce.\n"}
{"id": "61863", "url": "https://cs.wikipedia.org/wiki?curid=61863", "title": "Protipovodňová hráz", "text": "Protipovodňová hráz\n\nProtipovodňová hráz je uměle vytvořená překážka, která ma za úkol odklonit či usměrnit rozvodněnou řeku nebo jiný vodní tok nebo vodní plochu.\n\nTradičním typem protipovodňové hráze je protipovodňový val, tedy zvýšený pás terénu zpravidla po délce vodního toku nebo kolem chráněného objektu v jeho blízkosti. Zpravidla je základ hráze tvořen zeminou, případně i štěrkem nebo velkými kameny. V místech, kde lze očekávat silnější proud vody, a ve městech se budují betonové či zděné hráze nebo nábřeží.\n\nJako improvizovaných mobilních hrází se tradičně používá zejména bariér z pytlů plněných pískem. (Podobného prostředku se používá ve válečných oblastech jako ochrany před ostřelováním.)\n\nProtipovodňový vak je gumový nafukovací pás, který se před povodní položí do ochranné linie a napustí vodou. Před dobudováním definitivních ochranných opatření v pražském Karlíně byl dočasně v pohotovosti gumový vak, který by v případě ohrožení byl položen po linii bývalé Rakouské severozápadní dráhy a mohl by zmírnit následky slabší povodně.\n\nV moderní době se ve funkci protipovodňové hráze používají, zejména v zastavěných oblastech, také mobilní protipovodňové zábrany. Vyrábějí se například z lehkých, ale pevných slitin hliníku a v případě povodňového ohrožení se instalují do předem připravených úchytů. Mobilní zábrany se dají postavit řádově za několik hodin. Skládají se z prefabrikovaných dílů, které se usazují na speciální drážku připravenou například v povrchu komunikace nebo na koruně protipovodňové zdi. Její stabilitu zajišťují podpůrné sloupy, které zvyšují schopnost odolání většímu tlaku vody. Výška zábrany závisí na okolnostech a potřebách jednotlivých oblastí. V podchodech či podjezdech nebo v místech přerušení protipovodňových zdí. Mobilní zábrany se osvědčily například při povodních v roce 2006, kdy chránily část Prahy, v roce 2002 naopak pro nedostatečnou výšku na několika místech zaplavení nezabránily.\n\n"}
{"id": "61867", "url": "https://cs.wikipedia.org/wiki?curid=61867", "title": "Cestování v čase", "text": "Cestování v čase\n\nCestování v čase je teoretická koncepce, kdy se cestovatel pohybuje do minulosti či do budoucnosti, většinou za pomoci nějakého stroje času. Úvaha se ovšem omezuje na fyzikální možnosti pohybu hmotného tělesa, kdežto životních podmínek pro živý organismus \"cestovatele\" si nevšímá.\n\nJiž od počátku vědy si mnoho lidí klade otázku, zda může cestovat do minulosti a změnit ji, či cestovat do budoucnosti a vyhnout se jejím následkům. Přestože až do začátku 20. století bylo cestování v čase považováno za nemožné, fyzik Albert Einstein pomocí speciální teorie relativity ukázal, že do budoucnosti v jistém smyslu cestovat lze. Podle této teorie, pokud se jakékoliv těleso přiblíží rychlosti světla, čas se pro něj z hlediska ostatních zpomalí, takže vlastně cestuje do budoucnosti. Stejného efektu lze dle obecné teorie relativity dosáhnout pobytem v silném gravitačním poli, například poblíž černé díry. Nicméně žádný z těchto způsobů neumožňuje se vrátit do výchozí doby, cesta je jednosměrná.\n\nCestování do minulosti je teoreticky mnohem složitější a i názory odborníků na moderní fyziku se liší. Příznivci poukazují např. na to, že v obecné teorii relativity existují taková řešení Einsteinových rovnic, která cestování časem zpět přímo umožňují (např. při přiblížení dvou kosmických strun, analytické prodloužení prostoročasu Kerrovy černé díry nebo některé typy červích děr). Takové časoprostory jsou typické možností výskytu částic s uzavřenou světočárou, které se věčně pohybují v časové smyčce. Pohybové rovnice pak zůstávají konzistentní i v systémech s uměle zavedeným strojem času. (Tzv. \"Novikovův princip konzistentní historie\".)\n\nPřestože řešení Einsteinových rovnic obsahující stroje času existují, mnoho předních fyziků se domnívá, že nemají fyzikální platnost. Stephen Hawking např. zformuloval \"hypotézu ochrany chronologie\", podle které časoprostory obsahující částice s uzavřenou světočarou (a tedy i stroje času) nemohou vzniknout. Jedním z argumentů proti jejich vzniku je, že kvantová pole mají v blízkosti časových smyček tendenci divergovat v důsledku toho, že virtuální částice mohou procházet časovou smyčkou v nulovém čase. Ani zde však nepanuje shoda. Často se rovněž argumentuje tím, že stroje času v kvantové mechanice obecně vedou ke ztrátě unitarity. Jsou ovšem známy i modely, které tento problém nemají, takže není jasné, zda je to problém některých metod výpočtu, nebo zda jde o obecnou vlastnost.\n\nProblematickou zůstává i otázka vytvoření stroje času – většina řešení obsahující stroj času totiž obsahuje nějaký druh exotické hmoty – buďto hmotu se zápornou celkovou energií (většina červích děr), nebo topologický defekt (v případě kosmických strun). Navíc je většinou k sestrojení takového stroje času třeba manipulace s množstvím hmoty alespoň srovnatelným s hmotou Slunce.\n\nPokud by bylo cestování časem přesto možné, musí se nějakým způsobem vypořádat s problémem zachování kauzality a možností existence časových paradoxů, které by vyplynuly z jejího porušení. Pokud bychom se chtěli vracet v jiném čase například do téhož místa na zemském povrchu, museli bychom brát v potaz také všechny pohyby, které zemský povrch vykonává v rámci celého vesmíru, relativní umístění jakéhokoliv bodu na Zeměkouli se totiž neustále velmi rychle mění a to mnoha složenými nelineárními pohyby nebeských těles současně – šlo by tedy o složité cestování v časoprostoru. Navíc samotná Zeměkoule se také neustále mění, pozemské kontinenty se nejen pohybují vertikálně i horizontálně, ale vznikají i zanikají. Tentýž bod na zemském povrchu před milióny let vypadal pravděpodobně zcela jinak než dnes a bude vypadat zcela jinak i za milióny let v daleké budoucnosti.\n\nVědci z australské Queensland University nasimulovali cestování fotonů v čase zpět, kdy se jednotlivé fotony dostávají do interakce se svojí starší verzí.\n\nČasový paradox je jev, kdy cestování do minulosti přímo vede k situaci, která je proti logice nebo proti fyzikálním zákonům, které jsou považovány za obecně platné. Například by případný pozorovatel mohl pomocí cesty časem do minulosti zabránit tomu, aby do ní odcestoval, a vytvořil tak situaci, která nemá řešení; stav kdy \"reakce\" zruší \"akci\". Pro podrobnosti vizte heslo paradox zabití předka. Jedním možným rozřešením tohoto paradoxu je, že existuje fyzikální zákon zabraňující vzniku paradoxu. Tj. pokud budeme v minulosti, není dle přírodních zákonů možné např. zabít svého předka.\n\nNěkdy se poukazuje na fakt, že kdyby bylo možno cestovat dle klasických představ do minulosti, měli bychom kolem sebe pozorovat návštěvníky z budoucnosti, což se neděje. To může signalizovat, že lidstvo do minulosti nikdy cestovat nebude, nebo že lze vytvořit jen takové stroje času, které umožní návrat nejvýše do okamžiku jejich sestrojení. Takovým strojem času by pak byla naše současnost nepřístupná.\n\nJiný paradox, se kterým přišel I. D. Novikov, se týká makroskopických objektů uzavřených v časové smyčce. (Například prsten, který jsem dostal od své babičky a později se s ním vrátím do minulosti, kde jí ho předám, aby mi ho mohla dát.) Problémem je, že entropie takového objektu musí podél jeho dráhy alespoň nějaký čas znatelně klesat, což se zdá být proti druhému zákonu termodynamiky. Ve skutečnosti je podobný problém spojený už se samotnou myšlenkou historie, která je konzistentní sama se sebou.\n\nPoměrně známý je rovněž „paradox“ teorie, kterou nikdo nevymyslel. Poukazuje na možnost, že se od známého vědce naučím nějakou převratnou myšlenku, odcestuji do minulosti a tam mu ji sdělím. Myšlenku tak vlastně nikdo nevymyslel, každý účastník řetězce se ji totiž naučil od někoho jiného.\n\nVe filmu se koncepce cestování v čase objevila již v jeho začátcích. Postupem času začaly filmy, hlavě ty, kde je popisována cesta do budoucnosti, získávat určitý, byť někdy i jen mírný politický podtext (\"Muž z prvního století\", \"Stroj času\"), charakterizovaly tak ideje své doby. Podobný politický podtext měly rovněž filmy, které se přímo odehrávaly v budoucnosti (\"Star Trek\"). Ve velké části filmů je budoucnost zobrazena jako ráj (\"Star Trek\", \"Návrat do budoucnosti\"), jinde, a to převážně v novějších filmech spíše jako doba, kdy lidstvo téměř zničilo samo sebe (\"Dvanáct opic\", \"Ztraceni ve vesmíru\").\n\nV 80. letech byl patrně nejvýznamnějším filmem, kde se objevily nejen základní charakteristiky cestování v čase, ale např. i časové paradoxy \"Návrat do budoucnosti\". Cest časem do minulosti poté přibývalo, včetně varianty, kdy někdo z naší budoucnosti cestoval do minulosti, naší současnosti. Přes neustálé obavy hrdinů z narušení minulosti si mnoho filmů s časovými paradoxy nedělá příliš hlavu, předpokládá, že když se postavy budou chovat „opatrně“, nic se nezmění (např. \"\", \"Lovci Dinosaurů\") nebo vyřeší ty nejnápadnější problémy a doufá, že detaily divák odpustí (\"Terminátor\").\n\nCestováni v čase se také objevuje v PC hrách (Day Of The Tentacle, Lost In Time, The Lost Vikings, Mario's Time Machine, Pepper's Adventures in Time, Life Is Strange, Braid, Chrono Trigger).\n"}
{"id": "61869", "url": "https://cs.wikipedia.org/wiki?curid=61869", "title": "Olympus Mons", "text": "Olympus Mons\n\nOlympus Mons (latinsky \"Hora Olymp\") je nejvyšší známá hora sluneční soustavy, která se nachází na povrchu Marsu v severozápadní části oblasti Tharsis. Jedná se o klasickou štítovou sopku, která má na vrcholku několikanásobnou kalderu. Ční se svojí výškou 27 km nad nulovou nadmořskou výškou Marsu (zhruba 21,5 km nad gravitačním povrchem Marsu, podle měření laserovým výškoměrem Mars Orbiter (MOLA)). Je přibližně třikrát vyšší než nejvýše položená hora na Zemi Mount Everest a dvakrát vyšší než nejvyšší sopka Země Mauna Kea (počítáno od báze sopky na dně oceánské kůry). Její základna zabírá plochu odpovídající přibližně území Francie. Hora byla astronomům známa již na konci 19. století, ještě před lety kosmických sond, na základě pozorování rozdílného albeda (míry odrazivosti světla) povrchu. Tento albedový útvar dostal pojmenování \"Nix Olympica\" („Olympský sníh“) a byl všeobecně považován za pohoří či horu. Definitivní potvrzení přinesl ale až věk kosmických výprav k planetě.\n\nOlympus Mons je součástí většího komplexu Tharsis, ve kterém se nachází několik dalších vysokých sopek, se kterými tvoří řetězec vzniklý během sopečných erupcí v historii Marsu. Jsou jimi Arsia Mons, Pavonis Mons a Ascraeus Mons, které se nacházejí v jižním až jihovýchodním směru od hory.\n\nNázev pochází od bájné hory Olymp, na které měli sídlit řečtí bohové. Starší název pro sopku byl \"Nix Olympica\", což se dá volně přeložit do češtiny jako \"Sněhy Olympu\", jelikož se při prvotních pozorováních zdál bělavý. Později byla sněhobílá barva vysvětlena pozorovanými mračny z oxidu uhličitého a vody.\n\nZákladna kužele má průměr 624 km, což odpovídá přibližně rozloze Francie, přičemž průměr kaldery (jícnu sopky) je zhruba 85 km. Výška sopky dosahuje 27 km (88 600 stop), či 25 km (podle použité střední hodnoty povrchu Marsu). Velikost Olympu může být porovnávána s velikostí největší pozemské sopky Mauna Kea nacházející se v Havajském souostroví, které je vysoká pouze 10 km a její průměr je 120 km, takže je 2,5 × nižší.\n\nPři pohledu z vrcholku Olympus Mons by případný pozorovatel neměl pocit, že stojí na nejvyšší „hoře“ soustavy, jelikož vlivem obrovské rozlohy základny spadají její svahy pouze pod úhlem 2,5° až 5°. Výjimku tvoří pouze spodní část sopky, posledních 6 km vytváří téměř kolmou stěnu. Jedná se o zcela atypické zakončení štítové sopky, které nemá známý ekvivalent. Pro vznik tohoto útvaru neexistuje žádné zcela přesvědčivé vysvětlení (jedna hypotéza například předpokládá výskyt ledovce okolo hory, který by mohl způsobit atypické zakončení). Při pohledu do dálky by se tedy zdálo, že se jedná jen o mírně zvlněnou krajinu. Změna by nastala při pohledu do kaldery sopky, kde se nachází propadlina hluboká až 3 km.\n\nTěleso sopky není symetrické, ale hora je protáhlá severozápadním směrem, naopak směrem k jihovýchodu je zúžená. Existuje názor, že toto netypické pokřivení by mohlo být způsobeno magmatickými rezervoáry pod povrchem, které by teoreticky mohly umožňovat přežívání či případný výskyt jednoduchého života. Na svazích Olympu Mons se nacházejí dva větší krátery, které byly IAU dočasně pojmenovány jako kráter Karzok (průměr 15,6 km) a kráter Pangboche (průměr 10,4 km).\n\nKaldera na vrcholku Olympu Mons je několikanásobně propadlá vzniklá kolapsem dna do vyprázdněného magmatického rezervoáru. Její šířka dosahuje okolo 80 km a hloubka až 3 km (s maximální hloubkou 4 km). V jižní, nejstarší části kaldery se nachází tektonické zlomy, které vznikly jako výsledek extenze po kolapsu dna do vyprázdněných komor.\n\nPři detailním mapování kaldery bylo rozpoznáno šest jednotlivých kolapsů, které se postupně odehrály a vytvořily současnou podobu vrcholku hory.\n\nOlympus Mons je obrovská štítová sopka, která vznikla erupcí málo viskózní a tedy vysoce mobilní lávy unikající z kaldery po dlouhou dobu. Vysoká pohyblivost lávy umožnila roztečení materiálu do širokého okolí a vytvoření útvaru s velice nízkými svahy. Na základě analogie pozemských nízkoviskózních láv se předpokládá, že těleso sopky je tvořeno hlavně bazickými až ultrabazickými lávami (např. bazalty). Jelikož je na povrchu Marsu menší gravitační působení, může být těleso sopky i v těchto enormních rozměrech stabilní.\n\nV roce 2004 snímkovala evropská sonda Mars Express starý lávový proud na svahu sopky. Pozdějším průzkumem založeným na sčítání množství kráterů a jejich velikosti se přišlo, že západní strana sopky byla vytvořena před přibližně 115 milióny lety a některé menší oblasti dokonce pouze před 2 milióny lety. V geologickém pohledu se případně jedná o velice nedávnou erupci, která by mohla naznačovat, že je Olympus Mons respektive Mars stále vulkanicky aktivní.\n\nDůvodem extrémního rozměru sopky je s největší pravděpodobností chybějící desková tektonika v kůře Marsu, která by pohybovala litosférickými deskami respektive v případě Marsu jedinou litosférickou deskou. Olympus Mons vznikl nejspíše nad horkou skvrnou a oproti například pozemské Havaji nepostupovala deska dále a nevznikla tak další sopka. Veškerý unikající materiál ze skvrny se soustředil na vznik jediné masivní sopky.\n\n\n"}
{"id": "61872", "url": "https://cs.wikipedia.org/wiki?curid=61872", "title": "PKI", "text": "PKI\n\nPKI (Public Key Infrastructure) je v kryptografii označení infrastruktury správy a distribuce veřejných klíčů z asymetrické kryptografie. PKI umožňuje pomocí přenosu důvěry používat cizí veřejné klíče a ověřovat jimi elektronické podpisy bez nutnosti jejich individuální kontroly.\n\nInfrastrukturu PKI lze spravovat dvěma základními způsoby vytváření vztahů důvěry:\n\nPKI zahrnuje celou řadu různých komponentů, např.:\n\nZpůsoby ochrany informací pomocí PKI:\n\n"}
{"id": "61879", "url": "https://cs.wikipedia.org/wiki?curid=61879", "title": "Cervantesova cena", "text": "Cervantesova cena\n\nCervantesova cena (španělsky \"Premio Miguel de Cervantes\") je nejprestižnější španělské literární ocenění. Za celoživotní dílo ji 23. dubna, v den výročí smrti Miguela de Cervantese, uděluje španělský král. Porotě předsedá španělský ministr kultury.\n\nOcenění vzniklo v roce 1975 a prvním oceněným byl o rok později básník Generace 27 Jorge Guillén. Ač se cena udílí ve Španělsku, může jí dostat kdokoliv, kdo píše španělsky. Cena se udílí každoročně 23. dubna v aule Univerzity v Alcalá de Henares. Cenu předává španělská královská rodina.\n\n\n"}
{"id": "61882", "url": "https://cs.wikipedia.org/wiki?curid=61882", "title": "Darmstadtium", "text": "Darmstadtium\n\nDarmstadtium (chemická značka Ds) je transuran, silně radioaktivní kovový prvek, připravovaný uměle v cyklotronu nebo urychlovači částic.\n\nDarmstadtium doposud nebylo izolováno v dostatečně velkém množství, aby bylo možno určit všechny jeho fyzikální konstanty. Podle své polohy v periodické tabulce prvků by svými vlastnostmi mělo připomínat platinu.\n\nPrvní přípravu prvku s atomovým číslem 110 oznámili němečtí fyzici 9. listopadu roku 1994 z Ústavu pro výzkum těžkých iontů v německém Darmstadtu. Bombardováním izotopu olova jádry atomu niklu získali izotop Ds.\n\nV rámci této série experimentů bylo použito i těžší jádro atomu niklu s nukleonovým číslem 64 s výsledkem:\n\nPrvek byl poté pojmenován podle jména města, v němž vznikl – německém Darmstadtu a zasedání IUPAC v roce 2003 toto pojmenování schválilo.\nDoposud je známo 15 následujících izotopů darmstadtia, přičemž je pravděpodobné, že izotopy s nukleonovým číslem 270, 271 a 281 se vyskytují ve 2 izomerních modifikacích s různým poločasem rozpadu:\n\n"}
{"id": "61884", "url": "https://cs.wikipedia.org/wiki?curid=61884", "title": "Chazarský slovník", "text": "Chazarský slovník\n\nChazarský slovník (, cyrilicí Хазарски речник) je román srbského spisovatele Milorada Paviće z roku 1984. Jedná se o postmoderní román ve formě fiktivního slovníku, obsahující přesně 100 000 slov.\n\nRomán je vlastně svodem mýtů, legend a vyprávění, pospojovaných, znovu rozdělených a okomentovaných, které se týkají národa Chazarů, žijícího kolem r. 1000 mezi Kaspickým a Černým mořem, o němž se nezachovaly téměř žádné informace. Slovník je koncipován jako rekonstrukce původního slovníku, který měl být vydán polským tiskařem Daubmannem v roce 1691 a poté zničen jezuity.\n\nSlovník pojednává též o tzv. chazarské polemice, disputaci zástupců tří hlavních náboženství judaismu, křesťanství a islámu, které pozval chazarský chákán na svůj dvůr, aby přijal nejlepší z nabízených náboženství. Román je proto rozdělen do tří knih, a to červené (založené na křesťanských pramenech), zelené (založené na muslimských pramenech) a žluté (založené na židovských pramenech). Román vypráví o chazarské kultuře, náboženství a myšlení, o osobnostech této kultury, lidech souvisejících s příběhem chazarské polemiky a chazarským slovníkem. Některé z těchto osobností jsou fiktivní, jako například princezna Ateh, vůdkyně původní chazarské sekty lovců snů (rovněž smyšlené), některé, např. básník Jehuda Halevi nebo Konstantin Filosof, skutečné. Slovník je složité spojení mnoha fiktivních příběhů z různých období včetně současnosti (výzkumníci, bádající o chazarské otázce, jako je dr. Isajo Suk, lidé, jimž se zdá, že žijí v minulosti, jako je Avram Brankovič, či lidé související s napsáním původní verze slovníku), čímž se postmoderním způsobem rozplývá jednoznačnost vyznění. Autor se v úvodní poznámce obrací ke čtenáři a navrhuje mu, jak román číst.\n\nKniha vyšla ve verzi pro muže a pro ženy, na základě teorie, prezentované ve slovníku samotném, že muži a ženy čtou knihy jiným způsobem a knihy pro muže a pro ženy proto nemohou být stejné. Ve skutečnosti se ale obě verze liší pouze v jediném odstavci, a to v jedné pasáži hesla o dr. Dorotě Schulzové v židovské části slovníku.\n"}
{"id": "61886", "url": "https://cs.wikipedia.org/wiki?curid=61886", "title": "Arsia Mons", "text": "Arsia Mons\n\nArsia Mons je sopka na Marsu. Je nejjižnější ze tří vulkánů, které jsou společně známe pod názvem Tharsis Montes, která je situována do oblasti Tharsis nedaleko rovníku planety Mars na severní polokouli. Směrem na sever od vulkánu se nalézá Pavonis Mons a ještě dále severně je situována sopka Ascraeus Mons. Největší hora soustavy Olympus Mons je situován severozápadním směrem od vulkánu. Arsa Mons se nachází na souřadnicích 120° západní délky a 9° jižní šířky.\nArsia Mons byla změřena na 9 km výšky vzhledem k okolnímu terénu a rozměr celého sopečného vulkánu byl stanoven na 350 km. Kaldera na vrcholu je přes 110 km široká (jiný zdroj uvádí 120 km) a je tedy větší než na sopkách Ascraeus Mons a Pavions Mons. Jedná se o druhou největší známou kalderu. Podobně jako u Olympus Mons bude i její složení odpovídat málo viskózním lávám typu Pahoe-hoe (bazické lávy). Na jedné straně sopky je možné pozorovat ztuhlý unikající výtok (lalok) lávy ze zhroucené stěny kaldery.\n\nNa svahu sopky byla pozorována hluboká propast či jáma, která zasahuje minimálně 78 metrů pod povrch planety. Její původ je nejasný, ale předpokládá se, že je spojena s vulkanickou aktivitou.\n"}
{"id": "61887", "url": "https://cs.wikipedia.org/wiki?curid=61887", "title": "Moivreova věta", "text": "Moivreova věta\n\nMoivreova (čti [mwavʁova] IPA) věta říká, že pro libovolné komplexní číslo (a speciálně tedy i reálné číslo) \"x\" a libovolné celé číslo \"n\" platí:\n\nkde \"i\" je imaginární jednotka.\n\nTento vztah je důležitý, neboť propojuje komplexní čísla s goniometrií.\n\nVýraz formula_2 se někdy zkracuje na formula_3.\n\nRoznásobením levé strany a porovnáním reálných a imaginárních částí je možno odvodit vztahy pro vyjádření cos(\"nx\") a sin(\"nx\") pomocí cos(\"x\") a sin(\"x\").\n\nMoivreovu větu lze také použít k vyjádření \"n\"-té odmocniny jedničky, tedy k nalezení takového komplexního čísla \"z\", pro které platí \"z\" = 1.\n\nAbraham de Moivre byl dobrým přítelem Newtona a roku 1698 dokonce napsal, že Newtonovi byl tento vzorec znám již v roce 1676.\n\nTato věta může být odvozena též z Eulerova vzorce \"e\" = cos \"x\" + \"i\" sin \"x\" , který je ovšem historicky mladší.\n\nVětu lze použít k výpočtu n-té odmocniny z komplexního čísla.\n\nZapíšeme-li komplexní číslo v jeho goniometrickém tvaru\n\nformula_4\n\npak všech jeho formula_5 odmocnin formula_5-tého stupně lze zapsat jako\n\nUvažujme tři případy:\n\nPro \"n\" > 0 použijeme indukci. Pro \"n\" = 1 rovnost evidentně platí. Uvažujme indukční krok \"n\" → \"n\" + 1\nZde použijeme goniometrické součtové vzorce: sin(x + y) = sin(x)*cos(y) + cos(x)*sin(y) a cos(x + y) = cos(x)*cos(y) - sin(x)*sin(y).\n\nOdvodili jsme, že rovnost platí pro \"n\" = \"n\" + 1, jestliže platí pro \"n\", a tedy indukcí platí pro všechna \"n\" přirozená.\n\nPro \"n\" = 0 rovnost platí, protože formula_13 a nultá mocnina z komplexního čísla je též 1.\n\nPro \"n\" < 0 vezměme přirozené \"m\" takové, aby \"n\" = −\"m\". Potom\n\nTvrzení tedy platí pro všechna \"n\" celá. Q.E.D.\n\nPoznámka: Moivreova věta je ve skutečnosti trochu obecnější, pokud by z a w byla čísla komplexní, pak cos (wz) + i⋅sin (wz) je jednou z (více) možných úprav výrazu (cos z + i⋅sin z).\n\n"}
{"id": "61894", "url": "https://cs.wikipedia.org/wiki?curid=61894", "title": "Phobos (měsíc)", "text": "Phobos (měsíc)\n\nPhobos, též psáno Fobos (z řeckého \"Φόβος\", česky \"Děs\"), je vnitřním a větším ze dvou známých měsíců planety Marsu.\n\nPhobos objevil 17. srpna 1877 Asaph Hall, pouhých šest dní po objevu prvního měsíce Marsu, Deimosu. Objev byl zveřejněn 18. srpna téhož roku. Je zajímavé, že existenci měsíců Marsu předpověděl již Johannes Kepler v roce 1610.\n\nPředpověď měsíce Phobos byla založena na dostupných znalostech 17. století, že Venuše nemá žádný měsíc, Země má jeden a Jupiter čtyři. Z této posloupnosti se vyvozovalo, že Mars musí mít měsíce dva a že se mezi Marsem a Jupiterem ukrývá ještě jedna planeta se třemi měsíci. Z toho důvodu se pravděpodobně dostala dvojice měsíců i do knihy Jonathana Swifta \"Gulliverovy cesty\" z roku 1726 popisující objev dvou měsíčků Marsu hvězdáři vymyšlené země Laputa.\n\nProtáhlý fazolovitý tvar měsíce, blížící se trojosému elipsoidu, je s největší pravděpodobností zachycenou planetkou, pocházející z oblasti hlavního pásu planetek. Zachycena byla zřejmě vzájemnou kombinací gravitačních poruch působených Jupiterem a samotným Marsem. Podle jiné teorie mohly být oba měsíce vyraženy z povrchu Protomarsu v době tvorby planety akrecí, při dopadech velkých planetesimál.\n\nNa základě spektroskopických měření se podobá planetkám typu C, jejichž složení se blíží uhlíkatým chondritům. Dá se tedy očekávat, že bude obsahovat značné množství uhlíku a uhlíkatých (organických) látek. Mimořádně nízká hustota tohoto měsíce se dříve vysvětlovala domněnkami, že Phobos by mohl být dutý, nebo že obsahuje značný podíl zmrzlé vody, případně i jiných těkavých látek. Jeho složení by se tím zřetelně lišilo od složení Deimosu, z čehož by šlo usuzovat, že tyto měsíce nemají společný původ. Současně by to snižovalo pravděpodobnost impaktního původu těchto měsíců.\nNovějším objasněním nízké hustoty, vytvořeným na základě přeletů sondy Mars Express je předpoklad, že těleso není hmotou zcela vyplněné, ale obsahuje dutiny. Podle výpočtů činí podíl dutin 30 ± 5%, přičemž dutiny mezi zrny a balvany by měly mít velikost řádově od 1 milimetru do 1 metru.\nPhobos nemá žádnou měřitelnou atmosféru. Přesto sovětská kosmická sonda Fobos 2 zjistila, že z povrchu měsíce unikají plyny, ale jejich přesné složení nestačila zjistit. Předpokládá se, že jde převážně o vodní páru.\n\nPovrch měsíce je pokryt krátery, pozůstatky jeho bombardování v minulosti. Je pokryt regolitem, avšak v menší míře, než je tomu u druhého měsíce Deimosu a zřejmě jemnějším, podobným prachu. Přítomnost asi metrové vrstvy prachu na jeho povrchu odhalila sonda Mars Global Surveyor. Proto jsou krátery mnohem zřetelnější než na Deimosu. Největší z nich jsou \"Stickney\" (průměr 10 km) a \"Hall\" (6 km). Při impaktu, kterým se vytvořil \"Stickney\", téměř došlo k rozlomení tohoto měsíce; při jeho vzniku se také vytvořila řada lineárních rýh, dlouhých až 10 km a až 100 m hlubokých a až 800 m širokých. Dalšími pojmenovanými objekty na povrchu Phobosu jsou krátery \"D'Arrest\", \"Roche\", \"Sharpless\", \"Todd\", \"Limtoc\", \"Clustril\", \"Flimnap\", \"Gulliver\", \"Glirdrig\", \"Reldresal\", \"Drunlo\", \"Skyresh\", \"Wendell\", hřeben \"Kepler Dorsum\" a další.\n\nNa základě rozhodnutí IAU byly útvary na Phobosu pojmenovány po osobách spojených s objevem měsíců Marsu (největší z kráterů podle rodného příjmení manželky objevitele, druhý v pořadí podle objevitele samotného) a po literárních postavách z díla \"Gulliverovy cesty\" od Jonathana Swifta.\n\nRotace měsíce je vázaná, to znamená, že k planetě přivrací stále jednu tvář. Je přitom orientován tak, že nejdelší osa jeho tělesa směřuje do středu Marsu.\n\nGravitační přitažlivost na povrchu Phobosu je vzhledem k jeho značně protáhlému tvaru značně proměnná a to až o 210 %. Kromě toho na obou protáhlých koncích je efektivní přitažlivost ještě zmenšována vlivem slapových sil.\n\nU pozoruhodného meteoritu Kaidun, který 3. prosince 1980 spadl na sovětskou vojenskou základnu v Jemenu, se bere v úvahu že pochází z Phobosu. Toto je ale těžké s určitostí potvrdit, protože o složení tohoto měsíce toho zatím víme jen málo.\n\nPůsobením slapových sil se stále zkracuje doba oběhu Phobosu kolem Marsu a snižuje se její průměrná výška (velikost velké poloosy oběžné dráhy) a to rychlostí 1,8 metru za století. V důsledku toho se buď zhruba za 50 milionů let zřítí na povrch Marsu, nebo mnohem pravděpodobněji po poklesu velké poloosy pod přibližně 8 400 km (pod tzv. Rocheovu mez) bude slapovými silami roztrhán a vytvoří kolem planety prstenec, podobný Saturnovu.\n\nKoncem 50. let 20. století ruský astrofyzik Josif Samuilovič Šklovskij vyšel z nepřesných údajů o velikosti Phobosu, o zrychlování oběhu měsíce kolem planety a z předpokladů o hustotě marsovské atmosféry. Dospěl k závěru o mimořádně nízké průměrné hustotě tohoto tělesa, která se dala vysvětlit tím, že měsíc je dutý. Předpokládal, že při průměru asi 16 km by tloušťka ocelové stěny činila asi 6 cm. Podobné teorie a umělém původu Phobosu vyslovili i poradce prezidenta D. D. Eisenhowera Siegfried F. Singer (v roce 1960) a později též matematik Raymond H. Wilson, Jr. z NASA (v roce 1963). Dnes je jednoznačně prokázáno, že se jedná o přirozené těleso.\n\nPři pohledu z Phobosu by Mars vyhlížel 6400krát větší a 2500krát jasnější než úplněk pozemského Měsíce při pozorování ze Země a zabíral by téměř čtvrtinu oblohy měsíce.\n\nNaopak Phobos pozorovaný z povrchu Marsu (je vidět pouze do areografických šířek přibližně 70,4°) má zdánlivý průměr přibližně třetiny průměru pozemského Měsíce (pozorováno na Zemi); protože obíhá kolem planety v průměrné výši pouhých 5 982 km, jeho zdánlivý průměr se značně mění se vzdáleností od pozorovatele. Např. při jeho východu nad obzor má zdánlivý průměr 0,14° pro pozorovatele na rovníku, při dosažení zenitu se zvětší až na 0,20°. Vzhledem k tomu, že obíhá kolem planety rychleji než je její rotace, vychází přibližně dvakrát za marsovský den a to na západě a zapadá na východě. Doba setrvání na obloze je nejvýše 4,25 hodiny. Jeden oběh Phobosu vůči pozorovateli na povrchu Marsu trvá 11,1 hodiny.\n\nPrvní snímky tohoto měsíce z blízka pořídily v roce 1971 sonda Mariner 9 a v roce 1977 Viking 1. K jeho detailnímu průzkumu byly určeny sovětské kosmické sondy Fobos 1 a Fobos 2, které měly vysadit na jeho povrchu malé přistávací moduly. S první z nich bylo ztraceno spojení ještě během přeletu od Země k Marsu. Fobos 2 se přiblížil k měsíci 25. března 1989 na vzdálenost jen 191 km. Během přibližování byla pořízena řada snímků Phobosu a uskutečnil se i jeho spektroskopický výzkum, ale poté bylo spojení se sondou ztraceno. Později snímkovaly tento měsíc další sondy: americký Mars Global Surveyor v létech 1998 a 2003, evropský Mars Express v roce 2004 a poté opět americký Mars Reconnaissance Orbiter v roce 2009.\n\nV roce 2009 Kanadská kosmická agentura financovala studii pro bezpilotní misi na Phobos známou jako PRIME (Phobos Reconnaissance and International Mars Exploration). Navrhované místo byl Phoboský monolit blízko Stickney kráteru, světlé místo s nápadným stínem. Astronaut a druhý muž na Měsíci Buzz Aldrin o něm řekl: „Musíme navštívit měsíce Marsu, v první řadě Phobos. Je na něm ‚Monolit‘ – velmi zvláštní stavba, která na takhle malé ‚bramboře‘ o průměru něco přes 20 kilometrů nemá co dělat. Jeho autorem je vesmír nebo Bůh, chcete-li…“ Mise PRIME se ale potýká s finančními problémy a stále nemá stanovený termín startu.\n\nNa rok 2011 Rusko ve spolupráci s organizací ESA plánovalo vyslání sondy Fobos Grunt, která měla odebrat vzorky půdy z povrchu Phobosu a dopravit je k analýze na Zemi. Mise skončila neúspěchem, neboť se sonda po startu zřítila zpět na Zemi.\n\nPhobos byl pojmenován podle Foba, jednoho ze synů boha války Área (Marta) a Afrodity (Venuše). On a jeho bratr Deimos společně stále doprovázeli svého otce boha války. Jména obou měsíců navrhl Henry Madan (1838–1901) z Etonu, podle citátu z XV. knihy eposu Ilias, kde bůh války povolává Strach (Fobos) a Hrůzu (Deimos). Podle jiných mytologických pověstí byli Deimos a Fobos koně, zapřažení do Áreova válečného vozu.\n\n\n\n\n"}
{"id": "61895", "url": "https://cs.wikipedia.org/wiki?curid=61895", "title": "Angel of Retribution", "text": "Angel of Retribution\n\nAngel of Retribution je patnácté studiové album britské heavy metalové kapely Judas Priest, jež vyšlo 15 let po albu Painkiller, které bylo poslední se zpěvákem Robem Halfordem. Ten se v roce 2003 se vrátil do kapely. Album bylo podpořeno obrovským celosvětovým turné, během něhož Judas Priest navštívili i Českou republiku ve vyprodané hale Rondo. Album se umístilo na předních příčkách světových hitparád a brzy po vydání se ho prodalo více než půl milionu kusů.\n\n"}
{"id": "61896", "url": "https://cs.wikipedia.org/wiki?curid=61896", "title": "Fobos (mytologie)", "text": "Fobos (mytologie)\n\nFobos (řecky Φόβος, strach; latinsky \"Phobus\") je v řecké mytologii synem boha války Area a bohyně krásy a lásky Afrodíté. \n\nJejích protějšky v římské mytologii jsou Mars a Venuše. \n\nFobos je bratrem Deimovým (řecké δεῖμος \"deimos\" označuje hrůzu) a společně doprovázejí boha války, svého otce Area, do všech bitev a jsou všudypřítomní jako zosobnění hrůzy a děsu uprostřed válečné vřavy. \n\nTuto hrůznou společnost doplňuje Enýó, bohyně války, sestra Areova, krutá a zuřivá. A také družina Kér, bohyň smrti, zejména násilné. Těch jsou zástupy, obcházejí bojiště oděné v krvavých cárech a vysávají krev z mrtvých a raněných. Všichni tito tvorové jsou nenáviděni bohy i lidmi. \n\nPodle obou postav byly v moderní době pojmenovány měsíce Marsu, Phobos a Deimos.\n"}
{"id": "61898", "url": "https://cs.wikipedia.org/wiki?curid=61898", "title": "Demolition", "text": "Demolition\n\nDemolition je 14. studiové album metalové skupiny Judas Priest, vydáno bylo roku 2001 a vedlo si lépe než jeho předchůdce Jugulator.\n\n\n\n"}
{"id": "61900", "url": "https://cs.wikipedia.org/wiki?curid=61900", "title": "Jugulator", "text": "Jugulator\n\nJugulator je třinácté studiové album britské metalové skupiny Judas Priest s novým zpěvákem – Ripperem. Album je na rozdíl od předchozích brutálnější a skalní fanoušci ho nepřijali s nadšením.\n\nVšechny skladby napsali K. K. Downing a Glenn Tipton.\n"}
{"id": "61902", "url": "https://cs.wikipedia.org/wiki?curid=61902", "title": "Painkiller (album)", "text": "Painkiller (album)\n\nPainkiller je dvanácté studiové album britské heavymetalové skupiny Judas Priest. Poprvé se na něm objevuje nový bubeník – Američan Scott Travis. Album je výrazně ovlivněno speed metalem a thrash metalem a oproti předchůdcům je výrazně drsnější a energičtější. Byla to poslední deska se zpěvákem Halfordem, který se později vydal na sólovou tvorbu.\n\nVšechny skladby složili Glenn Tipton, Rob Halford a K. K. Downing, pokud není uvedeno jinak.\n\n"}
{"id": "61903", "url": "https://cs.wikipedia.org/wiki?curid=61903", "title": "Deimos (měsíc)", "text": "Deimos (měsíc)\n\nDeimos (z řeckého \"Δείμος\", česky \"Hrůza\") je vnějším a menším ze dvou známých měsíců planety Marsu.\n\nDeimos objevil 11. srpna 1877 Asaph Hall, pouhých šest dní před objevem druhého měsíce Marsu, Phobosu. Objev byl zveřejněn 18. srpna téhož roku. Je zajímavé, že existenci měsíců Marsu předpověděl již Johannes Kepler v roce 1610.\n\nPředpověď měsíce Phobos byla založena na dostupných znalostech 17. století, že Venuše nemá žádný měsíc, Země má jeden a Jupiter čtyři. Z této posloupnosti se vyvozovalo, že Mars musí mít měsíce dva a že se mezi Marsem a Jupiterem ukrývá ještě jedna planeta se třemi měsíci. Z toho důvodu se pravděpodobně dostala dvojice měsíců i do knihy Jonathana Swifta \"Gulliverovy cesty\" z roku 1726 popisující objev dvou měsíčků Marsu hvězdáři vymyšlené země Laputa.\n\nMěsíc Deimos velmi nepravidelného tvaru je s největší pravděpodobností zachycenou planetkou, pocházející z oblasti hlavního pásu planetek. Zachycena byla zřejmě vzájemnou kombinací gravitačních poruch působených Jupiterem a samotným Marsem. Podle jiné teorie mohly být oba měsíce vyraženy z povrchu Protomarsu v době tvorby planety akrecí, při dopadech velkých planetesimál.\n\nNa základě spektroskopických měření se podobá planetkám typu C, jejichž složení se blíží uhlíkatým chondritům, čemuž nasvědčuje i nízká hustota objektu. Dá se očekávat, že bude obsahovat značné množství uhlíku a uhlíkatých (organických) látek. Na rozdíl od Phobu však zřejmě nemá ve svém tělese větší množství vodního ledu. Vzhledem k jeho chemickému složení je však impaktní teorie jeho vzniku méně pravděpodobná.\n\nDeimos nemá žádnou detekovatelnou atmosféru.\n\nPovrch měsíce je pokryt krátery, pozůstatky jeho bombardování v minulosti, které jsou většinou částečně zaplněny regolitem, takže jeho povrch je značně hladký. Na povrchu Deimosu je velká nepravidelná prohlubeň o průměru kolem 10 km, která je buď pozůstatkem velkého impaktu, nebo naopak stopou po vzniku tohoto měsíce splynutím dvou menších těles. Dva největší krátery, jediné dosud pojmenované, oba o průměru max. 3 km, nesou jména Swift (viz odstavec „Deimos v literatuře“) a Voltaire.\n\nNa základě rozhodnutí IAU byly útvary na Deimu pojmenovány po spisovatelích.\n\nPři pohledu z Deimosu by Mars vyhlížel tisíckrát větší a čtyřistakrát jasnější než úplněk pozemského Měsíce při pozorování ze Země.\n\nNaopak Deimos pozorovaný z povrchu Marsu (je vidět pouze do areografických šířek přibližně 82,7°) má zdánlivý průměr jen 2,5 obloukové minuty, tedy pouhému oku by připadal jako pomalu se pohybující hvězda. Již v malém dalekohledu by však bylo možno pozorovat jeho fáze. Při „úplňku“ září srovnatelně s planetou Venuší, v „první“ nebo „poslední čtvrti“ je jeho hvězdná velikost srovnatelná s hvězdou Vega. Vzhledem k tomu, že obíhá Mars pomaleji, než je rychlost rotace Marsu kolem osy, vychází na východě a zapadá na západě. Při pozorování na rovníku je doba mezi východem a západem Deimu přibližně 2,7 dne.\n\nPrvní snímky tohoto měsíce z blízka pořídily v roce 1977 sondy Viking 1 a Viking 2. Družicová část první z nich se přiblížila k tomuto měsíci až na 50 km, přičemž získala snímky s rozlišením až 3 m. Z gravitačního působení měsíců Marsu na oběžné dráhy sond byly stanoveny poměrně přesně jejich hmotnosti (s relativní chybou kolem 7 %).\n\nDeimos byl pojmenován podle Deima, jednoho ze synů boha války Área (Marta) a Afrodity (Venuše). On a jeho bratr Phobos společně stále doprovázeli svého otce boha války. Jména obou měsíců navrhl Henry Madan (1838–1901) z Etonu, podle citátu z XV. knihy eposu Ilias, kde bůh války povolává Strach (Phobos) a Hrůzu (Deimos). Podle jiných mytologických pověstí byli Deimos a Phobos koně, zapřažení do Areova válečného vozu.\n\n\n\n"}
{"id": "61905", "url": "https://cs.wikipedia.org/wiki?curid=61905", "title": "Ram It Down", "text": "Ram It Down\n\nRam It Down je jedenácté studiové album britské heavymetalové skupiny Judas Priest. Jediným singlem se stala coververze skladby \"Johnny B. Goode\" od Chucka Berryho.\n\nVšechny skladby složili Glenn Tipton, Rob Halford a K. K. Downing, pokud není uvedeno jinak.\n\n"}
{"id": "61907", "url": "https://cs.wikipedia.org/wiki?curid=61907", "title": "Turbo (album)", "text": "Turbo (album)\n\nTurbo je desáté studiové album heavymetalové skupiny Judas Priest. V britském žebříčku se umístilo na 33. pozici. Roku 1986 bylo RIAA oceněno jako zlatá deska a roku 1987 jako platinová, ale reakce fanoušku byla negativní; při nahrávání bylo používáno syntezátoru a album oproti předchozím působí „uhlazeněji“.\n\nPíseň \"Reckless\" se měla objevit ve filmu Top Gun. Skupina ji však nakonec odmítla zapůjčit, protože se bála, že film bude propadák.\n\nVšechny skladby složili Glenn Tipton, Rob Halford a K. K. Downing.\n\n"}
{"id": "61909", "url": "https://cs.wikipedia.org/wiki?curid=61909", "title": "Defenders of the Faith", "text": "Defenders of the Faith\n\nDefenders of the Faith je deváté studiové album britské heavymetalové skupiny Judas Priest. LP bylo vydáno v lednu 1984. V roce 2001 bylo album vydáno znovu.\n\nVšechny skladby složili Glenn Tipton, Rob Halford a K. K. Downing, pokud není uvedeno jinak.\n\n"}
{"id": "61911", "url": "https://cs.wikipedia.org/wiki?curid=61911", "title": "Screaming for Vengeance", "text": "Screaming for Vengeance\n\nScreaming for Vengeance je osmé studiové album britské heavymetalové skupiny Judas Priest. V britském žebříčku dosáhlo 11. pozice a po celém světě se prodalo cca 5 milionů kusů. Roku 1982 ho RIAA ocenila jako zlatou desku, roku 1983 jako platinovou a v roce 2001 jako dvojitou platinovou.\n\nVšechny skladby složili Glenn Tipton, Rob Halford a K. K. Downing, pokud není uvedeno jinak.\n\n"}
{"id": "61913", "url": "https://cs.wikipedia.org/wiki?curid=61913", "title": "Point of Entry", "text": "Point of Entry\n\nPoint Of Entry je sedmé studiové album britské heavy metalové kapely Judas Priest. Album Point of Entry vydané 26. února 1981. Mezi skalními fanoušky netěšilo velké oblibě z důvodu své experimentálnosti a téměř swingových elementů v některých skladbách, přesto se zde ale nachází nesmrtelné klasiky jako Desert Plains, Don't Go, Hot Rockin a především píseň Heading Out to the Highway, jež kapela nezřídka kdy hraje na koncertech. Intro skladby Solar Angels v mnohém silně připomíná nesmrtelný instrumentální hit Metallicy Orion z alba Master of Puppets a bývá často považován za zdroj inspirace pro jeho vznik. Neštěstí tohoto zajímavě experimentálního a spíše hardrockového alba spočívá v jeho umístění mezi dvě patrně nejznámější alba kapely British Steel a Screaming for Vengeance. Avšal pro hudební historii je toto album důležité z hlediska výskytu nesmrtelných riffů jako například ve skladbě Heading Out to the Highway, které poté mnohé rockové a metalové kapely zařadily do svého repertoáru.\n\nToto album bývá často kritizováno pro svou nepříliš inovativní grafickou podobu, jejímž autorem je výtvarník, fotograf a malíř Roslaw Szaybo. Ten je také tvůrcem ikonického přebalu desky British Steel. Point of Entry bylo roku 2005 zařazeno německým časopisem Rock Hard na 352. místo v žebříčku 500 nejlepších rockových a metalových alb všech dob.\n\nVšechny skladby složili Glenn Tipton, Rob Halford a K. K. Downing.\n\n"}
{"id": "61914", "url": "https://cs.wikipedia.org/wiki?curid=61914", "title": "Match Point – Hra osudu", "text": "Match Point – Hra osudu\n\nMatch Point – Hra osudu (v originále Match Point) je film scenáristy a režiséra Woodyho Allena, uvedený v premiéře na festivalu v Cannes v roce 2005 (v ČR uveden do kin 6. dubna 2006). Vypráví příběh Chrise Wiltona (Jonathan Rhys Meyers), mladého tenisového profesionála a zároveň trenéra pocházejícího z Irska. Ten se díky štěstí velmi rychle vydává na cestu za závratnou kariérou – otázka je jen, jak dlouho mu jeho štěstí vydrží. Film vypovídá o režisérově přesvědčení o důležitosti štěstí v životě a jeho vlivu na naše osudy. Scénář je volně inspirován románem Theodore Dreisera \"Americká tragédie\" .\n\nTento film je vůbec první v Allenově filmografii, který byl natočen v Anglii a také od dob snímku \"Láska a smrt\" první natočený kompletně mimo Spojené státy. Film se natáčel na tak známých místech Londýna jako jsou galerie Tate Modern, budova Lloyds, Královská opera, Westminsterský palác, Blackfriars Bridge nebo Cambridge Circus.\n\nSnímek byl sice uveden na filmovém festivalu v Cannes 2005, ale soutěže se neúčastnil. Kritika jej však přijala velmi dobře, dokonce byl označen jako nejlepší Allenův film posledních let a i diváci ho v anketách hodnotí velmi vysoko. \"Match Point\" byl nominován na čtyři Zlaté glóby: Nejlepší snímek - Drama, Scarlett Johansson jako Nejlepší herečka ve vedlejší roli, Woody Allen za Nejlepší režii a také za Nejlepší scénář. Přestože snímek žádnou z nominovaných cen nezískal, pro Allena se jednalo o úspěch, neboť šlo o první nominace na Zlatý glóbus od roku 1987 (za snímek \"Hana a její sestry\").\n\nCelý film začíná záběrem na tenisový míček přelétávající síť, který o ní v jeden moment zavadí a není jasné, na kterou stranu spadne. K tomu hlavní hrdina Chris říká:\n\n\"Muž který řekl větu: „Raději budu mít v životě štěstí než abych žil správný život“ toho věděl o životě mnoho. Lidé se bojí postavit se tváří v tvář faktu, jak velká část jejich života záleží na štěstí. Člověka může až vyděsit zjištění, jak mnoho věcí je mimo jeho kontrolu. V tenisovém utkání jsou momenty, kdy míček zasáhne pásku a v ten moment může jít dál anebo spadnout zpět. S troškou štěstí poletí dál a vy vyhrajete. Nebo možná ne a vy prohrajete.\"\n\nChris přichází do Londýna a začíná skoro od nuly – má sice práci tenisového trenéra a pronajatou malou garsonku, ale nebýt štěstí, které ho potká v pozvání do opery od bohatého playboye Toma Hewitta (Matthew Goode), kde se seznámí s celou jeho rodinou a zamiluje se do něj Tomova sestra Chloe (Emily Mortimerová), zřejmě by v tomto stavu i dlouho zůstal. Díky nové známosti a Chloině otci, bohatému podnikateli, mu ale začíná závratná kariéra, na jejímž konci je kancelář s výhledem na Londýn, služební auto se šoférem i přiženění se do rodiny – situaci mu ale komplikuje Tomova snoubenka, američanka Nola (Scarlett Johanssonová), pro kterou trpí až nekontrolovatelnou slabostí. Poté, co se Nola s Tomem rozejdou, se s ní začíná Chris scházet a později i pravidelně spát; zatímco doma se marně snaží s manželkou počít dítě, s Nolou se mu to bohužel povede velmi rychle. Dostává se do neřešitelné situace: na jedné straně přitažlivá Nola, která ale začíná žárlit a dožaduje se až hystericky toho, aby odešel od své manželky, na straně druhé pohodlná kariéra, luxus, bohatství a milá Chloe. Chris se rozhodne svou situaci vyřešit drasticky a potají si vypůjčí od tchána jednu z jeho loveckých pušek – problém pak vyřeší dvojí zmáčknutí kohoutku. Ačkoliv jeho plánování zločinu mělo jisté mezery, štěstí při něm stojí a vše se mu daří utajit, až do doby, kdy policie nachází Nolin deník. Potom už záleží jen na štěstí (a komisařově úsudku), jestli zůstane Chris na svobodě anebo bude potrestán, jak zaslouží.\n\nFilm nemá vlastní původní hudbu, celý film provází hudba klasických operních skladatelů, zejména Giuseppe Verdiho.\n\nFilm vydělal 23,1 milionů dolarů v Severní Americe a 85,3 milionů dolarů v ostatních oblastech, celkově tak vydělal 64,2 milionů dolarů po celém světě. Rozpočet filmu činil 15 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal ze 209 započtených recenzí 76 procent. Na serveru Metacritic snímek získal z 40 recenzí 72 bodů ze sta. Na Česko-Slovenské filmové databázi si snímek drží 80%.\n"}
{"id": "61916", "url": "https://cs.wikipedia.org/wiki?curid=61916", "title": "British Steel", "text": "British Steel\n\nBritish Steel je šesté studiové album od heavy metalové kapely Judas Priest. Na albu se nachází jejich snad nejznámější skladba Breaking the Law. Patří k zásadním albům tvořící takzvanou novou vlnu britského heavy metalu (NWOBHM). Je považováno za jedno z nejdůležitějších alb jak v historii kapely tak v metalu všeobecně.\n\nVšechny skladby složili Glenn Tipton, Rob Halford a K. K. Downing.\n\n"}
{"id": "61918", "url": "https://cs.wikipedia.org/wiki?curid=61918", "title": "Killing Machine", "text": "Killing Machine\n\nKilling Machine je pátým albem heavy metalové legendy Judas Priest a v USA se prodává pod názvem \"Hell Bent for Leather\". Deska vyšla 1978 u společnosti Columbia Records a produkci tentokrát do svých rukou vzal James Guthrie. V roce 2001 bylo remasterováno a přidány bonusy, stejně jako tomu bylo u dalších 11 řadových alb Judas Priest a dvou výběrů. Bylo ke koupi samostatně, nebo jako Box Set všech 12 remasterovaných studiových alb.\n\nAlbum se hned po vydání, jak už u Judas Priest bývá zvykem, stalo klasikou. V Britském žebříčku se umisťuje na 32. místě.\n\n\n"}
{"id": "61920", "url": "https://cs.wikipedia.org/wiki?curid=61920", "title": "Stained Class", "text": "Stained Class\n\nSvé čtvrté album vydala heavy metalová skupina Judas Priest pod názvem Stained Class v únoru roku 1978 pro společnost Columbia Records. V roce 2001 bylo remasterováno a přidány bonusy, stejně jako tomu bylo u dalších 11 řadových alb Judas Priest a dvou výběrů. Bylo ke koupi samostatně nebo jako Box Set všech 12 remasterovaných studiových alb.\n\nAlbum je klasickou deskou kapely, avšak posun je znatelný. Zatímco Halford vytáhl svůj hlas ještě do větších výšek, duo Tipton/Downing vymýšlí stále dokonalejší sóla. Deska se stala nejtvrdším albem jaké bylo do té doby nahráno. Stained Class si vede výborně i v hitparádách. V té britské se vyšplhá až na 27. příčku.\n\n\n"}
{"id": "61922", "url": "https://cs.wikipedia.org/wiki?curid=61922", "title": "Sin After Sin", "text": "Sin After Sin\n\nSin After Sin je třetí album heavy metalové skupiny Judas Priest. Bylo vydáno u společnosti Columbia Records v dubnu 1977. Produkoval jej Roger Glover, baskytarista Deep Purple. Jednalo se o první album s nahrávací společností CBS records, která pro nahrávání desky poskytla mnohem větší rozpočet než tomu bylo se předchozí nahrávací společností Gull. Sin After Sin se stalo prvním albem Judas Priest, které bylo úspěšné ve Spojených státech a to především díky cover verzi známé písně Diamonds and Rust od Joan Baez. Toto album však nabízí mnohem více než jen pouze úspěšný přezpívaný hit. Nachází se na něm jeden ze dřívějších stěžejních pilířů koncertů skupiny ve 2.půlce 70. a 1.polovině 80.let píseň Sinner a v neposlední řadě píseň Dissident Aggressor považovaná mnohými hudebními kritiky a fanoušky spolu s písní Stone Cold Crazy od skupiny Queen za historicky první thrash metalovou píseň, což je ovšem nutné brát s rezervou. Dissident Aggressor se objevil jako cover verze na desce South of Heaven skupiny Slayer v roce 1988. V roce 2001 bylo remasterováno a přidány bonusy, stejně jako tomu bylo u dalších 11. řadových alb Judas Priest a dvou výběrů. Mohli jste jej sehnat samostatně, nebo jako Box Set všech 12 remasterovaných studiových alb.\n\nJak již bylo výše uvedeno album Sin After Sin, v důsledku lepší práce odvedené vydavatelskou společností, mělo mnohonásobně větší úspěch než předchozí album Sad Wings of Destiny. Díky tomu se Judas Priest mohou vydat na turné po USA. Jen ve Spojených státech se prodalo více než 500 000 kusů tohoto alba. Výjimečnost alba, především písně Dissident Aggressor, dokazuje zisk ceny Grammy roku 2010 za nejlepší metalový výkon. Jak velký vliv na rockovou potažmo metalovou scénu toto album mělo je vidět na faktu, že dvě metalová uskupení byla pojmenována po písních z tohoto alba. Jedná se o americkou skupinu Starbreaker a německou Sinner. \n\n\n"}
{"id": "61924", "url": "https://cs.wikipedia.org/wiki?curid=61924", "title": "Sad Wings of Destiny", "text": "Sad Wings of Destiny\n\nDruhé album skupiny Judas Priest nese název Sad Wings of Destiny. Nahráno bylo v roce 1975 ve studiu Rockfield ve Walesu. Vyšlo 23. března 1976 u vydavatelství Gull Entertainment. V roce 2003 bylo Remasterováno firmou \"Snapper Music\" a vydáno jako digipack.\n\nPro mnohé skalní fanoušky skupiny je \"Sad Wings Of Destiny\" nepřekonatelnou klasikou a to hlavně díky skladbám \"Victim of Changes\", \"The Ripper\", \"Dreamer Deciever\" či \"Tyrant\". Díky špatné propagaci společností \"Gull Entertainment\" nemělo album po vydání úspěch, jaký by jistě zasloužilo. Z toho důvodu kapela vypověděla smlouvu a další alba nahrávala již pod jinými společnostmi.\n\n"}
{"id": "61926", "url": "https://cs.wikipedia.org/wiki?curid=61926", "title": "Rocka Rolla", "text": "Rocka Rolla\n\nRocka Rolla, vydané v roce 1974, je první album britské heavy metalové skupiny Judas Priest. Produkoval jej Rodger Bain, který si získal jméno jako producent prvních tří alb Black Sabbath.\n\nAlbum bylo nahráno zcela živě (podobně jako koncertech) ve studiu, než tak, že si každý muzikant nahraje svou část zvlášť (podobnou věc udělala skupina Nirvana s albem In Utero). V roce 1987 bylo znovuvydáno s jiným obalem. Kořen názvosloví si skupina vypůjčila od názvu nápoje Coca-Cola.\n\n\n"}
{"id": "61928", "url": "https://cs.wikipedia.org/wiki?curid=61928", "title": "Unleashed in the East", "text": "Unleashed in the East\n\nUnleashed in the East je živé album britské heavymetalové skupiny Judas Priest. Nahráno bylo v Japonsku během \"Hell Bent for Leather tour\" roku 1978.\n\n\n\n"}
{"id": "61930", "url": "https://cs.wikipedia.org/wiki?curid=61930", "title": "Priest...Live!", "text": "Priest...Live!\n\nPriest…Live! je druhé živé album skupiny Judas Priest. Bylo nahráno během jejich světového turné v roce 1986.\n\n\n\n"}
{"id": "61932", "url": "https://cs.wikipedia.org/wiki?curid=61932", "title": "Live Meltdown", "text": "Live Meltdown\n\nLive Meltdown je záznam koncertu skupiny Judas Priest.\n\n\n"}
{"id": "61934", "url": "https://cs.wikipedia.org/wiki?curid=61934", "title": "Live in London (album, Judas Priest)", "text": "Live in London (album, Judas Priest)\n\nLive in London je záznam koncertu metalové kapely Judas Priest.\n\n\n+ Nenachází se na DVD\n\n"}
{"id": "61936", "url": "https://cs.wikipedia.org/wiki?curid=61936", "title": "Metalogy", "text": "Metalogy\n\nMetalogy je box set metalové skupiny Judas Priest.\n\nCD 1: \"1973 – 1978\"\n\nCD 2: \"1978 – 1982\"\n\nCD 3:\"1982 – 1986\"\n\nCD 4: \"1988 – 2001\"\n\nLive Memphis '82 \"–\" Bonus DVD:\n"}
{"id": "61938", "url": "https://cs.wikipedia.org/wiki?curid=61938", "title": "Rising in the East", "text": "Rising in the East\n\nRising in the East je živé DVD album od heavy metalové kapely Judas Priest. Album vzniklo v květnu 2005 při dvou koncertech v hale Nippon Budókan v Tokiu.\n\n\n\n"}
{"id": "61941", "url": "https://cs.wikipedia.org/wiki?curid=61941", "title": "Metal Works '73 - '93", "text": "Metal Works '73 - '93\n\nMetal Works je kompilace skupiny Judas Priest.\n\n\n"}
{"id": "61943", "url": "https://cs.wikipedia.org/wiki?curid=61943", "title": "Josef Ferdinand Bavorský", "text": "Josef Ferdinand Bavorský\n\nJosef Ferdinand Leopold, kurprinc bavorský (28. října 1692 – 6. února 1699 Brusel) byl předčasně zesnulý dědic španělského krále Karla II.\n\nJosef Ferdinand se narodil z manželství bavorského kurfiřta Maximilána II. Emanuela s Marií Antonií Habsburskou. Marie Antonie byla jediným přeživším dítětem z prvního manželství císaře Svaté říše římské Leopolda I. s Markétou Terezou Habsburskou a na otcovo „přání“ se v šestnácti letech stala první ženou bavorského kurfiřta, kterému porodila tři syny. Zemřela krátce, dva měsíce, po narození Josefa Ferdinanda, nejmladšího z nich; jeho starší sourozenci zemřeli v útlém věku.\n\nŠpanělský král Karel II. jej ve své závěti zvolil za svého nástupce v čele španělské říše a jeho volba nalezla podporu ze strany Holandska a Anglie. Nakonec ji s velkou nechutí uznal i Ludvík XIV., který hodlal španělský trůn získat spíše pro svůj rod (ve smlouvě, kterou o této věci uzavřel v roce 1698 s Vilémem III. Oranžským, za to požadoval rozsáhlá území Španělska v Toskánsku, okolo Pyrenejí a v Itálii). Nástupnictví Josefa Ferdinanda nebylo po chuti ani Leopoldovi I., který hodlal získat španělský trůn pro svého syna Karla a navíc neměl dostat žádné kompenzace, proti spojené síle Anglie, Holandska a Francie se však postavit nemohl a následnictví Josefa Ferdinanda akceptoval. Nástupnictví ve Španělsku se tak zdálo být vyřešeno, avšak kurprinc ve věku necelých šesti a půl let při pobytu v Bruselu nečekaně onemocněl náhlou příhodou břišní (gastroenteritidou či peritonitidou) a zemřel.\n\nJak Francouzi, tak rakouští Habsburkové okamžitě prohlásili, že druhá strana mladého následníka otrávila, aby si uvolnila cestu ke španělskému trůnu . Jelikož se žádný další přijatelný kandidát neobjevil (nová smlouva mezi Francií a Anglií sice přidělovala Španělsko Leopoldovu synu Karlovi a Itálii Filipovi z Anjou, ale Leopold I. ji nikdy neuznal a podpis Ludvíka XIV. byl patrně jen taktický tah, neboť krátce po smrti Karla II. uznal za španělského krále Filipa), vypukly po smrti Karla II. války o dědictví španělské.\n\n"}
{"id": "61945", "url": "https://cs.wikipedia.org/wiki?curid=61945", "title": "Fara", "text": "Fara\n\nFara je obydlí a zároveň úřadovna faráře, úřední sídlo farnosti a případně i místo jejích dalších, zejména neliturgických aktivit. Jedná se mnohdy o nejdůležitější budovy v obci po kostele a rychtě. Na faře se zpravidla odehrávaly osudové okamžiky lidských osudů: domlouvaly se zde křtiny, ohlášky i pohřby. Do roku 1950 zde byly vedeny církevní farní matriky, do kterých se zapisovaly sňatky, narození a křty i úmrtí, tyto matriky byly pak převezeny do státních archivů. Křestní matriky vedou církve pro vlastní potřebu zpravidla dodnes.\n\nFary v českém prostředí jsou obvykle typické přízemní či patrové budovy, s mansardovou či valbovou střechou, která je odlišovala od hospodářských dvorů. Jedná se o reprezentativní sídla, která jsou i při někdy minimalistických rozměrech velmi dobře přizpůsobena pohodlnému bydlení i v dnešní době.\n\nOd 18. století byla přibližně každá čtvrtá až pátá fara postavena větší a honosnější, s většími stájemi pro koně. Bylo to proto, aby církevní hodnostář, který se vydal na okružní inspekční cestu, se mohl zde ubytovat a mohli se ustájit jeho koně. V jedné větší, reprezentační místnosti se pak konaly porady, na které se dostavili kněží z okolí. Velikost hospodářského zázemí zpravidla odpovídá rozsahu farnosti, ale není nikdy jejím měřítkem. V chudých, podhorských oblastech byla i fara chudým bydlem, zato v úrodných, bohatých krajích byla i fara bohatá (vzdělanější vesničané měli zájem na tom, aby v jejich obci byla fara – farář byl nejvzdělanějším člověkem v obci a jen on mohl například připravit syna sedláka na studia). Drobné barokní zámečky, které tyto budovy připomínají, padaly ve druhé polovině 20. století za oběť zmaru celé společnosti a jestliže nezanikly úplně, pak prošly rozsáhlou úpravou. Nejlépe se dochovaly farní budovy v menších obcích, kde se správce farnosti udržel alespoň do 80. let, do doby, kdy již komunistický režim rezignoval na demolice či rozsáhlé přestavby, a fary chátraly až do následujícího tisíciletí.\nJaká byla podoba far v období gotiky, není známo. Díky husitským výpadům se prakticky žádná nedochovala, ačkoli mnoho farností bylo obnoveno. Nejvíce zástupců architektury tohoto druhu pochází z období baroka, méně již z renesance či klasicismu a úplnými výjimkami jsou pak novější eklektické či dokonce secesní budovy. Poslední jmenované vznikly zpravidla tam, kde došlo v této době k velkému nárůstu obyvatel jdoucích za průmyslem.\n\nV důsledku mohutného odpadu od víry ve druhé polovině 20. století a s tím spojenými sníženými pastoračními potřebami, ale též z toho plynoucího nedostatku kněží, nejsou dnes mnohé fary, zvláště v Čechách, obsazeny. V rámci úsporných opatření bývají tedy mnohdy pronajímány, či dokonce odprodávány k obývání i podnikatelské činnosti. Oficiálně tak na svých stránkách činí již několik let diecéze plzeňská a českobudějovická. Oficiálně se k této praxi přihlásila i diecéze královéhradecká.\n\n"}
{"id": "61948", "url": "https://cs.wikipedia.org/wiki?curid=61948", "title": "Daniel Glazman", "text": "Daniel Glazman\n\nDaniel Glazman (* 25. února 1967) je francouzský programátor známý pro svou práci na Mozilla Composeru a komponentě editoru v Mozilla Suite, resp. na samostatném editoru webových stránek Nvu.\n\nV roce 1989 ukončil studia na École Polytechnique a v roce 1991 na Sup'Télécom Paris. Začal pracovat ve společnosti Grif, která se specializovala na vývoj editorů SGML. Za svého působení v Grifu vytvořil jeden z prvních WYSIWYG editorů pro tabulky CALS.\n\nPracoval ve výzkumném a vývojovém centru Electricité de France v letech 1994–2000, kde postupně zastával různé pozice od inženýra výzkumu po managera týmu. Glazman se účastnil standardizace HTML 4 a CSS 2 a stále je přizvaným expertem v pracovní skupině W3C pro CSS, je také autorem nebo editorem několika modulů CSS 3. Od roku 2008 je předsedou pracovní skupiny W3C pro CSS.\n\nV roce 2000 Glazman krátce pracoval jako technický ředitel ve francouzské pobočce Amazonu a ve společnosi Halogen. Na konci téhož roku nastoupil do Netscape Communications Corporation, aby pracoval v rámci projektu Mozilla na zobrazování CSS, komponentě editoru a editoru webových stránek Composer.\n\nPo zániku vývojového oddělení Netscape založil v roce 2003 vlastní společnost Disruptive Innovations, která je známá především díky editoru webových stránek Nvu, obdobě Mozilla Composeru připravované pro Linspire Corporation. Nvu je považován jako přirozený doplněk k aplikacím Mozilla Firefox a Mozilla Thunderbird. Po ukončení vývoje Nvu nyní pracuje na vývoji jeho nástupci BlueGriffon.\n\n"}
{"id": "61952", "url": "https://cs.wikipedia.org/wiki?curid=61952", "title": "Phobos", "text": "Phobos\n\nPhobos, psáno též Fobos, má následující významy:\n\n"}
{"id": "61955", "url": "https://cs.wikipedia.org/wiki?curid=61955", "title": "Deimos", "text": "Deimos\n\nDeimos má následující významy:\n\n"}
{"id": "61956", "url": "https://cs.wikipedia.org/wiki?curid=61956", "title": "Deimos (mytologie)", "text": "Deimos (mytologie)\n\nDeimos (řecky \"Δεῖμος\", česky \"Hrůza\" nebo \"Děs\") je v řecké mytologii ztělesněním hrůzy, synem Area (v římské mytologii Marta) a Afrodíté (Venuše) a bratrem Fobovým. Společně se svým bratrem doprovází svého otce, boha války, do bitvy jako jeho vozatajové.\n\nPodle Deima a jeho bratra byly pojmenovány měsíce Marsu – Deimos a Phobos.\n"}
{"id": "61957", "url": "https://cs.wikipedia.org/wiki?curid=61957", "title": "Brutus", "text": "Brutus\n\nBrutus je římské cognomen, které příslušelo několika politikům z rodu Iuniů převážně v době římské republiky.\n\n\n\n"}
{"id": "61963", "url": "https://cs.wikipedia.org/wiki?curid=61963", "title": "Adriana", "text": "Adriana\n\nAdriana je ženská podoba mužského jména Adrian, popř. Hadrián. Jméno vzniklo z přídavného jména k Adria (Hadria) – města, které dalo jméno celému východoitalskému moři Adriatické – Jadranské. Význam jména je tedy \"pocházející z města Adrie (Hadrie)\".\n\nV českém občanském kalendáři má jmeniny 26. června.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +9,5%, což svědčí o poměrně značném nárůstu obliby tohoto jména.\n\n\nAdrianka, Adrísek, Aduška, Adruše, Adri, Áďa, Áďulka, Aďuš, Ája\n"}
{"id": "61965", "url": "https://cs.wikipedia.org/wiki?curid=61965", "title": "Alan", "text": "Alan\n\nAlan je mužské jméno keltského původu a vykládá se jako \"svornost, soulad\". Jméno Alena je podle některých výkladů jeho ženskou odvozeninou. Podle českého občanského kalendáře má jmeniny 14. srpna.\n\nV bretonštině to původně znamenalo \"jelen\", příbuzný s velšským \"alan\", v moderní velštině \"elain\" \"mladý jelen\". Nakonec je to odvozeno prakeltsko-indo-evropského slova *el-Hn- \"jelen\", \"laň\".\nNapříklad, v moderní irské gaelštině slovo \"ailín\" je odvozeno ze zdrobněliny \"ail\", což znamená \"vznešený\", \"skálu\".\nDalší podobně vypadající slovo v iršině je \"álainn\" a ve skotské gaelštině \"álainn\", vykládající se jako \"krásný\".\n\nAlánek, Al, Alda, Aloušek, Ála, Alík, Alíček\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +3,0%.\n\n\n\n"}
{"id": "61969", "url": "https://cs.wikipedia.org/wiki?curid=61969", "title": "Albert", "text": "Albert\n\nAlbert (za alternativu téhož jména se někdy považuje Albrecht), je mužské jméno německého původu (\"Adalberaht\"). Vykládá se jako \"adal\" – vznešený, \"beraht\" – zářící. Ženská forma je Albertina. Podle českého občanského kalendáře má jmeniny 21. listopadu.\n\nAl, Albi, Albík, Albertík, Bert, Bertík, Berťa, Berta\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\nViz článek Albert (příjmení).\n\n\n"}
{"id": "61972", "url": "https://cs.wikipedia.org/wiki?curid=61972", "title": "Albrecht (pivo)", "text": "Albrecht (pivo)\n\nAlbrecht je značka piva vařeného v Zámeckém pivovaru Frýdlant, jenž má svůj závod ve Frýdlantě, městě v Libereckém kraji na severu České republiky. V nabídce jsou vedle ležáků, tedy spodně kvašených piv, také Ale (tj. svrchně kvašená piva) a Weizen, což jsou svrchně kvašená pšeničná piva. Vedle toho pivovar při zvláštních příležitostech vaří též sezónní piva.\n\n\n"}
{"id": "61976", "url": "https://cs.wikipedia.org/wiki?curid=61976", "title": "Buffalo Sabres", "text": "Buffalo Sabres\n\nBuffalo Sabres je profesionální americký klub ledního hokeje, který sídlí v Buffalu ve státě New York. Do NHL vstoupil v ročníku 1970/71 a hraje v Atlantické divizi v rámci Východní konference. Své domácí zápasy odehrává v hale KeyBank Center s kapacitou 19 070 diváků. Klubové barvy jsou námořnická modř, zlatá, stříbrná, bílá.\n\nNejvětším úspěchem klubu je dvojnásobná účast v zápase o Stanley Cup ze sezón 1974/75 a 1998/99.\n\nSabres, stejně jako Vancouver Canucks vstoupili do NHL v sezoně 1970-71. Jejich prvními vlastníky byli Seymour Knox III. a Northrup Knox z významné rodiny ze Západního New Yorku. Už dlouho předtím byl v Buffalu hokej tradicí a měl zde hodně fanoušků. Buffalo Bisons byli jedním z týmů AHL, v jejich poslední sezoně vyhráli Calder Cup.\n\nKnoxové nechtěli jméno Bisons (znamenající bizon, tedy stejné zvíře jako buffalo), které bylo velice často užíváno pro sportovní týmy z Buffala a tak vyhlásili soutěž. Vybrali jméno Sabres (šavle), protože podle Seymoura Knoxe je šavle zbraň, kterou nese vůdce. Také říkal, že šavle je silná jak v obraně, tak v útoku. Po založení týmu Sabres také vytvořili vlastní farmářský tým, Cincinnati Swords (meče), kteří hráli v AHL. Předtím už Knoxové několikrát zkoušeli založit v Buffalu tým NHL. Nejprve při expanzi v roce 1967, kdy se snažili koupit Oakland Seals a přestěhovat je do města.\n\nPrvní arénou Sabres bylo Buffalo Memorial Auditorium, ale Sabres byli úspěšní ještě předtím, než jejich hráči poprvé vyjeli na led. Vyhráli draftovou loterii a na draftu si tak vytáhli jedničku, pozdějšího člena Hokejové síně slávy, Gilberta Perreaulta. Perreault byl dostupný, protože poprvé v historii neměli Montreal Canadiens přednostní právo na quebecké hráče na draftu. Perreault se svými osmatřiceti góly vytvořil nový rekord pro počet gólů vstřelených nováčkem a získal Calder Trophy pro nejlepšího nováčka sezony. Přestože hrál tak dobře, Sabres se nakonec nedostali do play-off.\n\nVe druhé sezoně týmu, 1971-72, se nováček Rick Martin, draftovaný jako pátý celkově v draftu 1971 a Rene Robert, který přišel před koncem předchozí sezony ve výměně s Pittsburgh Penguins připojili k Perreaultovi a vytvořili jednu z nejlepších útočných formací sedmdesátých let. Hned v první sezoně, Martin překonal rekord Perreaulta svými čtyřiačtyřiceti góly. Začalo se jim říkat „Francouzská spojka“ po stejnojmenném filmu z roku 1971 a také proto, že všichni tito hráči jsou frankofonní Kanaďané z Quebecu. V sezoně 1972-73 se poprvé dostali do play-off, ve čtvrtfinále ale vypadli s pozdějšími vítězi Stanley Cupu, Montreal Canadiens. Šestý zápas v Auditoriu končil voláním fanoušků „Thank you Sabres! Thank you Sabres!“ („Děkujeme Sabres! Děkujeme Sabres!“) a tento moment je považován za jeden z největších momentů historie týmu.\n\nPo nepovedené sezoně 1973-74, kdy se Sabres nedostali do play-off následovala veleúspěšná sezona 1974-75, kdy se Sabres dělili o první místo v NHL. Poprvé v historii se nakonec dostali do finále Stanley Cupu a to proti hrubým Philadelphia Flyers, kterým se kvůli tvrdému stylu hry a zavedení bitek do strategie říkalo „Broad Street Bullies“. Série zahrnovala i legendární zápas, který se kvůli neobvykle teplému prostředí v buffalském Auditoriu odehrál v mlze. Hráči, rozhodčí i puk byli pro diváky prakticky neviditelní. Při jednom vhazování, centr Sabres Jim Lorentz uviděl přes mlhu netopýra, zvedl hokejku a zabil ho. Hodně pověrčivých fanoušků Sabres v tom vidělo zlé znamení předpovídající konečný výsledek série. Tento netopýr je dosud jediným zvířetem, které kdykoli zabil jakýkoli hráč v NHL. Sabres nakonec díky gólu Ricka Martina zápas vyhráli, Flyers ale vyhráli sérii a pohár poměrem 4:2.\n\nKe francouzské spojce se přidal padesátigólový střelec Danny Gare a Sabres se tak dařilo i v sezoně 1975-76, kdy ale vypadli už ve čtvrtfinále s New York Islanders. Tým, přestože vyhrál základní část sezony v roce 1980 a byl jediným týmem, který dokázal porazit sovětskou reprezentaci, když se vydala na tour skrz Ameriku, se nedokázal vrátit do finále Stanleyova poháru.\n\nSezona 1995-96 byla první pod koučem Tedem Nolanem a poslední v Buffalo Memorial Auditorium. Nolan do Buffala přinesl nový, vzrušující styl hokeje a Sabres byli pod jeho vedením označováni jako nejpracovitější tým ligy. I přesto, že Sabres nebyli příliš úspěšní a návštěvnost Auditoria významně poklesla, a to na pouze něco málo přes 13 tisíc diváků na zápas, fanoušci si vybudovali k Sabres výjimečný vztah. Brad May, Rob Ray a Matthew Barnaby se stali jakýmisi „bratry Hansonovými“ (populární postavy z kultovního hokejového filmu \"Slap Shot\", kteří byli známí svou ohromnou tvrdostí). V sezoně prožil svůj debut za Sabres oblíbený veterán Randy Burridge, který na tréninkovém kempu byl pouze na zkoušce, ale nakonec si vybojoval místo v sestavě. Navíc vstřelil 25 gólů, což bylo dost na druhé místo v týmovém bodování za Patem LaFontainem. K úspěchům přidal i Tim Horton Award pro neopěvovaného hrdinu a byl fanoušky zvolen nejužitečnějším hráčem týmu.\n\nSezóna 1996/97 byla naprosto odlišná od té předchozí. Byla první v Marine Midland Areně, a také první v nové barevné kombinaci – černo-červeno-bílá. Sabres poprvé po šestnácti letech vyhráli Severovýchodní divizi, Ted Nolan získal Jack Adams Award pro nejlepšího trenéra ligy, Dominik Hašek získal, krom Vezina Trophy pro nejlepšího brankáře ligy, také svou první Hart Trophy pro nejužitečnějšího hráče v základní části sezony, a stal se tak prvním brankářem, kterému se to povedlo do roku 1962, kdy se to povedlo Jacques Plante, Mike Peca vyhrál Fran J. Selke Trpohy pro nejlépe bránícího útočníka v lize a generální manažer John Muckler se stal nejlepším manažerem roku.\n\nNa úspěchy ze základní části, však Sabres nenavázali v Play-off. A to také díky sporu Nolana s Haškem, který přetrvával, už ze základní části. Vše vyvrcholilo tím, že Hašek odjel po obdržené brance 3. zápasu v série prvního kola s Ottawou Senators a tvrdil, že mu ruplo v koleni a není schopen chytat a týmový lékař stanovil zranění jako „ze dne na den.“ Místní sloupkař Jim Kelley, který psal do Buffalo News popsal události s tím, že Hašek není schopen unést tlak play-off a to Haška popudilo. Po ukončení pátého zápasu s Hašek s Kelleym potkali na chodbě před šatnou Sabres a napadl Kellyho, jediné co se však stalo, byla roztrhnutá košile novináře. Haška v bráně Sabres výtečně zastoupil Shields, a Sabres postoupili do semifinále Východní konference. Hašek dostal trest – stop na tři zápasy, který se díky prohlášení Sabres, že je Dominik zdravý vztahoval, ještě na tuto sezónu. Hašek se měl vrátit do brány ve čtvrtém utkání série, kdy Buffalo prohrávalo s Philadelphii Flyers 3:0 na zápasy, ale při rozbruslení si stežoval na bolest kolena. Shields opět zachytal úžasně, ale ani jeho výkon nepomohl od vyřazení v pátém utkání, které skončilo 3:6.\n\nKlubový prezident Larry Quinn propustil generálního manažera týmu Johna Mucklera, který měl rozpory s Tedem Nolanem. Hašek, který Mucklera podporoval, řekl, že by byl rád, kdyby Ted Nolan u Sabres nepokračoval, a že by to „bylo lepší pro celou organizaci Buffalo Sabres“ a dostal tak nového generálního manažera Darcyho Regiera do nelehké situace. Ten nabídl Nolanovi jednoroční kontrakt na $ 500 000. Nolan, ale kontrakt odmítl s tím, že minulý byl na dva roky. Volné místo hlavního trenéra bylo nabídnuto bývalému kapitánovi Lindy Ruffovi, který 21. července 1997 souhlasil s tříletou dohodou. To znamenalo, že Sabres po sezóně, která byla nejúspěšnější po 20 letech, propustili jak nejlepšího manažera sezóny, tak i nejlepšího trenéra sezóny.\n\nI přes skandál, sezona byla dobrá jako pocta vlastníka Seymoura Knoxe, který zemřel 22. května 1996. Jeho bratr Northrup pak prodal tým Johnu Rigasovi, vlastníkovi firmy Adelphia Communications.\n\nPrvní věci, kterou prezident Larry Quinn udělal pod novým vedením bylo vyhození manažera Johna Mucklera, který byl ve sporu s koučem Tedem Nolanem. Hašek, který Mucklera podporoval, řekl reportérům, že Nolana nerespektuje, což postavilo do velmi těžké situace nového manažera Darcyho Regiera. Ten nabídl Nolanovi pouze jednoletou smlouvu na 500 tisíc dolarů, což Nolan odmítl, protože předchozí kontrakt byl dvouletý. Regier mu pak novou smlouvu nenabídl a Nolan dostal nabídky od Tampa Bay Lightning a New York Islanders. Žádnou z nich nepřijal a do NHL se vrátil až v roce 2006 za Islanders. Po Nolanovi byl koučem současný trenér a bývalý kapitán týmu Lindy Ruff.\n\nPo dvou zřejmě nejúspěšnějších sezonách v historii týmu tak byli vyhozeni nejlepší manažer NHL John Muckler a nejlepší trenér NHL Ted Nolan. Krátce poté byl vyhozen i prezident týmu Larry Quinn, kterého nahradil syn vlastníka Johna Rigase, Timothy Rigas.\n\nHašek, Miroslav Šatan, který vedl týmové bodování, pravé křídlo Donald Audette, centr Mike Peca a tvrdí hráči jako například Matthew Barnaby vedli tým do finále konference v roce 1998, Sabres po šesti zápasech podlehli Washington Capitals.\n\nV roce 1999, Šatan nastřílel 40 gólů. Sabres přidali centry Stu Barnese z Pittsburgh Penguins a Joa Juneaua z Washington Capitals. Český útočník Michal Grošek zažil nejlepší sezonu ve své kariéře a tým se vrátil do finále Stanley Cupu, tentokrát proti Dallas Stars.\n\nV šestém zápase, ve třetím prodloužení, Brett Hull vstřelil gól pro Stars, kteří tak vyhráli Stanley Cup. Jeho brusle byla ale v brankovišti dříve, než stihl přiletět puk, což se v roce 1999 nesmělo. Dokonce i redaktor deníku \"The Dallas Morning News\", hokejový novinář Keith Gave zpochybňoval legalitu toho gólu. I když se Sabres snažili vymluvit rozhodčím gól, červený koberec už byl na ledě a pohár byl také připraven. Americká sportovní televize ESPN vyhlásila tuto chybu za pátou nejhorší chybu rozhodčích ve sportovní historii. Buffalští fanoušci, kteří si už podobných neštěstí vytrpěli dost při americkém fotbale, dodnes zápasu říkají \"No Goal\". V další sezoně bylo pravidlo změněno, útočící hráč již může být v brankovišti dokud nepřekáží gólmanovi.\n\nDalší sezona byla zklamáním. Týmu se nedařilo i kvůli zranění Dominika Haška a dalších hráčů. Z Chicago Blackhawks přišel Doug Gilmour, který významně týmu pomohl do play-off. Ten ale onemocněl a ani Haškův návrat nezabránil brzkému vyřazení v prvním kole proti Philadelphia Flyers. Opět se ale opakovaly chyby rozhodčích. Ve druhém zápase, útočník Flyers John LeClair vstřelil gól skrz boční síť. I když záznam jasně ukazoval, kudy vlastně puk prošel, rozhodčí gól uznali a Flyers vyhráli zápas 2:1, sérii nakonec 4:1.\n\nV sezoně 2000-01, Mike Peca nemohl hrát kvůli sporné smlouvě a ke konci sezony byl vyměněn do New York Islanders za Tima Connollyho a Taylora Pyatta. Sabres se i přesto podařilo vyřadit Flyers v prvním kole, když šestý, a nakonec rozhodující, zápas vyhráli 8:0. Ve druhém kole na ně čekali outsideři Pittsburgh Penguins, které vedli superhvězda Mario Lemieux a kapitán Jaromír Jágr, který vyhrál v té sezoně pátou Art Ross Trophy. Sabres podlehli Penguins v sedmém zápase, kdy v prodloužení vstřelil rozhodující gól Darius Kasparaitis.\n\nV roce 2000 byl pro Sabres vůbec poprvé v jejich historii vytvořen třetí dres. Hlavní barvou byla červená, na drese byly černé a šedé pruhy a také nápis „Buffalo“. Logem byl černý kruh s křížem z šavlí. Dres byl používán až do roku 2006, kdy se Sabres vrítili k původním barvám. Třetím dresem se tak stal původní dres používaný od vzniku organizace až do roku 1996. Poprvé byl jako třetí dres použit 20. září 2008.\n\nPo dlouhých a neúspěšných jednáních s Dominikem Haškem o nové smlouvě v létě 2001, byl Hašek vyměněn do Detroit Red Wings. Bez něj a Mika Pecy se Sabres nedostali v roce 2002 do play-off.\n\nV létě 2002 byl vlastník John Rigas zadržen za vytunelování své firmy Adelphia a zatčen na 15 let. NHL se tak stala vlastníkem týmu, Rigasova rodina přesto zůstala na papíře vlastníkem. Skandál se stal pro ligu velmi ponižujícím.\n\nV této chvíli nikdo nechtěl koupit Sabres. Návštěvnost klesala a vypadalo to, že tým se buď přemístí nebo skončí. Hlavním kandidátem byl Mark Hamister, majitel týmu Arena Football League Buffalo Destroyers, který byl osobní volbou hlavního komisaře NHL Garyho Bettmana. Nicméně, časem vyšlo najevo, že Hamisterovy výdaje byly velmi nejisté a nezabezpečené. Navíc se vědělo, že poté, co koupil tým Arena Football League 2 v Daytonu, musel ho kvůli problémům s tamní vládou přemístit do Cincinnati. Také uvažoval o přemístění Destroyers, což se mu nakonec povedlo a Destroyers hráli v Columbusu. Pod tlakem fanoušků, kteří se báli, že Hamister tým přemístí, stát New York se rozhodl jeho nabídku jakýmsi způsobem zničit.\n\nDalší skupina, která projevila zájem byla vedena Sherrym Bassinem, vlastníkem týmu OHL Erie Otters. Společně s ním tam byli Alain Maislin, magnát nákladní dopravy z Montrealu a Frank DuRoss, vlastník fotbalového týmu Rochester Raging Rhinos. Ted Nolan byl Bassinovým velkým přítelem a tak se objevily spekulace, že by se do týmu pod Bassinem vrátil. Nakonec se ale skupina rozpadla ještě než stačila poslat nabídku NHL.\n\nSabres začínali tuto sezonu jako majetek ligy a tak generální manažer Darcy Regier nemohl provézt mnoho změn které by vedly ke zlepšení kádru. Regier se tak rozhodl, že začne tým přestavovat a před uzávěrkou přestupů se začal zbavovat veteránů. Prvním byl dlouhodobý křídelník Rob Ray, který odešel do Ottawa Senators aby dostal poslední šanci na výhru Stanley Cupu, než v létě ukončil kariéru. Dále poslali Stu Barnese do Dallas Stars za mladého útočníka Michaela Ryana a výběr v draftu. Poslední výměna poslala Chrise Grattona do Phoenix Coyotes za Dannyho Briera a výběr v draftu. Výměna Barnese byla všeobecně očekávána, opět z důvodů, aby dostal šanci na Stanleyův pohár, sám Barnes ji ale nečekal. V Buffalu se stal velice populární a to s pomocí komentátora Ricka Jeannereta s gólovou hláškou „\"Stuuuuuu Barnes… top shelf where momma hides the cookies“ („pod víko, kde mamka schovala sušenky“)\". Barnes se poté, co se dozvěděl o přestupu psychicky zhroutil před novináři se slovy, že chtěl v týmu zůstat.\n\nPo dvou nejasných sezonách byl tým prodán skupině vedené rochesterským miliardářem Tomem Golisanem a bývalým prezidentem Sabres Larrym Quinnem. Golisano si hned získal pozornost fanoušků snížením vstupného na zápasy Sabres.\n\nTým se konečně vymanil z finančních potíží, přesto se nedokázal dostat do play-off. Debut si odbylo pár významných mladíků, jako třeba Danny Briere. Nejvýznamnějším momentem sezony byl Novoroční zápas proti Washington Capitals, ve kterém Maxim Afinogenov a Miroslav Šatan vstřelili oba hattrick a Sabres vyhráli 7:1.\n\nTato sezona byla zrušena kvůli stávce, hráčská asociace se ale v létě 2005 dohodla a tak se připravovalo na další sezonu.\n\n19. ledna 2005 ztratili Sabres svou televizi. Stanice Empire Sports Network, kterou stejně jako Sabres dříve vlastnila firma Adelphia a která vysílala zápasy Sabres byla zrušena a tak Adelphia prodala vysílací práva stanici Madison Square Garden Network, sídlící v New Yorku a již dříve vysílající zápasy New York Rangers, New York Islanders a New Jersey Devils. Vysílání zápasů Sabres je dostupné pouze v západním New Yorku.\n\nSabres začali sezonu velice dobře a celou dobu se drželi blízko prvních míst. 3. dubna se poprvé dostali do play-off od roku 2001. Nakonec v základní části sezony vyhráli 53 zápasů, což bylo poprvé, kdy překonali hranici padesáti výher. A 25 výher na ledě soupeře byl nový rekord týmu. Navíc získali celkem 110 bodů, což znamenalo první více než stobodovou sezonu po třiadvaceti letech. Společně s Ottawa Senators a Carolina Hurricanes měli Sabres nejvíce výher ve Východní konferenci. Bohužel se ale pro play-off kvalifikovali na čtvrtém místě, to protože divizní titul vyhráli Senators.\n\nV prvním kole play-off vyřadili Philadelphia Flyers v šesti zápasech, ve dvou zápasech se jim dokonce povedlo vstřelit sedm či více gólů. V dalším kole přišli na řadu Senators, kteří postoupili z prvního místa a podlehli Sabres v pěti zápasech. Významným momentem byl závěr prvního zápasu, jehož skóre Tim Connolly vyrovnal až jedenáct sekund před koncem základní hrací doby. Buffalo nakonec díky gólu Chrise Druryho vyhrálo 7:6. Další dva zápasy se povedlo Sabres vyhrát v sérii v prodloužení, stejně jako rozhodující pátý zápas, kdy vstřelil v prodloužení gól v oslabení Jason Pominville. Ten poslal Sabres do finále Východní konference proti Hurricanes. Bylo to vůbec poprvé v historii NHL, kdy v prodloužení rozhodl o postupu gól v oslabení.\n\nI když Sabres postrádali své nejlepší obránce, Teppa Numminena, Dmitrije Kalinina a Henrika Tallindera a také svého nejlepšího přesilovkového střelce, Tima Connollyho, dokázali se vrátit z vedení Hurricanes 3:2 na zápasy do sedmého zápasu, když ten šestý vyhráli v prodloužení. V sedmém zápase postrádali i dalšího obránce, nejlepšího blokovače střel, Jaye McKeeho. Jochen Hecht zařídil Sabres vedení 2:1 čtyři sekundy před koncem druhé třetiny. Hurricanes ale nakonec vyhráli 4:2, vítězný gól vstřelil kapitán Rod Brind'Amour při trestu buffalského obránce Briana Campbella. Hurricanes nakonec porazili ve finále Edmonton Oilers a vyhráli Stanley Cup. Neočekávané úspěchy Sabres vyústili v Jack Adams Award pro kouče Lindyho Ruffa, který svého soka z Carolina Hurricanes, Petera Lavioletta porazil při hlasování 155:154, což bylo vůbec nejtěsnější vítězství této trofeje v historii. Po Nolanovi se tak Ruff stal druhým koučem Sabres, který byl vyhlášen nejlepším koučem sezony.\n\n16. září 2006 Sabres ukázali světu své nové domácí a venkovní dresy s půlnoční modrou, kukuřičně zlatou, stříbrnou a bílou barvou a také třetí dres, což byl původní dres Sabres z let 1970-1996, na otevřeném tréninku v HSBC Areně. Nové logo, bizon, bylo přirovnáváno k vlasům Donalda Trumpa, pokémonovi Pikachu nebo ke křečkovi. Internetová petice proti logu získala třicet tisíc podpisů, i přesto nové dresy vedly tabulky prodejů různých obchodů. Stejně jako nové dresy Dallas Stars, Tampa Bay Lightning, New York Islanders a San Jose Sharks, měly i tyto číslo ve předu na prsou, které se v NHL objevilo poprvé od roku 1950.\n\nNa tréninkovém kempu byla vůbec nejdražší skupina hráčů v historii a to i přes odchody Jaye McKeeho, J. P. Dumonta a Mika Griera.\n\n20. října se týmu povedlo zničit rekord z roku 1975, když si proti Carolina Hurricanes připsali dvanáctou výhru v řadě. Navíc se stali teprve druhým týmem v historii NHL, který začal sezonu desíti vítěznými zápasy. 28. října ukončili sérii vyhraných zápasů až po nájezdech Atlanta Thrashers.\n\n5. listopadu porazili venku New York Rangers a připsali si nový rekord pro počet vyhraných venkovních zápasů v řadě na začátku sezony. Bylo to osm, nakonec číslo ještě zvýšili na deset. 18. listopadu byla série ukončena kvůli prohře v Ottawě.\n\nUtkání hvězd 2007, které se hrálo v Dallasu, vidělo také několik Sabres. Gólman Ryan Miller, obránce Brian Campbell a útočník Danny Briere byli fanoušky zvoleni jako hráči zahajovací formace za Východní konferenci, kterou trénoval trenér Sabres Lindy Ruff. Nakonec podlehli Západní konferenci 12:9. Thomas Vanek si zahrál Utkání mladých hvězd NHL.\n\n22. února 2007, při zápase s Ottawa Senators, se strhla ohromná bitka, která vznikla kvůli nedovolenému hitu ottawského Chrise Neila na kapitána Sabres Chrise Druryho. Někteří hit považovali za úder zezadu nebo nedovolené bránění, nakonec ani rozhodčí, ani disciplinární komise se nerozhodli Neila potrestat. Po následujícím vhazování začala bitka. Adam Mair napadl Jasona Spezzu, Andrew Peters zase Danyho Heatleyho a brankáři Martin Biron a Ray Emery se také do sebe pustili. Zatím se strhla hádka mezi trenéry Lindym Ruffem a Bryanem Murraym. Bývalý bitkař Sabres a v této době expert stanice MSG Network, Rob Ray, stojící mezi oběma střídačkami zachytil Ruffova slova: „běžte po Petersovi, ale ne po mém kapitánovi“. Přes sto trestných minut museli rozhodčí udělit a Lindy Ruff, i když vykonal něco jako hokejovou spravedlnost, byl potrestán pokutou sto tisíc dolarů od vedení ligy. Fanoušci Sabres nabídli pomoc, že prý uspořádají sbírku na tu pokutu, Ruff jim ale poděkoval za pomoc a zaplatil ji sám. Drew Stafford nakonec vstřelil vítězný nájezd pro Sabres a Clarke MacArthur v zápase vstřelil svůj první gól v kariéře v NHL. Drury se vrátil na led o pár dní později.\n\n30. března 2007 se podruhé v historii podařilo Sabres překonat hranici padesáti vítězných zápasů, když porazili New York Islanders 6:4. 5 gólů v zápase vstřelili při nerovnoměrném počtu hráčů na ledě, 3 v přesilovkách zaznamenali Drury, Stafford a Dainius Zubrus, 2 v oslabení vstřelil Drury a Derek Roy.\n\n3. dubna porazili Pittsburgh Penguins a zajistili si tak vítězství v Severovýchodní divizi.\n\n7. dubna zdolali Washington Capitals a zajistili si tak Presidents' Trophy pro vítěze základní části, což se jim povedlo poprvé v historii a navíc vyrovnali týmový rekord pro počet bodů z roku 1975.\n\n9. dubna vydala televizní stanice ESPN další číslo svého magazínu, ve kterém umístila Buffalo Sabres jako nejlepší tým z hlavních lig v Severní Americe. Ocenila dostupnost hráčů, levné vstupné a zajímavý herní styl a také to, že fanoušci vyprodali úplně všechny zápasy v sezoně 2006-07.\n\nSabres se v play-off zbavili New York Islanders a New York Rangers a tak postoupili to konferenčního finále. 19. května je vyřadili Ottawa Senators, když Daniel Alfredsson v prodloužení rozhodl o osudu pátého zápasu.\n\nNa začátku července odešli z týmu dva volní hráči a alternativní kapitáni, Danny Briere do Philadelphia Flyers a Chris Drury do New York Rangers. Málem ztratili také Thomase Vanka, kterému Edmonton Oilers nabízeli sedmiletou smlouvu na 50 milionů dolarů, ale nakonec se jim podařilo smlouvu s rakouským útočníkem podepsat. Potom se radši generální manažer Darcy Regier rozhodl, že začne podepisovat nastávající volné hráče už v základní části. To také udělal v polovině října 2007 s Jochenem Hechtem, který dostane 14,1 milionu dolarů ve čtyřech letech.\n\nDlouhodobý spolukomentátor pro Sabres, Jim Lorentz, oznámil svůj odchod do důchodu v říjnu 2007. Po boku legendárního Ricka Jeannereta ho vystřídal bývalý spolukomentátor kultovního pořadu Hockey Night in Canada Harry Neale.\n\nNovoročním zápasem bylo v roce 2008 Winter Classic, které Sabres odehráli doma, na stadionu fotbalových Buffalo Bills, Ralph Wilson Stadium, proti Pittsburgh Penguins. Oficiálně se zápas jmenoval AMP Energy NHL Winter Classic, v Buffalu a okolí se mu ovšem říkalo „Ice Bowl“. Sabres prohráli 2:1 po nájezdech.\n\nStejně jako ostatní týmy v NHL, i Sabres museli trochu předělat své dresy kvůli globálnímu přechodu ke značce Rbk Edge. Nešlo ale o víc, než přidání loga NHL k límci. Oficiálně neměli Sabres pro sezonu stanovený žádný třetí dres, na Winter Classic si ale oblékli původní dres ze sedmdesátých let.\n\n3. dubna 2008 podlehli Montreal Canadiens a byli definitivně vyřazeni z boje o play-off. Stali se teprve třetím týmem v historii NHL, který nešel do play-off rok po vítězství Presidents' Trophy. Oba dva předchozí týmy ale hned v dalším roce vyhráli Stanley Cup.\n\n10. června 2008 oficiálně jmenovali Portland Pirates svou novou hlavní farmou v AHL, což skončilo devětadvacetiletou spolupráci s Rochester Americans, kteří jsou nyní farmou Florida Panthers. Sabres podepsali s Pirates smlouvu na dva roky s opcí na jeden rok.\n\nSezonu volných hráčů Sabres začali poměrně tiše ale přece jen podepsali brankáře Patricka Lalima. Dále vyměnili Steva Berniera do Vancouver Canucks za dva výběry v draftu a přidali do týmu Craiga Riveta za výběry v druhých kolech draftů 2009 a 2010. V následujícím měsíci přidal Darcy Regier pár hráčů, kteří měli strávit nějaký ten čas v AHL, jako třeba Mathieu Darche. V srpnu ještě přidal Coltona Frettera a Colina Murphyho.\n\nRegier musel ale také podepsat smlouvy s několika svými hráči. Nejprve podepsal čtyřletou smlouvu Paul Gaustad, další na řadě byli Ryan Miller a Jason Pominville, kterým ještě rok zbýval a tak po podepsání pětiletého kontraktu vytrvají v týmu až do roku 2014.\n\n4. srpna 2008 hokejový novinář americké sportovní televizní stanice ESPN, Terry Frei, napsal článek „Žebříček koučů NHL“, Lindyho Ruffa umístil do sekce „Elita“.\n\n15. srpna téhož roku Sabres oznámili fanouškům, že jim brzy ukážou nový třetí dres, který obsahoval pár designových úprav, jinak to byla ta stejná verze původního dresu ze sedmdesátých, osmdesátých a poloviny devadesátých let. Fanoušci ho poprvé spatřili na otevřeném tréninku 20. září a viděli tak původní dres s prvky současného. Vyvolal u nich pozitivní reakce.\n\nBuffalo Memorial Auditorium mělo být v říjnu 2008 zničeno, protože v posledních dvanácti letech, kdy jej po odchodu Sabres nikdo nepoužíval, bylo už pouze historickou částí města.\n\n8. října 2008 se Craig Rivet stal prvním samostatným kapitánem od odchodu Stu Barnese v roce 2003.\n\n4. března 2009 přišla uzávěrka přestupů a manažer Regier byl velice aktivní. Nejprve podepsal smlouvu s Timem Connollym a to na 4,2 milionu dolarů za dva roky, poté vyměnil výběr ve čtvrtém kole draftu 2010 do Phoenix Coyotes za Mikaela Tellqvista, pak poslal druhý výběr v draftu 2009 do Toronto Maple Leafs za Dominica Moora a nakonec poslal Aleše Kotalíka do Edmonton Oilers za jiný výběr v druhém kole draftu 2009.\n\n9. dubna 2009, i přes výhru, byli opět vyřazeni z bojů o play-off. New York Rangers totiž svůj zápas vyhráli a Montreal Canadiens si připsali bod za prohru po prodloužení a tak už je Sabres nemohli dohonit. A tak se stali prvním týmem v historii NHL, který po vítězství Presidents' Trophy dvakrát za sebou nepostoupil do play-off.\n\nHned v první den otevření trhu s volnými hráči oznámil Darcy Regier podepsání smluv s obránci Stevem Montadorem na dva roky a Joem DiPentou na jeden rok. Také podepsal nové smlouvy s několika svými hráči. 20. července podepsal víceletou smlouvu s Andrejem Sekerou a jednoletý kontrakt s Clarkem MacArthurem. 11. srpna se po třech letech strávených v San Jose Sharks vrátil Mike Grier, který již prožil dvě sezony se Sabres.\n\nNa začátku sezony se pár koučů týmu, manažer Darcy Regier a také několik televizních hlasatelů vypravilo na tour po jiných městech Spojených států. Konkrétně navštívili Tampu, Washington, Raleigh a Atlantu, kde žije mnoho fanoušků Sabres, lidí ze západního New Yorku.\n\n1. ledna 2010 se stali Sabres prvním týmem od roku 2006, který dokázal vyhrát více zápasů za sebou ve kterých prohrávali o tři nebo více gólů. Nejprve porazili Pittsburgh Penguins 4:3 a poté přidali vítězství proti Atlanta Thrashers, 4:3 v prodloužení.\n\n3. března 2010 přišla na řadu uzávěrka přestupů, Sabres poslali nejprve Nathana Paetsche a výběr v druhém kole draftu do Columbus Blue Jackets za Raffiho Torrese a poté poslali Clarka MacArthura do Atlanta Thrashers za výběr v třetím a čtvrtém kole draftu.\n\n27. března se poprvé od roku 2007 dostali do play-off když přejeli Tampa Bay Lightning 7:1. 6. dubna porazili New York Rangers a zajistili si tak vítězství v Severovýchodní divizi.\n\n26. dubna byli v šesti zápasech vyřazeni v prvním kole z play-off týmem Boston Bruins.\n\nNa začátku trhu s volnými hráči Sabres hned přišli o své dva eltiní obránce, Toni Lydman odešel do Anaheim Ducks a Henrik Tallinder vyztužil defenzivu New Jersey Devils. Místo nich přišel z Pittsburgh Penguins Jordan Leopold, který s týmem uzavřel tříletou smlouvu. Regier dále podepsal smlouvu s náhradním brankářem Patrickem Lalimem na jeden rok a také přivedl z New Jersey defenzivního útočníka Roba Niedermayera.\n\n29. ledna 2011 uzavřeli Tom Golisano a Terry Pegula dohodu o prodeji týmu za částku 189 milionů dolarů. Tento prodej následně schválila liga 18. února.\n\nBěhem uzávěrky přestupů nejprve Sabres přišli o Craiga Riveta, kterého si z listiny nechráněných hráčů vybral Columbus Blue Jackets a poté získal Brada Boyese z týmu St. Louis Blues za právo volby ve druhém kole draftu v roce 2011.\n\n\nTelevizní vysílání zajišťuje Madison Square Garden Network, komentátory jsou Rick Jeanneret a Harry Neale. Bývalý bitkař Rob Ray je expertem ve studiu a také reportérem mezi střídačkami týmů.\n\n\n\nZdroj: \n\nZdroj: \n\n\"Poznámka: Pos = Pozice; GP = Odehrané zápasy; G = Góly; A = Asistence; Pts = Body; P/G = Bodů na zápas; * = současný hráč Sabres\"\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "61977", "url": "https://cs.wikipedia.org/wiki?curid=61977", "title": "Pórobeton", "text": "Pórobeton\n\nPórobeton je druh lehkého betonu (objemová hmotnost < 2000 kg/m v suchém stavu) s dobrými tepelně a zvukově izolačními schopnostmi. Jedná se o beton tzv. přímo lehčený, což znamená, že vylehčení bylo dosaženo při výrobě vytvořením pórů přímo do vlastní hmoty betonu.\n\nPórobeton se stejně jako klasický beton vyrábí ze třech základních složek — plniva, pojiva a vody. V případě pórobetonů se jako plnivo používá křemičitý písek nebo elektrárenský popílek (popř. škvára nebo struska). Jako pojivo se používá cement, vápno, nebo směs cementu s vápnem. Největším výrobcem pórobetonových tvárnic v České republice je společnost Xella CZ se svým výrobkem Ytong.\n\nDělení pórobetonu dle jeho složení:\n\n\nPoužíváme jednak přírodní (křemičité drobné kamenivo nebo horniny vulkanického původu), jednak umělé (nejčastěji elektrárenský popílek, popřípadě vysokopecní strusku, škváru apod).\n\n\nVazba oxidu hlinitého AlO, oxidu železitého FeO, popřípadě oxidu hořečnatého MgO, a jejich krystalická forma je druhým kvalitativním znakem vhodnosti popílku. Létavé elektrárenské popílky vhodné pro výrobu pórobetonu obsahují nejméně 45% oxidu křemičitého, nejvýše 35% oxidu hlinitého, nejvýše 18% oxidu železitého a maximálně 2% síry SO a oxidu hořečnatého. Jsou velmi jemné. Zbytek na sítě 0,2mm může být maximálně 5 % z hmotnosti vzorku na sítě 0,063 v rozmezí od 20 do 35%. Popílek má pórovitou strukturu, která má vliv na množství mikropórů. Mikropóry jsou faktorem ovlivňujícím objemové změny při změně vlhkosti.\n\nV oblasti šedého pórobetonu, tedy materiálu s příměsí popílku, existují jisté kontroverze. Popílek vzniklý spalováním uhlí může obsahovat malé množství zdraví nebezpečných látek, například olovo, kadmium a rtuť, či arzén. V současné době neexistuje žádná  odborná studie, která by potvrzovala stabilitu těchto látek v pórobetonu. Není tedy známo, zda nemůže stopové množství nebezpečných látek z popílku unikat do okolí (především do půdy a podzemních vod). Navíc při řezání a demolici pórobetonových tvárnic tak může teoreticky docházet k inhalaci prachu. I proto se objevují hlasy pro zařazení popílku do nebezpečných látek na území Evropské unie.\n\nBílý pórobeton (příměsí je písek) je v současné době považován za šetrnější variantu, neboť je vyráběn z materiálů přírodního původu. Při výrobě bílého pórobetonu lze navíc použít odpad vzniklý jeho produkcí a všechny komponenty se mohou po demolici budovy znovu použít. Bílý pórobeton je  oproti šedému chemicky i mechanicky stabilnější, neboť písek obsahuje více oxidu křemičitého, který zvyšuje podíl přírodní stabilizační substance – tobemoritu. Na druhou stranu šedý pórobeton má na základě testů několikanásobně vyšší smrštivost a po letech může být nestabilní. Bílý pórobeton nemá tendenci v průběhu let měnit svou strukturu, praskat, či se odlupovat.\n\n\n\n\n\nAutoklávovaný pórobeton je lehký beton vyrobený z křemičité jemnozrnné vápenné, cementové nebo cementovápenné malty vylehčené plynem, který vzniká chemickou reakcí hliníkové přísady, a vytvrzený parou pod tlakem.\n\nLehké stavební hmoty umožňují snižovat hmotnost nejen občanských, ale i průmyslových a zemědělských staveb, a tím i snižovat stavební náklady. Hlavní úspory vyplývají z měřené spotřeby stavebních hmot. V důsledku toho jsou nižší náklady na dopravu, a to jak surovin, tak i hotových prefabrikátů.\n\nHmotnost výrobků z lehkých stavebních hmot můžeme snižovat však jen do určitých mezí v souladu s požadavky statickými a tepelně i zvukově izolačními.\n\nPórobeton určený pro výrobu zdících prvků rozlišujeme dle pevnosti do skupin: P1,8, P2, P3, P4, P6. Čísla udávají zaručenou pevnost v tlaku MPa.\n\n\nFaktor difúzního odporu μ = 5/10.\n\n"}
{"id": "61978", "url": "https://cs.wikipedia.org/wiki?curid=61978", "title": "Světelný zdroj", "text": "Světelný zdroj\n\nSvětelný zdroj\nje zdroj elektromagnetického záření v rozsahu vlnových délek zhruba 380–780 nm, (360–800 nm), což je záření, které můžeme pozorovat lidským okem jako viditelné světlo. Zpravidla rozlišujeme světelné zdroje přírodní a zdroje umělé (člověkem vytvořené).\nSvětelné zdroje lze rozdělit na\n\nK přírodním zdrojům patří například:\n\nNejznámější a nejrozšířenější umělé zdroje světla se rozdělují podle dalších hledisek. Jedno z nich je podstata vzniku světla. Rozeznáváme zdroje na principu teplotního záření (např. žárovky), záření elektrického výboje v plynech a parách kovů (zářivky, výbojky) anebo luminiscence (např. svítivé diody).\nMezi hlavní parametry, jež se sledují u umělých světelných zdrojů patří: životnost světelného zdroje (udávaná v hodinách), hodnota světelného toku a jeho spektrální složení, svítivost a její prostorové rozložení, jas, teplota chromatičnosti T a index podání barev R. U umělých světelných zdrojů, jejichž činnost závisí na elektrické energii, pak také příkon, napětí, proud a především měrný výkon, což je podíl vyzařovaného světelného toku a příkonu (vyjadřuje se tedy v lm/W). Měrný výkon charakterizuje efektivnost přeměny energie elektrické na světelnou.\n\nNejvětší a nejstarší skupinu tvoří zdroje teplotní, tzv. inkandescentní. Inkandescence je jev vyzařování světla, způsobeného tepelným buzením. V těchto zdrojích vzniká světlo jako jedna ze složek elektromagnetického záření vyvolaného vysokou teplotou povrchu nějakého tělesa. Patří sem oheň (svíčka, lampa), v němž září:\n\nVzniká průchodem elektrického proudu pevnou vodivou látkou s vysokou teplotou tání např. platina, wolfram atd. Pevná látka se rozžhaví na požadovanou teplotu, při které dochází k emisi viditelného záření.\n\nNa tomto principu pracují klasické žárovky s wolframovým vláknem: V žárovkách svítí rozžhavené wolframové (u prvních žárovek uhlíkové) vlákno. V plynové lampě svítí žhavá tepelně odolná punčoška z jemné tkaniny ohřívaná málo svítivým plynovým plamenem.\n\nSpolečnou vlastností teplotních zdrojů je:\n\nJsou založeny na luminiscenci. Obvykle se s nimi lze setkat ve formě trubic, sloužících pro nouzové osvětlení.\n\nNa rozdíl od teplotních zdrojů zde vzniká světlo jinými mechanismy. Obvykle jde o proud fotonů jednotlivě vyzářených při návratu elektronů z nestabilních poloh ve vyšších hladinách do stabilní polohy v nižší hladině v elektronovém obalu nějakého atomu. Protože energie uvolňovaná vracejícími se elektrony je kvantovaná velikostí „skoku“ mezi hladinami, mají i energie fotonů nespojitý průběh, rozdělený do tzv. emisních spektrálních čar nebo pásů.\n\nVybuzeného stavu atomů s elektrony dočasně na vyšších hladinách než jsou obvykle se dosahuje procesem zvaným excitace. K excitaci dochází různými způsoby, například vysokou teplotou, silným elektrickým polem, nárazem částic nebo atomů s vysokou energií apod.\n\nKe zdrojům světla s nespojitým spektrem paří i lasery.\n\nBarva světla popsaných zdrojů obvykle nebývá bílá. Podle polohy svítivých částí spektra má zdroj výraznou převažující barvu. Např. neonka, zvaná tak podle plynové náplně neonu (Ne) nebo podle barvy výboje doutnavka, svítí červeně.\n\nRtuťové výbojky a zářivky svítí převážně v neviditelné ultrafialové části spektra a pro získání viditelného světla je třeba použít optickou transformaci pomocí vrstvy luminoforu na vnitřní straně baňky či trubice.\n\nNízkotlaké sodíkové výbojky svítí převážně na žlutooranžových sodíkových (Na) čarách spektra.\n\nZdroj světla obvykle nevyzařuje rovnoměrně na všech vlnových délkách vnímaných lidským okem. Oko pak vnímá světlo ze zdroje ne jako bílé, ale barevné. Nejvýrazněji se zbarvení uplatňuje u zdrojů s nespojitým spektrem.\n\nPři vnímání barvy světla se projevují dvě protichůdné schopnosti.\n\nJedním je pozvolná adaptace oka a jeho vyhodnocovacího orgánu (část mozku) na barvu světla. Projevuje se zde vůlí neovlivnitelná snaha upravit vnímání světla tak, aby převažující barva byla neutralizována a světlo se jevilo jako bílé. Je to jev známý např. z lyžařských či slunečních brýlí. Po nasazení barevného filtru na oči se nejprve vše jeví obarveno vlivem filtru, postupně pak výrazná barva mizí a člověk začíná vnímat svět kolem sebe v téměř přirozených barvách.\n\nDruhým jevem je schopnost správného vnímání a rozlišování barevných odstínů, která je nutná pro celou řadu lidských činností (dopravní signály, práce malíře nebo grafika, výběr barvy látek a nití švadlenou).\n\nČím je barva světla méně neutrální, tj. nevyvážená ve prospěch jednoho převažujícího odstínu, tím obtížnější je správné rozlišení barevných odstínů pozorovaných předmětů odrážejících toto světlo. Krajním případem je jednobarevné, tzv. monochromatické světlo (viz monochromatické záření). Pozor, nezaměňovat pojmy \"monochromatický\" a \"černo-bílý\".\n\nPři osvětlení monochromatickým světlem nelze vůbec rozlišit barevné odstíny. V takovém případě oko rozlišuje pouze jasy a člověk pozná který předmět je světlejší a který je tmavší, nikoliv jakou barvu který má. Subjektivně je takové osvětlení nepříjemné a způsobuje zvýšenou únavu očí. Příkladem je osvětlení některými typy barevných výbojek pro technické účely. Podobně působí při vnímání i světlo červené lampy ve fotokomoře, které ale není čistě monochromatické.\n\nMonochromatické světlo má i své příznivé účinky. Umožňuje lidskému oku rozlišit jemnější detaily tvaru a jasu předmětů, protože při tomto druhu světla se neuplatňuje tzv. chromatická vada oční čočky, která jinak zhoršuje ostrost vidění.\n\nČistě monochromatické světlo vyzařuje laser. Jeho zvláštností je to, že jde současně o světlo polarizované a koherentní.\n\nPoměrně náročným úkolem konstruktéra světelného zdroje je dosáhnout alespoň velmi přibližně vyrovnaného světelného vjemu ve třech částech spektra vnímaného lidským okem, aby všechny tři typy očních čípků (červená-zelená-modrá) měly přiměřený světelný vjem a dávaly svému nositeli dojem nebarevného nebo jen málo barevného světla.\n\nTo se samozřejmě netýká zdrojů, u nichž je barevné světlo žádané. Sem patří různá výstražná světla, efektové osvětlení (diskotéky) nebo zvláštní technické a výtvarné účely (zpracování fotografie, fotochemie, fotoelektronika, přenos informací světlem atd.).\n\nSnaha o neutrální bílé světlo vede k výběru\n\nVyrovnání (kompenzace) se dosahuje např.\n\nPro fotometrické účely se zavádí modely zdrojů světla.\n\nMezi nejdůležitější patří model bodového zdroje světla. V praxi lze za takový zdroj považovat plamen svíčky, vlákno žárovky nebo Slunce (v dostatečné vzdálenosti), tzn. takový zdroj světla, který je dostatečně malý a současně je pozorován z velké vzdálenosti.\n\nJiným často využívaným modelem je plošný světelný zdroj. O plošném zdroji hovoříme, tehdy, pokud jsou rozměry zdroje světla dostatečně velké vzhledem ke vzdálenosti pozorovatele, a nelze je tedy zanedbat. Příkladem může být obloha jako přírodní plošný zdroj difúzního světla anebo velkoplošná svítidla vytvářející např. celé svítící stropy nebo stěny. V podstatě i běžné svítidlo v reálných situacích představuje plošný světelný zdroj, jehož rozměry nelze zanedbat a při výpočtu osvětlení je třeba respektovat tyto reálné rozměry a svítidlo rozdělit na menší části, které již svými rozměry splňují definici bodového zdroje – největší rozměr je obvykle maximálně 1/10 pozorovací vzdálenosti.\n\nV některých případech můžeme mluvit o prostorovém zdroji světla. Je např. o různé druhy průsvitných látek.\n\nZa všesměrový označujeme takový zdroj světla, který vyzařuje světlo do všech směrů. Obvykle hovoříme o vyzařování do dolního i horního poloprostoru. Speciálním typem je pak všesměrový rovnoměrně vyzařující zdroj, jehož svítivost je ve všech směrech stejná. Světelný tok takového zdroje je roven 4*pi násobku této konstantní svítivosti.\n\n\n"}
{"id": "61993", "url": "https://cs.wikipedia.org/wiki?curid=61993", "title": "Jiří Karásek ze Lvovic", "text": "Jiří Karásek ze Lvovic\n\nJiří Josef Antonín Karásek ze Lvovic, vlastním jménem Josef Karásek, (24. ledna 1871 Praha-Smíchov – 5. března 1951 Praha) byl český básník, spisovatel a kritik, přední představitel české dekadence. Jako kritik používal impresionistických postupů.\n\nUspořádal pražské poštovní muzeum, byl také sběratel drobné grafiky, působil v časopisu \"Český bibliofil\". Zajímal se o okultismus a byl členem české společnosti hermetiků Universalia.\n\nPřídomek ze Lvovic ke svému jménu připojil na základě svého tvrzení, že je potomkem hvězdáře ze 16. století, Cypriána Lvovického ze Lvovic, což souviselo se zálibou dekadentů ve vzývání aristokracie.\n\nNarodil se v rodině drážního průvodčího (kondukteur) Andrease Karáska (1830-1900) a jeho manželky Anny, rozené Feitové (1839-??). Měl 6 sourozenců, z nichž dva zemřeli v dětském věku. Pokřtěn byl jako Josef Karásek.\n\nNěkteré druhotné zdroje uvádějí „vlastním jménem“ Jiří Antonín Karásek nebo „občanským jménem“ Josef Jiří Antonín Karásek Na policejní přihlášce z roku 1900 je uveden jako Josef Georg.\n\nPo ukončení studia na Malostranském gymnáziu v Praze roku 1889 pokračoval na bohoslovecké fakultě, kde strávil necelé dva roky. Poté žil rok v Bavorsku. Po roce 1891 nastoupil jako úředník k poště, pak byl jmenován ředitelem knihovny ministerstva pošt a ředitelem Poštovního muzea a archivu.\n\nV roce 1894 založil společně s Arnoštem Procházkou časopis \"Moderní revue\", ve kterém uveřejňovali zejména českou a francouzskou dekadentní tvorbu. V následujícím roce se v červnovém čísle časopisu Karásek poprvé v českých dějinách pokusil o veřejnou obhajobu homoerotického cítění, což bylo jeho osobní téma. Za první republiky postupně vydával dva „listy pro sexuální reformu“ – \"Hlas\" a \"Nový hlas\".\n\nByl také spisovatelem, autorem řady básnických sbírek i próz (románů a povídek). Jeho poezie nese typické rysy dekadence (morbidní erotika, motivy zhýralého, anémického, morózního aristokrata atd.), druhá sbírka ostatně byla pro svou „nemravnost“ konfiskována. Jeho povídky a romány představují českou podobu gotického románu. Některé z jeho románů jsou nyní řazeny do literatury science fiction.\n\nDuchovní souznění ho spojovalo s malířem Janem Zrzavým, který se ve své tvorbě z počátku 20. století inspiroval mj. i Karáskovými básněmi z dekadentního období. V roce 1910 daroval básníkovi svou kresbu \"Hlava Jana Křtitele\". Karásek také v únoru 1948 otevíral Zrzavého výstavu v Brně, na dlouhou dobu poslední.\nZemřel téměř zapomenutý v Praze roku 1951 na zápal plic.\n\nPo celý život vášnivě sbíral slovanské umění a grafiku. Jeho sbírka patří k největším uceleným souborům tohoto druhu v Čechách. Během svého života shromáždil rozsáhlou soukromou knihovnu (48 000 svazků) a sbírku slovanského umění a grafiky (40 000 položek). Roku 1922 tuto tzv. Karáskovu galérii věnoval Československé obci sokolské (ČOS). Galerie byla od roku 1925 umístěna v sídle ČOS v Tyršově domě v Praze, s podmínkou, že ji bude do konce života spravovat. Od roku 1954 je součástí Památníku národního písemnictví sídlícího na pražském Strahově.\n\n\n\n"}
{"id": "61995", "url": "https://cs.wikipedia.org/wiki?curid=61995", "title": "Thomas Hobbes", "text": "Thomas Hobbes\n\nThomas Hobbes (5. dubna 1588, Malmesbury, hrabství Wiltshire, Anglie – 4. prosince 1679, zámek Hardwick Hall, hrabství Derbyshire) byl anglický filozof, který nejvíce proslul pracemi týkajícími se politické filozofie.\n\nJeho kniha \"Leviathan\" (1651) dala základ pro většinu západní politické filozofie z hlediska teorie společenské smlouvy. Hobbes byl zastáncem absolutismu, ale také vyvinul některé ze základů evropského liberálního myšlení, právo jednotlivce, přirozená rovnost všech lidí, názor, že všechny legitimní politické moci musí mít „zástupce“ na základě souhlasu společnosti, liberální výklad práva, který ponechává lidem volnost a umožňuje jim dělat to, co není zákonem vyloženě zakázáno. Hobbes také přispěl k rozmanitému spektru oborů, včetně historie, geometrie, fyziky, teologie, etiky, překladatelství, obecné filozofie a filozofie politických věd. Jeho popis lidské přirozenosti je dodnes trvalou teorií v oblasti filozofické antropologie. Stal se jedním z klíčových zakladatelů materialismu ve filozofii.\n\nO Hobbesově dětství mnoho nevíme. Jméno matky je neznámé, otec se jmenoval Thomas a byl farářem. Hobbes byl vzděláván od čtyř let ve Westport, nato přešel na školu Malmesbury a poté ho vzdělával soukromý učitel Robert Latimer. Byl dobrým žákem. Kolem roku 1603 odešel do Magdalen Hall; na univerzitě ho nejvíce přitahovala scholastika. Studia nedokončil, ale v roce 1608 se stal sám soukromým učitelem syna Williama Cavendishe. S rodinou Cavendishových ho poté spojovalo silné pouto po mnoho let.\n\nV roce 1610 Hobbes představil své vědecké a kritické metody týkající se scholastiky. V té době se věnoval také podrobnému studiu klasických (řeckých a latinských) autorů. Výsledkem jeho práce byl velký překlad Thukydida (\"Dějiny peloponéské války\"): šlo o první překlad tohoto díla z řečtiny do angličtiny a vyšel roku 1628.\n\nJeho zaměstnavatel W. Cavendish zemřel na mor v roce 1628. Ovdovělá hraběnka brzy poté Hobbse propustila. Ten si však záhy našel novou práci, opět jako učitel. Tentokrát byl jeho žákem syn sira Gervase Cliftona. O tři roky později se vrátil k rodině Cavendishových, kde vyučoval syna svého předchozího žáka. V průběhu dalších sedmi let dále vyučoval a rozšiřoval vlastní znalosti filosofie. V roce 1636 navštívil poprvé Florencii, později se z něj stal pravidelný člen filosofických debat v Paříži. Od roku 1637 je považován za filosofa a učence. V roce 1640 napsal spis \"Základy politického a přirozeného práva\". Kniha nebyla vydána tiskem, ale kolovala mezi jeho známými jako rukopis a na veřejnost se dostala o deset let později.\n\nV roce 1642 vypukla anglická občanská válka. Tato událost v Hobbesovi znovu probudila zájem o politickou filosofii; v téže době napsal spis \"De Cive\" (O Občanu), který se rychle rozšířil. V roce 1647 pracoval Hobbes jako matematický instruktor mladého prince Charlese z Walesu. Tento závazek trval více než rok. Jako bezprostřední reakci na válku napsal své největší dílo \"Leviathan\".\n\nVědecká a spisovatelská činnost měla velký vliv na Hobbesův soukromý život; během krátké doby se stal vyhledávaným i nenáviděným filosofem. Sekularistický duch jeho knihy pobouřil jak anglikány, tak francouzské katolíky. Nakonec získal povolení vrátit se do Anglie, konkrétně do Londýna. Dožil pod ochranou hraběte Cavendishe. Jeho posledními pracemi jsou autobiografie psaná ve verších (1672) a překlad čtyř knih Odyssey (z latiny do angličtiny). Kompletní překlad Illiady a Odyssey vydal v roce 1675. V říjnu 1679 zemřel ve věku devadesáti dvou let. Je pohřben na hřbitově Aulta Hucknall v Derbyshire v Anglii.\n\nJeho nejdůležitější díla jsou: Základy přirozeného a politického práva – jejich první část tvoří slavné pojednání O lidské přirozenosti, Elementy filosofie, sestávající z části O občanu, O tělese a O člověku. O svobodě a nutnosti a Leviathan.\nHobbes není jenom filosofem teorie státu. Zabýval se také naukou o metodě, teorií poznání a dalšími obory. Politická filosofie ho však charakterizuje nejvíce. Je jedním z teoretiků tzv. společenské smlouvy. Nauka o státě je jádrem jeho filosofie a také tou částí, která měla největší vliv. Jeho filosofii státu pochopíme jen tehdy, vezmeme-li v úvahu revoluční převraty, kterých byl Hobbes svědkem zčásti v Anglii, zčásti v pařížském exilu a které vyústily v určitou revoluční ochablost a touhu po neotřesitelné autoritě státu, jak ji Hobbes ve svém díle hájí.\nHobbes odstraňuje z etické a politické filosofie poslední teologická hlediska a ohledy. Opírá se pouze o zkušenost, zná velmi dobře Galileův mechanistický a matematický výklad přírody a jako první se pokouší použít metodu v nauce o dějinách a společnosti. Je materialistou a ostře odmítá svobodu vůle. Hobbes stojí mimo renesanci, neboť je teoretikem státního absolutismu, který určoval politickou tvář Evropy až do 18. století.\nU Hobbese se ukazuje, jak po rozkladu středověkého nazírání, v němž byl jednotlivec i stát začleněn do jediného božského řádu spásy, je nyní jedinec i stát osvobozen. Uvést nároky obou v soulad bude úlohou, kterou nyní musí zvládnout politické dějiny a veškeré novověké myšlení. Hobbes se staví zcela na stranu státu. Nemůže anebo nechce vidět, že mravnost a právo stanovené státem rozhodně nejsou identické, nýbrž že se mohou rozcházet.\nStaví se proti scholastice a jí modifikovanému aristotelismu a v mnoha ohledech také proti svému současníku Descartovi. Podobně jako jeho předchůdce Francis Bacon chová nedůvěru k zavedeným metafyzickým systémům vykládaným na univerzitách. Je považován za předchůdce moderního filosofického naturalismu.\n\nObdivoval striktní metodologii matematiky a fyziky, kterou v jeho době úspěšně aplikoval Galileo Galilei a Pierre Gassendi (s nimiž se Hobbes osobně znal); jeho záměrem bylo učinit tuto metodu základem univerzální vědy, kam by náležela i etika a nauka o státu, které by tak bylo možno uspořádat „geometrickou metodou“ a formulovat v nich nutně platné výpovědi.\n\nProtože vědecké poznání je pro Hobbese výhradně jazykové, obrátil se ke zkoumání jazyka. Zde zastává nominalistickou pozici: obecniny existují pouze jako jména; „strom“ neoznačuje žádný obecný strom, nýbrž je jménem pro jednotlivé stromy. Jména se určují nominální definicí, která má být jednoznačná, aby věty o věcech nebyly zavádějící. Jelikož definice vznikají konvenčně, lidským ustanovením, Hobbes zavádí konvencionalistické pojetí pravdy: pravdivá věta je taková, kde subjekt a predikát odkazují k téže (člověkem definované) věci.\n\nFilosofie je chápána podle matematického ideálu jako „počítání s pojmy“: sylogismus je například součet tří pojmů. Úkolem filosofie je vyhledávat obecné důvody nějaké skutečnosti, které lze vposled vždy převést na pohyb. Jelikož vše jsoucí je podle Hobbese materiální, podléhá vše mechanickým zákonům pohybu částic, a to včetně člověka a jeho jednání. Proto bývá Hobbesova nauka někdy označována jako „monismus pohybu“, neboť pohyb je zde vedoucím, universálním principem. Mechanicky vznikají také představy vědomí (\"phantasmata\"), za paměť a vědomí vděčíme zákonu setrvačnosti; Hobbesovi ovšem činí problémy vysvětlit, jakým způsobem vědomí ví o materiálních objektech.\n\nBůh je v jeho systému předmětem racionální teologie. Můžeme o něm vypovídat pouze to, že je příčinou světa (těles a jejich přirozeností, popř. přirozeného práva) a poznáváme jej z kauzálního působení; jeho podstatu však poznat nemůžeme a jeho uctívání je pouze věcí dohody. Pro tyto názory byl Hobbes obviňován z ateismu.\n\nTaké člověk je materiálním jsoucnem a podléhá zákonům pohybu: Hobbes pojímá také vůli deterministicky jako mechanikou reakci na podráždění zvnějšku. Tímto způsobem vznikly i hodnoty: to, co přivádí slast, je uznáno jako hodnota, zápornou hodnotou je to, co způsobuje strast. Největší strastí je smrt, nejvyšší hodnotou pak sebezáchova, které člověk podřizuje své jednání. Postupuje zde zcela empiricky — pouze popisuje, co lidé hodnotí kladně či záporně — a rezignuje tak na normativní etiku, tj. hledání toho, co býti má.\n\nTaké státověda je u něj součástí fyziky, která pouze vysvětluje vznik existujících právních norem. Vznik státu je tak vylíčen nezávisle na náboženství, bez Boha coby zákonodárce. V \"Leviathanu\" je popisován „přirozený stav“ před vznikem státu (a tedy vyhlášením pozitivního práva) jakožto neblahá válka všech proti všem ('), kde je člověk člověku vlkem ('), neboť člověk je podle Hobbesova přesvědčení egoista, který touží pouze po \"svém\" zachování a k ostatním chová nedůvěru a chce je ovládnout. Nedůvěra povstává z relativní rovnosti mezi lidmi: má-li více lidí podobnou naději na dosažení cíle, vzniká tak rivalita. V takovém stavu je život člověka „ošklivý, zvířecí a krátký“ (\"nasty, brutish and short\").\n\nProto se člověk na základě racionálního kalkulu svého přirozeného práva vzdává a uzavírá (hypotetickou) společenskou smlouvu všech se všemi, neboť tak zvýší své pohodlí a šanci na přežití. Tím vzniká stát, „politické těleso“, které funguje podle fyzikálních zákonitostí. Hobbes je právní pozitivista; závazné právní normy jsou vždy normami stanovenými všeobecně uznávanou autoritou, která je s to vymáhat jeho dodržování a udílet sankce. Tato autorita, suverén, musí mít absolutní moc, neboť podle Hobbese jakýmkoli dělením moci vzniká „stát ve státě“ a tedy možnost občanské války (Hobbes sám občanskou válku zažil a jeho politická filosofie byla patrně motivována snahou zabránit jejímu opakování). Suverénní vládce (nejlépe monarcha) tedy koná, jako by měl bezvýhradný souhlas lidu. Hobbes tak útočí také na moc církve, která se podle něj musí přizpůsobit státu, stejně jako na ty anglické univerzity, které církev hájily.\n\nNejostřeji byly Hobbesovy názory odmítány náboženskými mysliteli. Dle katolického filozofa Josefa Kratochvila „\"Hobbes rozvinul do posledních důsledků empirismus Baconův a vytvořil z něho soustavu čirého materialismu a sensualismu. ... Nauka Hobbesova je tedy materialismus, v logice skepticismus, v etice egoismus a v politice despotismus nejhrubšího zrna\".\" Katolická církev zařadila veškeré Hobbesovy spisy (\"opera omnia\") na Index zakázaných knih.\n\nVe své době kontroverzní Hobbesovy názory byly však v rámci novověké filosofie poměrně často diskutovány. G. W. Leibniz kritizoval jeho nominalismus, rozvíjel však pojetí rozumu jako počítání s pojmy. Navazují na něj také empirici John Locke a David Hume, jakož i doboví ekonomové, např. sir William Petty. V osvícenství z něj čerpaly teorie prosazující absolutismus. Hobbes však přispěl také k etablování novověké vědy, která si nekladla otázky po smyslu, nýbrž považovala i člověka za jedno z přírodních jsoucen.\n\n\n\n\n"}
{"id": "62003", "url": "https://cs.wikipedia.org/wiki?curid=62003", "title": "Račice (okres Litoměřice)", "text": "Račice (okres Litoměřice)\n\nObec Račice se nachází v okrese Litoměřice v  Ústeckém kraji, poblíž levého břehu řeky Labe, zhruba 2 km západoseverozápadně od Štětí. Žije v nich obyvatel. Nachází se zde veslařský kanál.\nPrvní písemná zmínka o vsi (\"Radcicz\") se vztahuje k roku 1295. Jak patrno i z tohoto příkladu, znělo jméno původně \"Radčice\", tzn. osada lidí Radkových (od osobního jména Radek). Do konce osmdesátých let dvacátého století Račice patřily k místním částem města Štětí, opět samostatnou obcí jsou od 1. července 1990.\n\nRoku 1986 byl v místech bývalé pískovny jihozápadně od Račic dokončen umělý vodní kanál pro veslování a rychlostní kanoistiku s velkým sportovním areálem (délka vodní dráhy činí 2 350 m, celková rozloha areálu 73 ha). V roce 1993 Račice hostily mistrovství světa ve veslování, konala se zde také mistrovství světa a Evropy v rychlostní kanoistice.\n\n"}
{"id": "62004", "url": "https://cs.wikipedia.org/wiki?curid=62004", "title": "Nepomuk", "text": "Nepomuk\n\nNepomuk je město na jihozápadě České republiky, v okrese Plzeň-jih v Plzeňském kraji, 33 km jihovýchodně od Plzně. Žije zde obyvatel. Nepomuk je znám jako rodiště svatého Jana Nepomuckého. Součástí města je i část Dvorec.\n\nNejstarší písemná zmínka o Nepomuku souvisí se založením nedalekého cisterciáckého kláštera v roce 1144. Již dříve existující osada Nepomuk, původně zvaná Pomuk, se postupně stala trhovou vsí a centrem správy, řemesel a obchodu pro rozlehlou klášterní doménu. Ve 13. století bylo uděleno Nepomuku hrdelní právo. Tradice klade do míst dnešního města dvě starší osady – Přesanice a Pomuk. Vlastní konstituování Nepomuka, jakožto osídlení městského typu, souvisí pravděpodobně se vznikem stříbrných dolů a rýžováním zlata, jehož pozůstatky jsou ve zdejší krajině dodnes patrné. V okolí hlavního náměstí se nachází síť středověkých štol a podzemních chodeb.\n\nPůvodní trhová ves obdržela nejpozději roku 1413 městská práva, jako město byla označována ovšem již ve 14. století. V roce 1420 byl klášter vypálen husity a jeho majetek přešel do rukou Švamberků a posléze Šternberků. Díky vrchnosti i samotným panovníkům získalo město rozsáhlé právo várečné a v roce 1465 právo konání čtyřdenních výročních trhů. Roku 1730 určil císař Karel VI. aby Nepomuk, zvaný někdy městem a jindy městečkem, měl již nastálo titul města. Od poloviny 19. století byl Nepomuk po sto let sídlem okresu.\n\nK velkému rozvoji města došlo v 17. až 19. století v souvislosti se svatojánskými poutěmi. Jan Nepomucký se narodil v Nepomuku kolem roku 1340. Stal se veřejným notářem a generálním vikářem pražské arcidiecéze a jako jeden z nejvyšších hodnostářů se ocitl v centru tehdejších sporů mezi církví a králem. V roce 1393 byl po mučení svržen z Karlova mostu do Vltavy. V převážně nekatolických Čechách 15. a 16. století existoval kult Jana Nepomuckého jen v okruhu kněžstva svatovítské katedrály. Masově se začíná šířit až v 17. století a teprve v roce 1729 jej papež Benedikt XIII. oficiálně kanonizoval. Se stovkami svatojánských soch a kostelů se setkáváme nejen v Česku, ale i za hranicemi. Jako patron vod ochraňuje mnoho mostů. Svatý Jan Nepomucký se stal nejvýznamnějším barokním světcem.\n\nV roce 2003 se stal Nepomuk obcí s rozšířenou působností. Nachází se zde Městský úřad, Úřad práce, Katastrální a Finanční úřad a knihovna s veřejnou internetovou stanicí.\n\nNepomuk se může pochlubit řadou historických památek. Patří mezi ně nejen poutní kostel svatého Jana Nepomuckého, budova arciděkanství s malým Svatojánským muzeem a stará Zelenohorská pošta, postavené podle plánů slavného barokního stavitele Kiliána Ignáce Dientzenhofera, gotická bazilika svatého Jakuba, secesní spořitelna, množství drobných kapliček a soch ale i řada dalších dochovaných budov.\n\nV jihozápadní části náměstí stojí poutní chrám svatého Jana Nepomuckého. Podle legendy stával na jeho místě světcův rodný dům. V 17. století zde páni ze Šternberka nechali vystavět kostel svatého. Jana Křtitele, který byl v roce 1734 nahrazen barokním chrámem slavného stavitele K. I. Dientzenhofera. Socha svatého Jana na oltáři pochází z roku 1848, varhany z roku 1912. Dodnes se zde konají poutě k výročí narození a umučení svatého Jana.\n\nMuzeum v budově arciděkanství založil roku 1930 arciděkan Jan Strnad, oficiální název zněl „Církevní museum svatojánských a jiných církevních památek“. Roku 1950 však bylo muzeum zrušeno. Teprve v devadesátých letech 20. století se podařilo především zásluhou P. Františka Cibuzara a P. Vítězslava Holého znovu navázat na kulturní odkaz P. Strnada. V přízemních prostorách arciděkanství byla instalována nová expozice svatojánských památek a 21. 3. 2015 bylo Svatojánské muzeum slavnostně otevřeno. Pyšní se mj. svatojánskou knihovnou a badatelnou, do níž mají případní zájemci po předchozím objednání umožněn přístup.\n\nNepřehlédnutelnou dominantu zdejší krajiny představuje barokní zámek Zelená Hora, tyčící se na kopci Zelená hora severně nad Nepomukem. Do povědomí veřejnosti se zapsal především nálezem Rukopisu zelenohorského, uzavřením Jednoty zelenohorské a filmem Černí baroni. Držiteli zámku byly slavné rody - Švamberkové, Šternberkové, za jejichž držení byl původní hrad přestavěn na zámek, dále Martinicové, Colloredo-Mansfeldové a Auerspergové.\n\nExpozice muzea vás seznámí s odkazem svatého Jana Nepomuckého, tvorbou malíře Augustina Němejce, místního rodáka, s prostředím života měšťanských a lidových vrstev a uvidíte i řadu dalších zajímavých exponátů. Sbírky městského muzea jsou uloženy na staré radnici ze 16. století, přestavěné ve třicátých letech 19. století a v sousední budově piaristických škol z let 1862–1867, která tvoří dominantu náměstí A. Němejce.\n\nPůvodní románský kostel na Přesanickém náměstí, založený mnichy cisterciáckého kláštera ve 12. století, byl na konci 13. století přestavěn v gotickém slohu do podoby trojlodní baziliky. Zvláštností je barokní věž, postavená nezvykle v ose presbyteria koncem 18. století V interiéru se dochovalo mnoho cenných prvků, včetně náhrobku Ladislava ze Šternberka z roku 1566. Mobiliář kostela tvoří ucelená neogotická kolekce z let 1858–1560. Vedle kostela stojí budova arciděkanství s mansardovou střechou, přestavěná po požáru roku 1746 podle plánů K. I. Dienzenhofera. V kostele byl pokřtěn sv. Jan Nepomucký.\n\nCestou z náměstí A. Němejce k Zelené Hoře se na samém okraji historického jádra města rozkládá mohutná budova staré Zelenohorské pošty. Budova byla postavena na místě starší usedlosti roku 1672 zelenohorským hejtmanem D. F. Táborským z Hirschfeldu jako rodové sídlo. Do roku 1843 zde byla dědičná pošta. Po požáru v roce 1746 byl dům přestavěn údajně dle plánů K. I. Diezenhoffera. Poslední větší stavební úpravy proběhly v letech 1887–1888, kdy objekt získal eklektickou fasádu a stal se na sto let sídlem lesního úřadu. V rekonstruovaných poštovních stájích se dnes nachází muzeum historických motocyklů.\n\nNa Přesanickém náměstí stojí patrový dům s barokním štítem, bránou a pavlačí. Ve středověku sloužila tato budova jako rychta a soud, od 2.poloviny 19. století jako hostinec. V hlubokých sklepích byla i městská šatlava. Jádro dnešního domu je ze 17. století, současný vzhled je z přelomu 18. a 19. století.\n\nVe městě se nachází další zachovalé domy ze 17. až 19. století (U Černého orla, U Zeleného stromu, rodný dům A. Němejce, chalupa U Kočárů č.p. 30, dům U Petrů aj.), téměř desítka kaplí a kapliček i několik cenných, převážně barokních soch a božích muk.\n\nV průběhu roku se ve městě koná řada kulturních a společenských akcí, nejvýznamnější z nich jsou:\n\nCeloročně se konají kulturní akce v hotelu U Zeleného stromu, KD Dvorec i jinde. V sezóně je v provozu každý pátek Malá letní scéna. Od dubna do října se konají jednou měsíčně Nepomucké trhy zaměřené na regionální potraviny a řemeslná výrobky.\n\nKe sportovnímu vyžití slouží městská hala, tenisové kurty, fotbalová hřiště, skatepark a pro děti zábavní park a koupaliště.\n\n\nNepomuk leží v severním cípu Nepomucké vrchoviny. Městem protéká říčka Muchovka, která se nedaleko Nepomuka mísí v Klášterském rybníku s řekou Úslavou. Dominantou kraje je vrch Zelená hora se stejnojmenným zámkem, tyčící se nad soutokem. Místní krajina je protkána značenou sítí turistických i cyklistických tras, které protínají okolní krajinu s množstvím přírodních zajímavostí a chráněných oblastí. Nejvýznamnější jsou Národní přírodní rezervace Chejlava, přírodní parky Kakov - Plánický hřeben a Pod Štědrým a Chráněná krajinná oblast Brdy.\n\nOd roku 1998 působí na území Nepomucka dobrovolný svazek 29 okolních měst a obcí s bezmála 15 000 obyvateli. Jeho cílem je všestranná spolupráce v oblasti celkového rozvoje regionu.\n\nMnohé vesničky, nacházející se v této oblasti, si dodnes zachovaly svou původní lidovou podobu. Typický ráz krajiny tvoří značný počet drobných sakrálních památek i množství rybníků navazujících na blatenskou rybníkářskou tradici. Ideální podmínky ke koupání skýtá Nový rybník u Nepomuka. V Kasejovicích a ve Spáleném Poříčí lze nalézt stopy židovské historie a v Žinkovech a Oselcích je lokální muzejní expozice. Pohled do širokého okolí nabízí rozhledna u Železného Újezdu.\n\n\n\n\n"}
{"id": "62006", "url": "https://cs.wikipedia.org/wiki?curid=62006", "title": "Luke Skywalker", "text": "Luke Skywalker\n\nLuke Skywalker je fiktivní postava ze světa filmové trilogie Star Wars ztvárněná americkým hercem Markem Hamillem. Luke je jedno z dvojčat, která se narodila ze svazku Anakina Skywalkera a vládkyně Naboo Padmé Amidaly, pozdější senátorky. Je to legendární voják a mistr Jedi, který pomohl porazit Galaktické Impérium a založit Novou Republiku, stejně jako Nový Řád Jedi. Mimo to se mu povedlo probudit v Darth Vaderovi jeho dávno ztracenou světlou stranu.\n\nNarodil se 19 BBY jako syn padlého rytíře Jedi Anakina Skywalkera a bývalé královny Naboo Padmé Amidaly. Vyrostl v izolaci na planetě Tatooine u jedné místní rodiny, kde byl skrytý před Císařem Palpatinem a vlastním otcem, nyní známým jako Darth Vader, Temný Lord ze Sithu.\n\nV 0 BBY se však jeho život změnil. Koupě dvou droidů, R2-D2 a C-3PO, ho vedla k setkání s Hanem Solem, princeznou Leiou Organou a Obi-Wanem (Benem) Kenobim. Skywalker později jako člen eskadry Rogue zničil první Hvězdu smrti a připojil se k povstalecké Alianci.\n\nBěhem příštích pár let bojoval Luke Skywalker ve většině důležitých bitev v Galaktické občanské válce. V 3 ABY napadlo Impérium povstaleckou základnu na planetě Hoth a Luke odlétá na Dagobah za mistrem Yodou s přáním, aby ho vycvičil. Luke se vydá bojovat s Darth Vaderem, který mu usekne ruku, načež mu prozradí, že je jeho otec. Luke kvůli useknuté ruce ztratí svůj první světelný meč.\n\nO rok později bojuje v bitvě o Endor, kde se nechá zajmout imperiálními vojáky, aby mohl bojovat s Darth Vaderem. Svého otce porazí, ale nechce se přidat k temné straně. Proto jej císař Palpatine (Darth Sidious) chce zabít, ale Darth Vader se nad Lukem, svým synem, slituje a hodí Palpatina do generátoru Hvězdy smrti. Luke tedy uspěl v obrácení svého otce zpět na světlou stranu. Darth Vader později zemře na poškození, které mu způsobil Palpatine svými blesky. Luke Skywalker v poslední chvíli odletí z vybuchující Hvězdy smrti i s mrtvým tělem Darth Vadera na měsíc Endor, kde svého otce spálí. Díky Lukovi Skywalkerovi byl Palpatine alias Darth Sidious zabit, což Impériu zasadilo zničující úder.\n\nPo pádu Impéria a obnovení republiky založí Luke Skywalker chrám Jediů. Jeden z jeho členů Ben Solo (syn Lei a Hana) však Luka zradí a přidá se k uskupení jménem První řád, jenž vznikl z pozůstatků Galaktického impéria. Zároveň vyvraždí děti z chrámu. Zklamaný Luke poté zmizí. Zanechá pouze mapu cesty k místu, kde se nachází. Po celý zbytek sedmé epizody je Skywalker hledán. Znovu se objeví až na konci dílu, kde jej nalezne Rey, která mu vrátí jeho starý světelný meč.\n\nLuke se skrývá na ostrově v nejzápadnějším koutě Galaxie a jako poslední Jedi je rozhodnut nechat řád zaniknout. Na ostrově jej vyhledá Rey, ale Luke ji odmítá pomoci. Přes svůj odpor k pokračování řádu Jedi cvičí Rey a později v bitvě o poslední úkryt povstalců se utká s Benem na solné pláni. Souboj na světelné meče vyhraje stejně jako jeho učitel Obi-Wan s Darth Vaderem na Mustafaru. Potom však Luke umírá.\n"}
{"id": "62017", "url": "https://cs.wikipedia.org/wiki?curid=62017", "title": "Souprava metra 81-71M", "text": "Souprava metra 81-71M\n\nSouprava metra 81-71M je modernizovaná verze vozů 81-71 používaná v pražském metru. Vozy modernizovala v letech 1996–2011 firma Škoda Transportation v Plzni, jejich životnost by měla být aspoň 15 let. K dizpozici je 93 souprav, 41 pro linku A a 52 pro linku B.\n\nPo sametové revoluci bylo jasné, že vozový park pražského metra rychle dosluhuje. Provoz zajišťovaly zastaralé sovětské vozy 81-71 nebo ještě starší nevýkonné vozy Ečs, které špatně snášely převýšení tratí. Bylo potřeba zajistit moderní vozidla nepoznamenaná zastaralostí sovětské koncepce, avšak nebylo ve finančních možnostech Dopravního podniku, potažmo města Prahy nakoupit stovky nových vozů pro celou síť. Tak byla jako kompromisní řešení na několik desítek let zvolena modernizace části stávajících vozů. \n\nV roce 1994 byla odvezena do firmy Škoda Plzeň první pětivozová souprava. V principu se rekonstrukce prováděla tak, že se vůz odstrojil a na místo starých komponent se vložily nové díly. První modernizovaná souprava přijela 1. května 1996 z Plzně do Prahy a po zkušebních testech začala jezdit v pravidelném provozu s cestujícími na trase C.\n\nV letech 1996–2011 bylo 93 pětivozových souprav 81-71 modernizováno na typ 81-71M, které zajišťují dopravu na linkách A a B.\n\nPůvodní soupravy 81-71 byly opatřeny šedým nátěrem s červenými dveřmi se žlutými šipkami. Z toho se vycházelo i u modernizovaných vozů. První byl také bílý, ale nově byly touto barvou natřeny zčásti i dveře. O nedlouho později se ale Dopravní podnik rozhodl pro změnu a všechny další soupravy mají nátěr bílošedý: spodní část soupravy je bílá, zbytek šedý a horní část dveří červená; pod střechou a na spodní bílé části vede po délce vozu červený pruh.\n\nNa trase C bylo prvních 7 souprav 81-71M v dubnu 2005 vystřídáno novými soupravami M1. 81-71M jsou tak v provozu na trase A (25 souprav rekonstruovaných v letech 2001–4) a od května 2006 i na trase B ( 22 souprav rekonstruovaných v letech 2005–2007 a sedm souprav převedených z trasy C), kde jsou vybaveny vlakovým zabezpečovačem ARS sovětské konstrukce (soupravy 81-71 MARS – původní soupravy z linky C a 81-71 BARS – nově dodané pro linku B). Od roku 2009, kdy byly vyřazeny poslední zbývající soupravy 81-71, je linka B provozována pouze soupravami 81-71M.\n\nV roce 2006 se v síti metra v Tbilisi v Gruzii objevily soupravy velmi podobné, s identickým předním čelem řídících vozů a velmi podobným nátěrem, avšak zcela jinak provedeným interiérem a původním zvukem výzbroje.. Jsou to rekonstrukce vozů Ev z řady E s dosazením nového čela. Města Kyjev a Kazaň začaly rekonstruovat původní vozy na typ 81-553 s totožným provedením jako město Gruzie avšak s modrými barvami.\n\n"}
{"id": "62018", "url": "https://cs.wikipedia.org/wiki?curid=62018", "title": "Solaris Urbino", "text": "Solaris Urbino\n\nSolaris Urbino je rodina městských autobusů vyráběných polskou společností Solaris Bus & Coach. Nízkopodlažní vozy jsou produkován v několika délkových modifikacích od devíti do 19 metrů. Vyráběny jsou rovněž částečně nízkopodlažní verze s označením Low Entry. Autobusy Solaris Urbino postupně procházely vývojem, a proto dnes existují už čtyři generace. Na bázi autobusů Urbino jsou také produkovány trolejbusy s označením Solaris Trollino.\n\nV Česku jsou v provozu 8,6 (jediné dva vozy u Dopravního podniku města Olomouce), 8,9, 10, 12, 15 a 18metrové verze. Urbino I. generace bylo do ČR dodáno pouze jedno (Urbino 15 ev. č. 7601 v DP Ostrava z roku 2000), vozy II. a III. generace jsou běžně rozšířeny skoro v celém Česku. Nejnovější vozy IV. generace se nachází v Plzni, Ostravě, Olomouci, Českých Budějovicích a Chomutově.\n\nNa vozidlech Solaris dodaných na Slovensko se objevily vážné technické poruchy. Na všech vozidlech Solaris Urbino dodaných do Košic byly postupně vyměněny chybné startéry, na dvou vozech Solaris Urbino 15 se pak později za provozu vznítil motor a autobusy tak byly vážně poškozeny. V Bratislavě se vznítila dvě vozidla Solaris Urbino 15 CNG. Jako reakce na tuto událost byl 30. května 2007 jejich provoz ve slovenském hlavním městě přerušen poté, co kontrola po požáru autobusů zjistila, že v žádném z prověřovaných vozů nefunguje zabezpečovací mechanismus automatických elektroventilů. Tento mechanizmus má na starosti po vypnutí vozidla klíčem zablokovat přívod plynového paliva do motoru. Jeho nefunkčnost znemožňuje uhašení požáru hasicím přístrojem. Po opravě všech vozidel byly autobusy 30. srpna téhož roku opětovně zařazeny do provozu. Dopravní podnik zvažoval vrácení všech 22 vozidel výrobci v případě, že se prokáže jeho chyba.\n\nDo Košic byl dodán jen jeden autobus s pohonem na zemní plyn, který byl následně z preventivních důvodů také dočasně odstaven pro kontrolu. Po jejím úspěšném absolvování byl zanedlouho znovu uveden do provozu. Zbylých 40 dieselových košických vozidel značky Solaris (Urbino 12, 15, 18) zůstalo v provozu. Výrobce se brání, že závady byly způsobeny špatným servisem, který ale nebyl prokázán.\n\nAutobusy Urbino jsou vyráběny v následujících délkových variantách (číslo za názvem označuje délku vozu v metrech; LE = Low Entry; čtvrtá generace je označována jako New Urbino):\n"}
{"id": "62032", "url": "https://cs.wikipedia.org/wiki?curid=62032", "title": "Vize 97", "text": "Vize 97\n\nNadace Dagmar a Václava Havlových Vize 97 má poměrně široký okruh zájmů, což vyplývá ze zaměření jejích zřizovatelů a z tradic, na něž navazuje. Nadace působí hlavně v oblasti sociální, zdravotnické, vzdělávací a kulturní, příležitostně organizuje nebo podporuje různé počiny na poli péče o lidská práva a rovněž reaguje na aktuální potřeby společnosti.\n\nNadace vznikla v roce 1998 sloučením Nadace Vize 97 Dagmar Havlové a Nadace Václava a Olgy Havlových Václava Havla. Václav Havel při této příležitosti do nadace vložil 50 milionů Kč.\n\nV roce 2002 dostala nadace velkorysý dar od Al-Valída bin Talála v hodnotě jednoho milionu a tří set šedesáti tisíc dolarů (tehdy cca 50 milionů Kč). Přáním prince Al-Valída bylo, aby Nadace postupně rozdělovala tyto prostředky na nákup přístrojů a specializovaného lékařského zařízení pro dětskou onkologii, pro domovy důchodců a na nákup lékařské techniky potřebné k léčení zhoubných nádorů a těžkých nemocí.\n\n\n\n"}
{"id": "62044", "url": "https://cs.wikipedia.org/wiki?curid=62044", "title": "Ortodoxie", "text": "Ortodoxie\n\nSlovem ortodoxie (z řeckého ὀρθός \"orthos\" správný, přímý + δόξα \"doxa\" učení, názor, sláva) se označuje:\n\n"}
{"id": "62055", "url": "https://cs.wikipedia.org/wiki?curid=62055", "title": "Český Těšín", "text": "Český Těšín\n\nČeský Těšín ( , v době polské okupace v letech 1938 až 1939 \"Cieszyn Zachodni\" (Západní Těšín), , ) je město na východě Česka, ve Slezsku, na hranici s Polskem. Po Jablunkovu a Třinci je třetím nejvýchodnějším městem celého Česka. Leží na levém, západním, břehu hraniční řeky Olše (Olza). Na ploše 3 381 ha zde žije obyvatel. V roce 2001 se 16,1 % obyvatel města hlásilo k polské národnosti a 4,4 % ke slovenské národnosti.\n\nČeský Těšín je jedním z nejvýznamnějších a nejfrekventovanějších hraničních přechodů do Polské republiky. Ke kulturním tradicím patří pravidelné festivaly a přehlídky.\n\nOd konce 20. století se objevují návrhy na vypuštění slova „Český“ z názvu města. V září 2007 zamítlo zastupitelstvo města téměř jednohlasně jednu z dalších žádostí místního architekta Karla Cieślara na přejmenování města z Český Těšín na Těšín.\n\n\nV letech 1975–1997 byla součástí města i obec Chotěbuz.\n\nMěsto vzniklo v roce 1920 rozhodnutím velvyslanecké konference o rozdělení sporného území Těšínska mezi nově vznikající Československo a Polsko. Stanovená hranice probíhala přes město Těšín podél řeky Olše, dělíc jej na dvě části. Na území dnešního Českého Těšína se nacházela průmyslová čtvrť města \"Saská kupa\" (německy \"Sachsenberg\"), vzniklá na přelomu 18. a 19. století.\n\nPodle rakouského sčítaní lidu v roce 1910 západní část Těšína (ze které se stal samostatný Český Těšín) o rozloze 265 hektarů (39,6% celého Těšína) měla 6837 obyvatel (30,4% populace Těšína) v 380 budovách (30,9% budov ve městě), s hustotou obyvatelstva 2580 os./km², z toho 6524 mělo ve městě trvalé bydliště, 4167 (60,9%) mluvilo německy, 2195 (32,1%) polsky a pouze 160 (2,3%) česky.\n\nV polovině 19. století sem byla přivedena Košicko-bohumínská dráha, později také Dráha slezských měst z Frýdku do Bílska. Bylo zde vybudováno velké vlakové nádraží, které bylo do roku 1920 hlavním nádražím města Těšína. Od roku 1911 dokonce jezdila z nádraží do historické části města tramvaj. Rozdělení města vedlo k úpadku významu města v regionu a ke zbrzdění jeho rozvoje. Polský Těšín ztratil důležité železniční spojení a průmysl, Český Těšín byl zase odříznut od historického centra, správních úřadů a kulturně-osvětových zařízení.\n\nKatastrální území rodícího se Českého Těšína mělo tehdy rozlohu 2,66 km², a žilo na něm něco málo přes 8000 obyvatel. Nově vznikající město mělo před sebou slibné perspektivy rozvoje. Na jeho katastru se nacházelo nádraží, odkud vyjížděly vlaky jak do Třince, Jablunkova a na Slovensko až do Košic, tak do blízké hornické Karviné a do železničního uzlu v Bohumíně, odkud pak vedlo spojení přes Ostravu do Brna i do Prahy. To byl základ demografického i urbanistického rozvoje města. Značnou úlohu sehrál v této souvislosti i místní průmysl a živnosti. Nejvýznamnějším místním výrobním odvětvím byly stavitelské firmy, kterým byla tehdy svěřena výstavba řady veřejných objektů – nemocnice, škol, kostelů i městské radnice. Kromě budov, financovaných státem nebo městem, se rozvíjela také výstavba družstevních a soukromých objektů. Vzniklo mnoho obchodů a restaurací. Centrem společenského a kulturního života se po roce 1933 stala kavárna Avion, přistavěná ke starému hotelu National, přímo u mostu pod zámkem. V roce 1921 bylo založeno české gymnázium.\nVýznamným místním podnikem byla tiskárna a nakladatelství K. Prochasky.\n\nČeský Těšín se v prvním období své samostatné existence vyvíjel jako moderní městské centrum nejvýchodnějšího cípu českých zemí, jako město položené sice značně excentricky na samých hranicích státu, avšak těžící silně ze svého správně administrativního určení a polohy železničního uzlu.\n\nČeský Těšín nebyl zatížen jednostrannou vazbou na některé odvětví výroby jako mnohá nedaleká hornická a hutnická města, hospodářské aktivity byly zaměřeny převážně na spotřebu vysoce koncentrovaného obyvatelstva a nejbližšího okolí a na značně rozsáhlou terciární sféru. Město tak skýtalo solidní základ pracovních příležitostí a společenského uplatnění vůbec, bylo migračně přitažlivé a ve svém počátečním stadiu rychle rostlo.\n\nV říjnu 1938 byl po ultimátu polské vlády, která zneužila oslabení ČSR po Mnichovské dohodě, Český Těšín obsazen polskými vojsky a přičleněn k polskému Těšínu jako \"Cieszyn Zachodni\" (Západní Těšín). Po porážce Polska v roce 1939 byl, spolu s polskou částí, připojen k Německu. Ustupující polská vojska tehdy vyhodila do povětří most přes Olši.\n\nV průběhu druhé světové války se na území Českého Těšína nacházel zajatecký tábor Stalag VIII D Teschen. Tento tábor vznikl na jaře roku 1941 v části města zvané Kontešinec. Byl vybudován na místě, kde stály staré dřevěné baráky, které byly postaveny ještě v období první světové války. V té době baráky sloužily jako lazaret pro raněné a nemocné vojáky Rakousko-Uherska. Od roku 1920 až do roku 1938 patřil objekt československé armádě. Po obsazení města v roce 1939 zde německé velení umístilo vojenská vozidla, protože budovy byly již ve zchátralém stavu a byly vhodné pouze pro garážování vojenské techniky. Po vydání rozhodnutí o zřízení zajateckého tábora byly baráky narychlo opraveny. Kromě toho byly vybudovány strážní věže a celý tábor byl obehnán ostnatým drátem. Byly rovněž odstraněny skupiny křoví z okolí tábora a vystavěny budovy pro velitelství. V počátečním období byli v táboře a jeho pobočkách umísťováni zajatci z Francie, Jugoslávie, Belgie a Polska, později i z Velké Británie, Sovětského svazu, Itálie a dalších zemí.\n\nPřestože přímo v Českém Těšíně neproběhly válečné operace, zachycují statistiky poměrně hodně válečných škod. Z veřejných budov byly zničeny vodárna a plynárna, vydrancováno bylo vnitřní zařízení nemocnice, tiskárny, nádraží, pošty a dalších podniků. Podle úředního hlášení bylo ve městě k 31. prosinci 1947 deset podniků – cihelny firem Kametz a Gorniak, knihtiskárny Svoboda a Kutzer a spol., Korner a spol. – výroba železných konstrukcí, pilnikárna firmy Lorenz, plynárna, mlékárna a výroba likérů firem Schlesinger a Zuweiss. Ke stejnému datu se ve městě nacházelo 351 obchodů a živností. Typickým rysem Českého Těšína i po válce zůstalo množství škol (vyučovalo se na 16 školách), kulturních zařízení a spolků. Už na podzim roku 1945 bylo založeno Divadlo Těšínského Slezska. Významným impulsem bylo, i když pouze dočasné, obnovení vydávání Těšínských novin. Po druhé světové válce došlo k vysídlení do té doby většinového německého obyvatelstva a části Poláků, místo nich se do města začali stěhovat Češi z vnitrozemí.\n\nV roce 1945 byl Těšín znovu rozdělen a mosty na Olši mezi Cieszynem a Českým Těšínem se staly nejvýznamnějším hraničním přechodem mezi Československem a Polskem. První poválečná léta a následné desetiletí do konce 50. let vrátila městu politicko-správní úlohu i společenský význam z předmnichovského období. Po roce 1945 nastaly veliké změny také v městské výstavbě Českého Těšína. Nejprve byl zájem soustředěn na opravy stávajících staveb a zařízení. Brzy se přistoupilo k výstavbě nových objektů a to zejména bytových, protože poptávka po bydlení v Českém Těšíně byla vysoká. Zpočátku byly zastavovány proluky v centru města a jeho blízkém okolí, ale postupem času bylo zřejmé, že to nebude postačovat. Začalo se uvažovat o dalších plochách, vzdálenějších od městského centra. V roce 1949 byla vypracována studie směrného plánu města, ve kterém byla již zahrnuta také Svibice, která byla administrativně sloučena s městem v roce 1947. Na podkladě této studie byl později vypracován územní plán, podle kterého byla po roce 1960 prováděna výstavba města.\n\nNa místě bývalé továrny na nábytek Thonet-Mundus vzniklo autobusové nádraží. V letech 1958 až 1960 vznikla na Kontešinci, na místě německého zajateckého tábora Stalag VIII D Teschen, nová čtvrť rodinných domků. V dubnu 1961 byl slavnostně otevřen Kulturní dům s divadlem – českou a polskou scénou, hvězdárnou a knihovnou. V roce 1969 se začalo stavět sídliště v oblasti mezi ulicemi Ostravská, Slezská, Hrabinská a Úvoz. V roce 1960 ztratil Český Těšín v rámci celostátní reorganizace územně administrativního systému status okresního města, což mělo za následek snížení atraktivity města v rámci českého Těšínska.\n\nStereotypní sídlištní zástavba ze 60. až 80. let výrazně rozšířila bytový městský fond, ale městu příliš neprospěla z hlediska urbanistického ani funkčního. V osmdesátých letech byl Český Těšín střediskem osídlení obvodního významu. Stal se známým zejména jako centrum papírenského a polygrafického průmyslu (výroba sešitů, tisk knih). V této době byl také otevřen nový hraniční přechod Český Těšín-Chotěbuz/Boguszowice na okraji města, což ulevilo provozu v centru města. V roce 1990 byla navázána spolupráce s městem Cieszynem v oblasti kultury.\n\nČeský Těšín je významným centrem polské národnostní menšiny v Česku. Je zde polská divadelní scéna a Český Těšín je sídlem většiny polských organizací v Česku.\n\nNe každé město či oblast se mohou pochlubit pro ně typickou rostlinou. Český Těšín takovou květinu má, navíc odkazuje i na název města. Jde o hvězdnatec zubatý dříve hvězdnatec čemeřicový, lidově zvaný „těšíňanka”, latinsky \"Hacquetia epipactis\", polsky \"cieszynianka wiosenna\".\n\nHvězdnatec zubatý rozkvétá jako jedna z prvních jarních květin, ještě před olistěním stromů a růstem většiny ostatních druhů bylin. Už počátkem března rozkvétá (a byly zpozorovány případy dokonce v druhé polovině února). Objeví se žlutozelené soubory květů na bezlistém stonku dlouhém až 20 cm. Jde o okolíky, ne o jednotlivé květy, protože hvězdnatec zubatý patří mezi miříkovité, které tvoří typický okolík. To, co bývá považováno za okvětní lístky, je ve skutečnosti nepravé okvětí tvořené zelenými listeny (obvykle jich je 5-7), což jsou přetvořené listy.\n\nSamotné květy jsou velmi drobné, žluté, a vyplňují prostředek. Listy se objevují později, jsou dlanitě členité a mají dlouhé řapíky. Hvězdnatec odkvete poměrně rychle a už v květnu až červnu se objeví plody. V létě už můžeme pozorovat jen hromady listů, někdy obtížně zpozorovatelné v houští jiných druhů bylinného patra lesů. Hvězdnatec zubatý roste především v listnatých lesích na úrodných vápnitých půdách.\n\nKvět, či přesněji celé květenství, ať jako obrázek nebo snímek, se často využívají jako symbol v mnoha publikacích o Těšínsku a označují se jím mnohá sdružení, vydavatelství a iniciativy. Rovněž místní samosprávné orgány měst a obcí Těšínska už řadu let věnují zasloužilým osobám zlaté a stříbrné stylizované hvězdnatce zubaté\n\nHornin nazvaných podle sídel existuje minimum. Asi nejznámější z nich je těšínit - vyvřelá hornina, jejíž název je odvozen od města Těšín. Jméno ji dal německý geolog a báňský inženýr Ludwig Hohenegger (1807–1864) v roce 1861. Tento název však použil pro širší spektrum typů vyvřelin, které se vyskytují v sedimentech Moravskoslezských Beskyd. Uvedený horninový komplex dnes nazýváme těšínitovou formací. Od vlastních těšínitů odlišil příbuznou horninu - pikrit - v roce 1866 rakouský petrolog Gustav Tschermak (1836–1927).\n\nPůvodně se název horniny psal \"teschenit\", protože byl odvozen od německého pojmenování Těšína. Mineralog Josef Klvaňa použil jméno těšenit (1892) a prof. František Slavík (1876–1957) roku 1918 definitivně těšínit. Původní název teschenit je mezinárodní.\n\nMěstskou autobusovou dopravu v Českém Těšíně, čítající 6 linek, zajišťuje firma Arriva Morava a. s. V pracovní dny je v provozu všech 6 linek, v sobotu a v neděli jen 4 linky. V letech 1911 až 1921 byla v provozu tramvajová síť.\n\nŽelezniční stanice Český Těšín je uzlovou stanicí, leží na elektrifikované trati Bohumín - Žilina (320) a dále zde odbočují tratě do Cieszyna (prodloužení tratě Český Těšín - Frýdek-Místek, po několikaleté přestávce obnoveno od prosince 2015), Frýdku Místku (322) a Ostravy přes Havířov (321). Český Těšín má přímé železniční spojení se všemi významnými městy regionu a dále zde zastavují všechny dálkové spoje směrem na Slovensko a do Prahy. Český Těšín obsluhují a přímé spojení s Prahou zajišťují i soukromí dopravci RegioJet a LEO Express. Nádražní budova byla rekonstruována. Železniční stanice má celkem 5 nástupišť, z toho jsou dvě ostrovní a přístupná podchodem. Stanice je zařazena do postupné modernizace Třetího tranzitního železničního koridoru Slovensko-Německo\n\nV roce 2007 byla dokončena poslední část postupně budovaného obchvatu odvádějící tranzitní dopravu ze směru Slovensko (I/11), Polsko, Ostrava a Brno (D48) mimo centrum města, včetně navazující dálnice D48 do Frýdku-Místku.\n\nOd roku 2018 je nově provozována Střední zdravotnická škola Agel.\n\nVe 30. letech 20. století v Těšíně žilo 1200 osob židovského vyznání.\n\nByly zde tři synagogy. V Alšově ulici moderní synagoga z let 1928–1929 a v ulici Vrchlického z let 1932–1933 od architekta Rosthala. Tyto synagogy byly zničeny nacisty. Dochovala se Synagoga Schomre-Schabos v ulici Božkova 16, postavená podle návrhu architekta Eduarda Davida v roce 1928. Třípodlažní řadový dům postavený v eklektickém slohu s maurskými prvky byl postaven pro ortodoxní spolek Šomre šabos. V roce 1978 byla budova adaptována pro Polský kulturně-osvětový svaz (PZKO). V roce 1994 na průčelí budovy byla odhalena pamětní deska. V roce 2009 budova prošla obnovou mimo jiné byla repasována okna v průčelí domu.\n\nŽidovský hřbitov se nachází u ulice Hřbitovní čp. 178. Byl založen v roce 1924. V roce 1928 architekt a stavitel Bedřich Fulda zde postavil obřadní síň v eklektickém slohu.\n\n\n\n\n\n"}
{"id": "62065", "url": "https://cs.wikipedia.org/wiki?curid=62065", "title": "Občina (územní jednotka)", "text": "Občina (územní jednotka)\n\nObčina nebo obcina ve staré češtině označuje půdu patřící obci, tedy komunitě či pospolitosti. Současná čeština pro oba významy používá termín obec. V některých slovanských jazycích, zejména jihoslovanských, tento pojem slouží i pro označení nižší samosprávné jednotky. V tomto případě je vhodné srovnání s českou samosprávnou obcí, případně s někdejšími okresy, obvykle ale s menší rozlohou a populací. Historicky se také jednalo o společenskou organizační formu i ve východní Evropě – rusky obščina (община).\n\nSoučasné použití ekvivalentu v jihoslovanských jazycích je následující: općina, općina (v hovorovém jazyce i opština), občina, , černohorsky a opština (oпштина), obština (община), kdysi srbochorvatsky općina (v Chorvatsku) nebo opština (v Srbsku, včetně autonomní oblasti Vojvodiny a Kosova, Bosně a Hercegovině a Černé Hoře).\n\n\n\n\n\n\n\n\n\n"}
{"id": "62066", "url": "https://cs.wikipedia.org/wiki?curid=62066", "title": "Obština (Bulharsko)", "text": "Obština (Bulharsko)\n\nObština ( \"oбщина\") je základní jednotkou státní správy v Bulharsku. Každá obština je vymezena územím a sídlem správy. Samospráva má ještě nižší jednotky – vesnice a města.\n\nObštiny byly v Bulharsku definovány jako jednotky státní správy v roce 1879 v návaznosti na přijetí Trnovské ústavy. V letech 1947 až 1978 přešla moc na národní rady (bulharsky народните съвети), nicméně příslušná území se nadále nazývala obštinami. Současný stav (2015) platí od roku 1991.\n\nZřízení obštin a jejich úpravy spadají pod územní a správní odbor ministerstva vnitra. Řízení se provádí z místní úrovně. \n\nKaždá obština musí splňovat následující podmínky:\n\nObština je právnickou osobou má právo nabývat majetek a vypracovat vlastní rozpočet.\n\nObština je řízena radou obštiny (общински съвет – obštinski săvet) a starostou (кмет – kmet), kteří jsou voleni všemi obyvateli s volebním právem. Počet členů rady je od 11 do 111 podle velikosti obštiny. Starosta jmenuje tajemníka, kterému podléhá místní správa.\n\nV Bulharsku je 265 obštin v 28 oblastech, a to včetně obštiny hlavního město Sofie, která je totožná s oblastí Sofie.\n\nÚzemně se obštiny dělí na sídla (населени места – naseleni mesta), která mohou mít vlastní samosprávu. \n\nV následující řaditelné tabulce figurují všechny obštiny s uvedením příslušných oblastí a údaji o rozloze a počtu obyvatel,\n"}
{"id": "62070", "url": "https://cs.wikipedia.org/wiki?curid=62070", "title": "Seznam jaderných havárií", "text": "Seznam jaderných havárií\n\nToto je seznam některých významných jaderných havárií. Některé tyto havárie způsobily zranění nebo smrt lidí. Většina havárií souvisí s únikem způsobujícím kontaminaci uvnitř kontrolovaných zón, ale neměla významný dopad na vnější prostředí. Několik nehod mělo blízko k úniku radioaktivních látek a jsou zde zahrnuty kvůli napětí, které vyvolaly (např. nehody jaderných ponorek). Kvůli utajení je však těžké určit s jistotou rozsah a průběh některých událostí, či o nich vůbec vědět.\n\nPro okamžitou komunikaci takové havárie s veřejností vznikla osmistupňová mezinárodní stupnice jaderných událostí (INES). Například havárie elektrárny Fukušima I byla klasifikována na nejvyšším stupni INES-7.\n\n\n\n\n\n\n\n\n\n\n"}
{"id": "62074", "url": "https://cs.wikipedia.org/wiki?curid=62074", "title": "Upravení vztahu s ČSSR", "text": "Upravení vztahu s ČSSR\n\nUpravení vztahu s ČSSR byl proces zavedený v roce 1977 na základě směrnic předsednictva vlády ČSSR:\n\"Směrnice o úpravě právních vztahů ČSSR k občanům, kteří se zdržují v cizině bez povolení československých úřadů\", schválených usnesením vlády ČSSR číslo 58 z 16. března 1977. Tyto směrnice vyšly v Ústředním věstníku České socialistické republiky částka 2/1977.\n\nSměrnice rozlišovaly několik druhů emigrantů:\n\nSměrnice, kromě výjimečných humanitárních případů, vyžadovaly pro úpravu vztahů pětileté trvání nelegálního pobytu v cizině.\n\nProtože o využívání těchto možností byl malý zájem (do března 1980 celkově 20 616 žádostí, z většiny jsou to žádosti o milost prezidenta republiky), docházelo v letech 1981, 1984 a 1988 ke snižování požadavků a úpravám směrnice, které měly proces zjednodušit. Okolo roku 1988 tak mohl navštívit ČSSR téměř kdokoliv, pokud dostal vízum a provedl povinnou výměnu peněz. Tento proces skončil listopadovými událostmi roku 1989. Seznamy emigrantů, kteří si do té doby „upravili vztahy s ČSSR“, nebyly nikdy zveřejněny.\n\nPejorativní výraz upravenec užívá část československé emigrace pro osoby, které podle tehdejších zákonů nelegálně emigrovaly z ČSSR mezi lety 1948 až 1989 (ale hlavně mezi lety 1968 až 1989) a po získání občanství jiné země (většinou Kanada, Austrálie a země západní Evropy) se obrátily na zastupitelský úřad komunistické ČSSR se žádostí o umožnění beztrestného cestování do ČSSR při zachování československého občanství, tedy o upravení vztahů dle bodu 2 výše uvedené směrnice (někteří pod toto označení zahrnují i osoby spadající pod bod 3). Netýkalo se těch, kteří odešli do USA, protože automaticky kvůli mezinárodní dohodě z roku 1928 získáním amerického občanství ztratili československé.\n\nPodle svědectví některých emigrantů byly osoby, které podstoupily proces úpravy vztahů, často předmětem nežádoucí pozornosti a nátlaku ze strany StB. I když se nikdy neprokázala přímá spojitost mezi „upravenci“ a agenty StB nebo kontrarozvědky, vnímala je ta část emigrace, pro kterou bylo z osobních a politických důvodů nemyslitelné komunisty řízenou zemi a její představitele o cokoliv žádat, jako rizikový faktor a možné agenty StB. Riziko nátlaku na to, aby osoby po upravení svého vztahu byly spolupracovníky StB, podle současných historiků také přispívalo k malému zájmu emigrantů o celou proceduru.\n\n\n"}
{"id": "62079", "url": "https://cs.wikipedia.org/wiki?curid=62079", "title": "Original War", "text": "Original War\n\nOriginal War je počítačová hra z roku 2001 brněnské firmy Altar Interactive. Jde o realtimovou strategii s prvky her na hrdiny, která je kompletně v češtině, obsahuje dvě kampaně, několik alternativních konců a možnost hrát v modu multiplayer. Autorem hudby je Michal Pavlíček.\n\nHra je volně inspirovaná románem \"Poslední den stvoření\" Wolfganga Jeschkeho. V knize jsou americké vojenské jednotky vyslány dva miliony let nazpět strojem času, kde mají přečerpat všechnu ropu z oblasti Blízkého východu na americké území. Důvodem je strach z obrovských zisků arabských zemí a jejich obtížně kontrolovatelný fanatický nacionalismus. Ovšem nápad takovéto cesty v čase neměli jen Američané. Ve hře se ale nebojuje o ropu, tu zde nahrazuje nerost zvaným Siberit.\n\nVe hře Američané objeví na Sibiři poblíž místa dopadu Tunguzského meteoritu záhadný artefakt mimozemského původu EON (Extraterrestrial Object Nexus), který převezou do USA. Zde vědci zjistí, že se jedná o stroj času, avšak během experimentů spotřebují veškerou energii přístroje. Artefakt je uložen v Oblasti 51, kde čeká na své případné využití. Nedostatek energie, která EON blokuje, řeší objev nového prvku siberitu, ale veškerá ložiska tohoto nerostu se nachází na Sibiři. Američanům se podaří získat malé množství siberitu a nakrátko zprovoznit EON. Do minulosti vyšlou zvláštní tým, který má za úkol vytěžit siberit a zakopat ho na území Aljašky, neboť před dvěma miliony let byly Sibiř a Aljaška propojeny pevninou. Když ale Američané přistanou v minulosti, uvědomí si, že budoucnost se již změnila. V minulosti potkají ruské vojáky, ale i arabské žoldnéře kteří chtějí siberit (alaskit) zničit.\n\nV roce 2001 je Sovětský Svaz v krizi, zatímco Spojené státy prosperují, a to díky zásobám nerostu známého jako \"alaskit\". Ten se nachází na Aljašce, ale geologický výzkum zjišťuje, že tyto zásoby pochází ze Sibiře, odkud byly odneseny 2 milion let před naším letopočtem. Toho bylo dosaženo pomocí \"tau-deflektoru\", který je jakýmsi strojem času využívajícím jako palivo alaskit. Ten přemístí předmět, do něj vložený, do doby 2 miliony let před naším letopočtem. Rusové se s totuto situací nesmíří a vytvoří Pliocńeskou divizi rudé armády, která je, s cílem zabránit Američanům v krádeži sibiřských ložisek, vyslána tau-deflektorem do minulosti.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVšechny herní postavy mohou kdykoliv během hry v příslušné budově změnit své povolání. Důležité je neměnit povolání jednotkám, u nichž není postavena budova pro návrat k původnímu povolání. \"Například udělat ze všech vojáků dělníky a nemít možnost z nich ihned udělat zase vojáky. Bez vědců zase nelze vyléčit umírající vojáky\". Všechna povolání mohou bojovat, dostavovat budovy a řídit vozidla, ale je potřeba zdůraznit, že to dělají mnohem hůř než profesní specialisté. Ve hře je možné využívat čtyři profese.\n\n\n\n\n\n\n\nVlastnosti jednotlivých postav jsou většinou pevně určené. A pro hru samostatnou nejsou příliš důležité. Shrnuté jsou pod pět typů ikon.\n\nDruhy dovedností jsou čtyři a odpovídají předchozím čtyřem typům povolání.\n\nPo skončení každé mise je možné přidělovat jednotlivé postavě zkušenosti pro konkrétní dovednosti. Vždy se určí hlavní dovednost, např. bojová, která získá většinu zkušeností. Ale malé množství zkušeností se pokaždé rozdělí i na zbývající tři dovednosti.\n\nV současné době existuje mnoho OW komunit z jako např. OWAR centrum a jsou vydávány různé patche. Tyto patche opravují chyby ve hře a přidávají možnost vytvořit si vlastní kampaň (modifikaci) v níž lze hrát za jakoukoliv z všech tří stran. Dnes vzniká několik arabských kampaní takovýmto způsobem. Například Arabian nights na níž spolupracuje i Altar jenž OW vytvořil, či české modifikace, jako například Arabian story nebo mód Čtenáři Koránu. Nejvíce rozšířenou modifikací je ale Throwback neboli Návrat do minulosti, kterou vytvořila Emerson Games a Freya Group. Jedná se o modifikaci zaměřenou na multiplayer, ale najdeme tu i rozpracovaný Arabian Story neboli Příběh Arabů, který Throwback hostuje.\n\nHra byl kladně hodnocena v recenzích, ale i samotnými hráči. Průměr hodnocení se pohybuje u 85 %. Hra obdržela od Pan European Game Information hodnocení 18 s nálepkou diskriminace.\n\nV zahraničí hra doplatila na slabý marketing, nedostatečnou podporu ze strany vydavatele a časté přirovnávání k, na první pohled podobnému, Red Alert 2. To vedlo ke slabým prodejům v Americe a následně komerčnímu neúspěchu hry. Navíc hra obdržela v zahraničí slabší hodnocení v recenzích. Průměr na Metacritic je 61 %. Hráči však hru hodnotili pozitivně i v zahraničí.\n\n"}
{"id": "62081", "url": "https://cs.wikipedia.org/wiki?curid=62081", "title": "Oldřich Lipský", "text": "Oldřich Lipský\n\nOldřich Lipský (4. července 1924 Pelhřimov – 19. října 1986 Praha) byl český režisér a scenárista, bratr herce Lubomíra Lipského.\n\nPocházel z Pelhřimova, kde jeho otec Vilém měl cukrárnu s kavárnou a rovněž vedl místní ochotnický spolek \"Rieger\". Měl dva bratry, Lubomíra (1923–2015) a Dalibora (1930–1947). V létě 1945 se přestěhoval z rodného Pelhřimova do Prahy, kde studoval práva a filozofii, ale po čase dal přednost divadlu. Pracoval jako herec, režisér a umělecký ředitel v Divadle satiry. Po jeho uzavření pracoval ve filmovém studiu Barrandov, nejprve jako spoluscenárista a spolurežisér, později se těmto oborům věnoval naplno jako scenárista a režisér. Svůj první vlastní film \"Cirkus bude\" natočil v roce 1954. Natočil mnoho populárních filmů, mezi ně patří např. \"Jáchyme, hoď ho do stroje!\" (1974), \"Marečku, podejte mi pero!\" (1976), \"Limonádový Joe\" (1964), \"Adéla ještě nevečeřela\" (1977) či \"Tajemství hradu v Karpatech\" (1981).\n\nJeho syn Dalibor (* 30. listopadu 1954) ukončil v roce 1979 studia FAMU, obor střihová skladba a je filmovým střihačem a producentem. Dcera Ludmila je lékařka. Jeho vnukem je herec Tomáš Lipský.\n\n\n\n\n\n"}
{"id": "62082", "url": "https://cs.wikipedia.org/wiki?curid=62082", "title": "Občina (sociologie)", "text": "Občina (sociologie)\n\nObčina, obecně sdílené statky nebo společně sdílené statky (anglicky commons) jsou obecně sdílené zdroje přístupné všem členům společnosti, jako jsou kulturní a přírodní zdroje jako voda, vzduch a obyvatelná zem. Z historického hlediska občinu tvořily náves, cesty, průhony, pastviny, lesy, vodní toky a neplodná půda. V užším slova smyslu pojem „občina“ může znamenat obecní pastviny, které označuje půdu společnou všem svobodným hospodářům obce a také práva, jež z tohoto společného vlastnictví plynula.\n\n"}
{"id": "62088", "url": "https://cs.wikipedia.org/wiki?curid=62088", "title": "Hrad Nidžó", "text": "Hrad Nidžó\n\nHrad Nidžó (: 二条城; \"Nidžó-džó\") stojí ve městě Kjóto, Japonsko. Hrad je tvořen dvěma soustřednými kruhy opevnění, \"palácem Ninomaru\", \"palácem Honmaru\", různými obslužnými budovami a několika zahradami. Celková rozloha hradu je 275 000 m², z nichž 8000 m² je zastavěných budovami.\n\nOd roku 1994 je hrad Nidžó, spolu s dalšími památkami v Kjótu a jeho okolí, zapsán na Seznam světového dědictví UNESCO pod názvem „Památky na starobylé Kjóto“.\n\nV roce 1601 Tokugawa Iejasu, zakladatel šógunátu Tokugawa, přikázal všem lenním pánům ze západního Japonska přispět na stavbu hradu Nidžó. Stavba byla dokončena během vlády Tokugawy Iemicua v roce 1626. Hrad měl sloužit jako Kjótská rezidence Tokugawských šógunů.\n\nV roce 1788 v Kjótu vypukl velký požár, který zničil \"Vnitřní palác\". Místo, na kterém stál, zůstalo prázdné až do roku 1862.\n\nV roce 1867 byl palác Ninomaru svědkem prohlášení Tokugawy Jošinobua vracejícím moc do rukou císařského dvora. Následující rok byla na hradě ustavena císařská vláda. V roce 1939 byl hrad věnován městu Kjóto a o rok později otevřen pro veřejnost.\n\nHrad Nidžó má dva soustředné prstence opevnění, oba jsou tvořeny zdí a vodním příkopem. Kolem paláce Ninomaru je další (menší) zeď. Ve vnějším prstenci opevnění jsou tři brány a ve vnitřním dvě. V jihozápadním rohu vnitřního opevnění se nacházejí základy pětipodlažní hradní věže, která zcela shořela v roce 1750. V útrobách vnitřního opevnění se nachází palác Honmaru a jeho zahrada. Mezi oba prstence opevnění je umístěn palác Ninomaru, kuchyně, strážnice a několik zahrad.\n\nPalác Ninomaru rozkládající se na 3300 m² je skoro celý postaven ze dřeva cypřiše \"Hinoki\". Je vyzdoben ohromným množstvím zlaté fólie a skvěle propracovanými dřevořezbami. Výzdoba měla ohromit návštěvníky a přesvědčit je o nezměrné moci a bohatství šógunů. Posuvné dveře a stěny každé místnosti jsou zdobeny malbami umělců školy \"Kano\".\n\nHrad je skvělým příkladem, jak se architektura uplatňovala v kontrole společnosti. Návštěvníci nižšího společenského postavení byli přijímáni ve vnějších, okázalejších částech Ninomaru, kdežto návštěvníci ve vyšším společenském postavení byli uváděni do vnitřních, propracovanějších částí paláce. Vchody do místností pro osobní strážce nebyly maskovány (jak tomu bylo v mnoha jiných hradech), ale naopak byly okázale zdůrazněny.\n\nStavba obsahuje několik různých přijímacích komnat, úřadoven a šógunovu obytnou část, do které měla přístup jen obsluha tvořená ženami. Jednou z největších pozoruhodností hradu Nidžó jsou tzv. \"slavičí podlahy\" v přístupových chodbách. Pro ochranu obyvatel hradu před náhlými přepady a najatými vrahy byly v chodbách položeny podlahy tak, aby skřípaly (zpívaly) jako ptáci, když na ně někdo vstoupil.\n\nPalác Honmaru se rozkládá na ploše 1600 m². Komplex má čtyři části: obytnou část, místnosti pro přijímání hostů a zábavu, vstupní haly a kuchyňskou část. Jednotlivé části jsou spojeny chodbami a nádvořími. Palác je postaven v architektonickém stylu pozdního období Eda. Uvnitř jsou vystaveny malby několika slavných mistrů.\n\nPalác Honmaru byl původně znám jako \"palác Kacura\", ale po svém přemístění na současné místo byl i přejmenován. Původně jej tvořilo 55 budov, ale jen malá část z nich byla přemístěna.\n\nV areálu hradu je několik zahrad a hájů \"sakur\" (třešní) a \"ume\" (asijských švestek).\n\nZahrada Ninomaru byla postavena v roce 1624 a její autorství se připisuje slavnému zahradnímu architektovi a čajovému mistrovi \"Kobori Enšúem\". Během své existence ale byla několikrát přebudována. Původně v ní nebyly žádné stromy, protože \"„padající listí příliš připomínalo pomíjivost věcí“\". Nachází se mezi oběma prstenci opevnění hned vedle paláce stejného jména. V zahradě je velké jezírko se třemi ostrůvky, mnoha pečlivě umístěnými kameny a tvarovanými borovicemi.\n\n\"Zahrada Seirjú-en\" je nejnovější částí hradu Nidžó. Byla postavena v roce 1965 v severní části komplexu. Je místem, kde se přijímají oficiální hosté města Kjóto a kde se konají různé kulturní akce. Seirjú-en má dva čajové pavilony a více než 1000 pečlivě naaranžovaných kamenů.\n\n"}
{"id": "62090", "url": "https://cs.wikipedia.org/wiki?curid=62090", "title": "John Kennedy Toole", "text": "John Kennedy Toole\n\nJohn Kennedy Toole (17. prosince 1937, New Orleans, USA – 26. března 1969, Biloxi, USA) byl americký spisovatel známý především jako autor románu \"Spolčení hlupců\".\n\nSvé dětství prožil na okraji New Orleansu pod vlivem své dominantní matky Thelmy Ducoing Toole. V New Orleansu také absolvoval Tulenskou univerzitu. V té době – ve svých šestnácti letech – napsal svůj první román Neónová bible. Po dokončení Tulenské univerzity pokračoval v magisterském studiu na Kolumbijské univerzitě. Dále asi rok působil jako asistent profesora anglistiky na Jihozápadní univerzitě v Louisianě. Poté začal vyučovat v New Yorku na Hunterské střední škole a souběžně dělal doktorát na Kolumbijské univerzitě. Studium nedokončil, protože byl roce 1961 povolán do armády. Vojenskou službu absolvoval v Portoriku jako učitel angličtiny pro španělsky mluvící rekruty. Po ukončení služby v armádě se Tool vrátil do New Orleans, kde učil na Dominikánské koleji. Doktorandské studium nakonec dokončil na výbornou na Tulenské univerzitě.\n\nPo svém návratu z armády Toole často pobýval v New Orleans ve Francouzské čtvrti, jejíž prostředí tvoří kulisu jeho nejznámějšího románu Spolčení hlupců. Inspiraci pro tento román také čerpal, když byl krátce zaměstnán v továrně na výrobu oděvů, nebo když pomáhal svému příteli prodávat na ulici párky.\n\n\"Spolčení hlupců\" dokončil v roce 1967. Dílo nabídl nakladatelství \"Simon and Schuster\", které ho však jako nezajímavé odmítlo. Toole po odmítnutí knihy nakladatelstvím propadl depresi, která vyvrcholila 26. března 1969, kdy spáchal sebevraždu pomocí hadice připojené na výfuk svého auta.\n\nJohn Kennedy Toole se za svůj život nedočkal vydání ani jednoho ze svých dvou románů. Prvního vydání jeho nejslavnějšího – \"Spolčení hlupců (A Confederacy of Dunces)\" dosáhla jeho matka až v roce 1980. Román si ve světě získal značnou popularitu, bylo prodáno více než 1,5 miliónů výtisků a byl přeložen do 18 jazyků. V roce 1981 byl oceněn Pulitzerovou cenou.\n\nI díky těmto úspěchům byl v roce 1989 vydán i jeho první román \"Neónová bible (The Neon Bible)\", který napsal ve svých šestnácti letech. Tento román ale takové popularity nedosáhl.\n"}
{"id": "62100", "url": "https://cs.wikipedia.org/wiki?curid=62100", "title": "Politický systém Lucemburska", "text": "Politický systém Lucemburska\n\nLucembursko je podle ústavy z roku 1868 dědičnou konstituční monarchií. Hlavou státu je velkovévoda. Ten svolává a rozpouští parlament, na základě výsledku voleb jmenuje vládu a doživotní členy státní rady, schvaluje zákony a má právo veta. Je vrchním velitelem branné moci. V současnosti je od roku 2000 velkovévodou Henri I. de Luxembourg (česky Jindřich I. Lucemburský).\n\nPoslanecká sněmovna je jednokomorový parlament, jehož 60 poslanců je voleno na pět let. Sněmovna navíc schvaluje složení vlády.\n\nVláda se skládá z ministerského předsedy a dvanácti dalších ministrů a je odpovědná parlamentu.\n\nDůležitým orgánem je Státní rada, jejíž 21 členů je jmenováno velkovévodou na doživotí. Rada připravuje zákony, má poradní hlas a vykonává správní soudní moc.\n\nNejdůležitějšími politickými stranami jsou Křesťanskosociální lidová strana (CSV) a Lucemburská socialistická dělnická strana (LSAP), které spolu většinou utvářejí vládní koalici. Dalšími stranami jsou Demokratická strana (DP), Akční výbor pro demokracii a práva důchodců a Zelená alternativa.\nVladimír Kořínek: Ministáty Evropy, ISBN 80-903184-0-1\n"}
{"id": "62105", "url": "https://cs.wikipedia.org/wiki?curid=62105", "title": "Politický systém Lichtenštejnska", "text": "Politický systém Lichtenštejnska\n\nLichtenštejnské knížectví je podle ústavy z roku 1921 konstituční dědičnou monarchií na demokratických a parlamentních základech. Státní moc je rozdělena mezi knížete a lid.\n\nHlavou státu je kníže. Ten reprezentuje zemi na mezinárodní úrovni. Spolu s parlamentem jmenuje členy vlády. Otevírá a uzavírá jednání sněmovny, má právo ji rozpustit nebo odročit zasedání. Zákony musí být knížetem podepsány před jejich uvedením v platnost nebo musí být schváleny ve všelidovém referendu. Kníže má dále právo udělit milost nebo přerušit trestní řízení. V případě vážného ohrožení země je kníže nejvyšším zákonným představitelem a může vydávat mimořádné zákony. S výjimkou reprezentace státu nesmí čerpat finance ze státní pokladny a není mu vyplácen žádný státní příjem. Kníže má zisky ze soukromého majetku rodiny.\n\nParlament (\"Landtag\") má 25 poslanců, volených ve dvou okrscích. Oblast Horní země (Oberland) je shodná s historickým územím Vaduz a má ve sněmovně patnáct křesel, Dolní země (Unterland) je totožná s panstvím Schellenberg a má deset mandátů. Volby probíhají každé čtyři roky a mohou se jich účastnit všichni občané starší dvaceti let. Parlament je zákonodárným orgánem a dohlíží na činnost vlády.\n\nVláda je tvořena předsedou, jeho zástupcem a třemi vládními rady (ministry). Její funkční období je stejně jako u parlamentu čtyři roky. Je jmenována knížetem a parlamentem. Každý ministr, včetně předsedy vlády, má jeden hlas. Premiér musí dohlížet na zákonnost přijatých vládních usnesení, má právo audience u knížete a povinnost spolupodepisovat zákony a překládat důležité státní akty ke schvalování knížeti.\n\nObčané se účastní na řízení státu volbou svých zástupců do parlamentu a mají právo na referendum v politických záležitostech. Základní práva a svobody jsou zajištěné ústavou.\n\nMá-li někdo pocit, že jeho práva byla poškozena úřední osobou nebo soudem, může se obrátit na Odvolací soud, případně k Státnímu soudu, který má úlohu soudu ústavního.\n"}
{"id": "62108", "url": "https://cs.wikipedia.org/wiki?curid=62108", "title": "Chrëschtlech Sozial Vollekspartei", "text": "Chrëschtlech Sozial Vollekspartei\n\nChrëschtlech Sozial Vollekspartei (CSV) (\"Křesťanskosociální lidová strana\" nebo \"Sociálně-křesťanská strana\") je největší lucemburská politická strana. Strana sleduje středovou křesťansko-demokratickou politickou orientaci. Jejím předsedou je od roku 2009 Michel Wolter, současně též lucemburský ministr pro zaměstnanost. Členem CSV je také bývalý předseda strany (1990–1995), expremiér a předseda Evropské komise Jean-Claude Juncker.\n\nV současné době vytváří CSV koalici s LSAP a od voleb v roce 2004 má v parlamentu 24 ze 60 křesel. Tato strana se s výjimkou let 1975–1979 účastnila všech lucemburských koaličních vlád.\n\n"}
{"id": "62109", "url": "https://cs.wikipedia.org/wiki?curid=62109", "title": "François Biltgen", "text": "François Biltgen\n\nFrançois Biltgen (* 28. září 1958, Esch-sur-Alzette) je bývalý lucemburský ministr pro zaměstnanost a předseda největší politické strany Chrëschtlech Sozial Vollekspartei.\n\nStudoval v Paříži, 1987 byl zvolen do rady města Esch-Uelzecht. 1994 byl zvolen za poslance za Chrëschtlech Sozial Vollekspartei, 2003 byl zvolen jejím předsedou.\n\n"}
{"id": "62120", "url": "https://cs.wikipedia.org/wiki?curid=62120", "title": "Delivered Duty Unpaid", "text": "Delivered Duty Unpaid\n\nDelivered Duty Unpaid (zkratka DDU, s dodáním clo neplaceno) je mezinárodní doložka Incoterms.\n\nDDU stanoví, že povinností prodávajícího je dát zboží k dispozici kupujícímu na ujednaném místě v zemi, kam bude dovezeno. Také musí nést všechny výlohy a rizika spojená s jeho dopravou a to i včetně vykládky; výjimkou je platba cla, daní a dalších úředních poplatků, placených při dovozu. Právě ty hradí kupující, který již v zemi dovozu převzetím zboží za něj bude odpovídat. \n"}
{"id": "62121", "url": "https://cs.wikipedia.org/wiki?curid=62121", "title": "Pavonis Mons", "text": "Pavonis Mons\n\nPavonis Mons je štítová sopka na Marsu. Jedná se o prostřední ze tří velkých sopek v oblasti Tharsis na západní polokouli Marsu. Nachází se na rovníku a 113 ° západní délky. Vulkán ční 7 km nad okolní krajinu. Podobně jako ostatní sopky v oblasti je Pavonis Mons tvořena bazickými horninami a pyroklastickým materiálem.\n\nBěhem detailního snímkování sopečného kužele byl na spodní straně východního úbočí objeven geologický útvar, který se nazývá příkopová propadlina, která je vyplněna řetězcem eliptických jam. Jejich geneze je vázaná na pohyb tektonických desek či na vyzvednutí části desky vlivem magmatické činnosti. Na vrcholku sopky je možné pozorovat pravidelnou kruhovou kalderu.\n\nPavonis Mons vznikl nejspíše před 3,9-3,6 miliardami let. Poslední erupce byla odhadnuta před 25 milióny let na základě pozorované četnosti kráterů.\n"}
{"id": "62123", "url": "https://cs.wikipedia.org/wiki?curid=62123", "title": "Augustin Louis Cauchy", "text": "Augustin Louis Cauchy\n\nAugustin Louis Cauchy [] (21. srpna 1789 Paříž – 23. května 1857 Sceaux) byl francouzský matematik. Byl průkopníkem matematické analýzy a rozvíjel dále dílo, které započali Gottfried Wilhelm Leibniz a Sir Isaac Newton. Pracoval také v oblasti komplexní analýzy. V oblasti teorie funkcí vytvořil a dokázal mnoho stěžejních vět. Jako jeden z prvních začal studovat i grupy permutací. Jeho téměř 800 publikací pokrývá kompletní rozsah tehdejší matematiky. Jako důkladný matematik, používající přesné a důsledné matematické prostředky, ovlivnil Cauchy své současníky i pokračovatele.\n\nPo smrti Leonhard Eulera měli mnozí dojem, že je matematika již zcela prozkoumaná věda a nestojí před ní žádné další problémy. Byli to vlastně Carl Friedrich Gauss a Cauchy, kdo mohli tento dojem narušit.\n\nCauchy byl silný katolík a přívrženec bourbonského královského rodu. To ho čas od času svádělo do konfliktů s jeho současníky v období Francouzské revoluce.\n\nJe po něm pojmenován měsíční kráter Cauchy. Je také jedním ze 72 významných mužů, jejichž jméno je zapsáno na Eiffelově věži v Paříži.\n\nCauchyův otec Louis-François byl silný katolík, sčetlý roajalista. V okamžiku dobytí Bastily 14. července 1789 byl pravou rukou Lieutenant Général pařížské policie, Louise Thirouxe de Crosne. Ten krátce nato odplul do Anglie a Louis-François Cauchy ztratil svoje posty. O několik málo týdnů později se narodil Augustin Louis, doprostřed Francouzské revoluce. V dubnu 1794 se vplížil Thiroux zpět, byl zadržen a za sedm dní odsouzen k trestu smrti. Louis-François vzal proto svou rodinu ze strachu před udáním na jejich venkovské sídlo do Arcueil, kde žili v chudobě a hladu. Malý Augustin Louis byl vyučován svým otcem základním věcem. Hlad a nebezpečná situace poté vedly k jeho celoživotnímu odporu vůči revolucím. Po konci hrůzovlády se dostala rodina zpět do Paříže, Louis-François se snažil dělat znovu kariéru a stal se nakonec Napoleonovým generálním sekretářem senátu. To vedlo k úzkým známostem s tehdejším ministrem vnitřních věcí Pierre-Simonem Laplacem a senátorem Joseph-Louisem Lagrangem, dvěma známými matematiky. Ti rozpoznali brzy matematický talent jeho syna a Lagrange prý řekl:\na radil jeho otci:\n\nAugustin Louis Cauchy měl dva mladší bratry: Alexandre Laurent (1792 – 1857), který byl stejně jako jeho otec právníkem, pracujícím ve státní sféře, a Eugène François (1802–1877), který se stal spisovatelem.\n\nNa radu Lagrange učil Cauchy syna nejprve klasickým jazykům, což ho mělo připravit na další studium matematiky. Takže navštěvoval od roku 1802 po dva roky École Centrale du Panthéon, kde se zdokonaloval především v latině. Poté se rozhodl nastoupit inženýrskou životní cestu a roku 1804 podstoupil vyučování matematiky, které ho mělo připravit na přijímací zkoušky na mladou École polytechnique. Roku 1805 absolvoval jako druhý nejlepší přijímací zkoušky, které probíhaly pod vedením francouzského matematika a fyzika Jeana-Baptista Biota. École polytechnique měla vyučovat inženýry pro službu Francii a studenti se museli velmi brzy rozhodnout pro svoje zaměření. Cauchy si vybral stavbu mostů a cest. Výuka byla velmi náročná na matematiku. Jeho učitelé nosili významná jména, jako například Lacroix, de Prony, Hachette a Ampère. Po dvou letech byl Augustin-Louis nejlepší ze třídy a směl pokračovat v dalším vzdělání na École nationale des ponts et chaussées. Také zde byl pod vedením těch nejlepších a směl ve své praxi spolupracovat s Pierrem Girardem na kanálu řeky Ourcq. V Paříži byli studenti všechno možné, jen ne apolitičtí. Jelikož většina byla revolucionářsky a liberálně naladěna, vstoupil Cauchy do kongregace, světské odnože jezuitů. Zůstal členem až do roku 1828, kdy byli fakticky zakázáni. Po dvou povinných letech studia opustil univerzitu v lednu roku 1810 jako \"aspirant-ingénieur\".\n\nV únoru roku 1810 povolali Cauchyho, aby se podílel na stavbě přístavu Port Napoléon v Cherbourgu, největším staveništi v tehdejší Evropě s cca 3000 pracovníky. Cílem byly přípravy na invazi do Anglie. Práce byly velmi rozsáhlé, ale i přesto se ve svém skromném volném čase věnoval matematice. Jeho počáteční nadšení a zájem o povolání inženýra však brzo vyprchaly, a tak uzrál jeho záměr, dát se na vědeckou dráhu. Cauchyho cílem však v této době zatím vůbec nebyla matematika. Všeobecný názor vědecké obce po Eulerově smrti totiž byl takový, že problémy matematiky jsou již zcela vyřešeny. Důležitá byla především inženýrská věda, stejně jako hledání nového pole uplatnění pro matematiku.\n\nVýsledkem jeho výzkumů, kterými trávil čas v Cherbourg, bylo menší zevšeobecnění Eulerovy věty o mnohostěnech a důkaz věty, která se zabývala otázkou, za jakých podmínek jsou mnohostěny se stejnými plochami identické. Větu formuloval již Eukleides ve svých Základech, do té doby k ní však nikdo neudělal důkaz. Cauchy si touto prací získal jméno v Pařížské akademické společnosti.\n\nV létě roku 1812 se velmi zhoršil jeho zdravotní stav. Cauchy trpěl kvůli svému dětství a hladovění v Arcueil špatným zdravím a nahodilými depresemi. Velké pracovní vytížení v Cherbourg mu přihoršilo natolik, že v září odešel kvůli nemoci a dostal povolení vrátit se zpět k rodině do Paříže. Když se jeho zdravotní stav zlepšil, už se mu vůbec nechtělo pracovat dál jako inženýr a věnoval se raději výzkumu. Inspirován Lagrangeovou větou se zabýval teorií grup a vytvořil ještě další tři axiomy, které jednoznačně definovaly determinant.\n\nNa počátku roku 1813 ukončil Cauchy svoji oficiální nemoc, ale v žádném případě se už nechtěl vracet do Cherbourg. Tehdy mu jeho bývalý učitel Pierre Girard opatřil možnost dále pracovat v Paříži na projektu kanálu Ourcq. V dubnu se oženil s Aloise de Bure, dcerou váženého knihkupce a vydavatele. Měli spolu dvě dcery: Marie Françoise Alicia a Marie Mathilde. Jeho výzkumy byly v tomto roce neplodné; sice objevil metodu, pomocí které se dá zjistit počet řešení algebraické rovnice libovolného stupně, to bylo však zcela neuplatnitelné v praxi. V té samé době se ucházel přibližně o padesát volných míst na Pařížských akademiích, avšak bez úspěchu – přes dobré známosti jeho otce, tlak na něj působil, kde jen mohl. Jeho vědečtí kolegové Ampère, Legendre, Poinsot a Molard byli všichni zaměstnaní, Cauchy nikoliv. Cauchy se nechal bez nároku na plat zapsat nemocným. Porážky Napoléona roku 1814 mu přišly vhod: projekt výstavby kanálu Ourcq byl pozastaven a jemu nebylo přiřazeno žádné nové místo. Tento rok se také vyznačoval tím, že Cauchy se začal zajímat o komplexní funkce.\n\nKonečná porážka Napoleona roku 1815 dala Cauchyho kariéře nový vítr do plachet. Ludvík XVIII. byl nyní králem Francie a s ním se dostaly k moci také reakcionářské síly. Cauchyho otec si, jako pravý roajalista, dokázal udržet svoje posty i pod novým režimem. Vědci, kteří měli pochybné, resp. revolucionářské smýšlení, měli nyní velmi obtížné postavení. Avšak Augustin Louis jako silný katolík tyto problémy neměl, a tak získal roku 1815 místo asistujícího profesora na École Polytechnique a krátce nato v prosinci plnohodnotnou profesuru. V březnu roku 1816 byla Académie des sciences (francouzská Akademie věd) přeuspořádána samotným králem. Dva liberální členové byli propuštěni a na jejich uvolněná místa byli dosazeni silně konzervativní vědci, jako byl Cauchy, který převzal místo po Gaspardovi Monge.\n\nTento postup mu však neudělal mnoho přátel. Dokonce i když si mezitím již získal pověst jako skvělý matematik a jeho práci nemohlo být po odborné stránce nic vytýkáno, utkvěla na něm skvrna politické protekce. Došlo tedy k tomu, že Cauchy dal velmi málo na názory ostatních a navenek byl příkrý, obzvláště k nekatolíkům. Jeho podporovatel Lagrange roku 1813 zemřel a Cauchy si navíc ještě udělal z Laplacea nepřítele, když označil Laplacovy a Poissonovy metody za intuitivní a nepříliš exaktní. S Poissonem, který pracoval ve velmi podobných oblastech, si však zachoval dobrý pracovní vztah a oba pracovali často společně. Pouze ke katolicky zaměřenému Ampèrovi ho poutalo úzké přátelství.\n\nJako člena Académie byla jedna z Cauchyho povinností také dohled nad vydávanými vědeckými články. Této práci věnoval mnoho času, ovšem ne bezpodmínečně k radosti autora. Takto to napsal Niels Henrik Abel: \"„Cauchy je pomatený a nedá se s tím nic dělat. Ovšem je v současnosti jediný, kdo ví, jak by se měla dělat matematika.“\" Podobně špatné zkušenosti měli také Galois a Poncelet. Ukázalo se také, že Cauchy částečně články mladých vědců poztrácel, což mu bylo ostře vyčítáno. Ostrogradski naproti tomu nalezl jen slova útěchy pro Cauchyho, který tohoto mladého Rusa dokonce víckrát vykoupil z vězení pro dlužníky, když nemohl zaplatit nájem.\n\nJako vyučující šel na věc Cauchy s velkou horlivostí. Z toho důvodu vyučoval analýzu mistry mechaniky a studenty dalších důležitých inženýrských disciplín. V tomto období vznikaly v rámci jeho přednášek svazky \"Cours d’analyse de l’École Polytechnique\". Kladl velký důraz na přesnost definic a probíral mnoho nové látky, jako například svou novou definici derivace, která spočívala na limitě funkce a ne na infinitesimálním počtu. To se studentům nelíbilo, protože Cauchyho přednášky byly příliš abstraktní a nedostatečně zaměřené na inženýry. K tomu ho ani liberálně zaměřené studentstvo nemělo z politických důvodů moc v lásce a jednou byl dokonce vypískán z přednášky. Závažnější však bylo, že Cauchyho reformy vyučované látky a sylabu se nesetkaly s kladným ohlasem ani na straně profesorů (s výjimkou Ampèra, který ho energicky podporoval).\n\nSvoje představy o výuce sepsal do několika knih, které se staly milníky v matematické analýze.\n\nV červenci roku 1830 byl reakcionářský král Karel X. sesazen a místo něj nastoupil občanský král Ludvík Filip. Studenti École Polytechnique sehráli nikoli nevýznamnou roli v pouličních bojích. Pro Cauchyho to už však bylo přespříliš. V září opustil město a nechal tam svoji rodinu. Poté odešel do švýcarského Freiburgu, jádra jezuitů. Návrat do Francie nyní však předpokládal slib věrnosti novému režimu, což bylo pro něj nemyslitelné, takže Cauchy zůstal v exilu, pryč od vlastní rodiny. Ztratil své postavení a roku 1831 odešel do Turína, kde byl zaměstnán na katedře teoretické fyziky. Již roku 1833 opouští město, protože Karel X. se přestěhoval na pražské Hradčany, a Cauchy se stal učitelem jeho vnuka Henriho, vévody z Bordeaux.\n\nKarel X. v srpnu 1830 odstoupil a ustanovil vnuka svým následníkem. Ten tak získal ve svých 14 létech nárok na francouzský trůn. Díky tomu byla také jeho výchova sledována až z Francie, kde si někteří šlechtici na trůně přáli raději Bourbony než Louise-Philippa. Cauchy byl vybrán na základě svých vědeckých dovedností a blízkosti k jezuitům, aby vyučoval prince matematice a přírodním vědám, tedy chemii a fyzice. Tuto úlohu bral velmi vážně, a proto podporoval velmi odhodlaně i princův nárok na trůn. Na vyučovací hodiny se připravoval tak svědomitě a pracoval tak dobře, jako při žádném svém dřívějším výzkumu. Jako už v Paříži a Turíně, i zde se ukázal nedostačující učitelský talent. A tak princ nevykazoval pražádné známky zájmu o matematiku nebo nějaký talent a k věcem, které mu Cauchy vyprávěl, příliš nerozuměl. Do 18 let, kdy bylo jeho vzdělání ukončeno, si vypěstoval silný odpor k matematice. Cauchy se jako učitel neukázal býti autoritou a rozmazlený bourbonský princ si z něho dělal legraci a vůbec si dělal co chtěl.\n\nRoku 1834 si Augustin Louis přivedl svoji rodinu, kterou viděl v posledních čtyřech letech jen při občasných návštěvách v Paříži. O dva roky později se družina exilového krále přesunula dále do Gorice, kde slavil roku 1838 princ svoje 18. narozeniny. Pro Cauchyho to znamenalo konec jeho dočasného života domácího učitele. Karel X. ho odměnil za jeho služby titulem barona, kterému však Cauchy moc váhy nepřikládal. Kvůli špatnému zdravotnímu stavu jeho matky, která později roku 1839 zemřela, odjel zpět do Paříže.\n\nCauchy byl nyní v obtížné situaci. Kvůli odmítnutí přísahy věrnosti novému králi již nemohl nikde zastávat post profesora. Sice byl stále členem Akademie věd a mohl se dál podílet na vědeckém životě a publikovat, nemohl se však ucházet o žádné nové místo. Výjimkou byla Bureau des Longitudes (francouzský astronomický institut), kde se na slib věrnosti nedívali až tak úzkoprse, takže se rozhodl, že se zde bude ucházet o jedno uvolněné místo. Cauchy se prosadil také na konci roku 1839, avšak postavil si vládu proti sobě: bez přísahy žádné formální postavení. Příští čtyři roky to bylo v institutu úmyslně ignorováno. Cauchy byl nyní přece jen profesorem, i když bez platu.\n\nTím začala také jeho období bohaté tvůrčí činnosti. V Praze Cauchy hodně publikoval, avšak nad mnoha věcmi stále přemýšlel a chtěl nyní tyto uzrálé myšlenky sepsat. Académie zřizovala žurnál \"Comptes Rendus\", ve kterém mohli členové velmi rychle publikovat. Cauchy ho používal jako nikdo jiný: od roku 1839 do února 1848 zde vydal přes 300 odborných článků. Když si k tomu připočteme, že v roce 1844 vůbec nezkoumal, vyjde nám, že musel publikovat v průměru jeden článek týdně, což je neuvěřitelné tempo. Noviny přímo zaplavoval svými statěmi, takže do budoucna byla délka jednotlivého článku omezena na čtyři stránky.\n\nRoku 1843 zemřel Lacroix, a tak se uvolnila profesura na Collège de France. O toto místo se ucházeli Liouville, Cauchy a Libri, který jej již zastával a ukázal při té příležitosti náležitě svou nekompetentnost. Libri měl i přesto jednu velkou výhodu: své politické postavení. Jezuité se v této době snažili prosazovat své přednášky na francouzských univerzitách a také zasahovat do svobody výuky. Cauchy tyto snahy důrazně podporoval i vlastním nasazením. Libri byl naproti tomu známým odpůrcem jezuitů a především z tohoto důvodu byl přijat právě on. Ještě horší však bylo, že se ministerstvo usneslo na závěru aféry v Bureau des Longitudes: Cauchy musel opustit místo, protože nikdy nesložil přísahu. Příští rok se proto zabýval podporou jezuitské politiky.\n\nTeprve až Únorová revoluce roku 1848, která sesadila občanského krále Louise-Philippa, poněkud změnila jeho situaci.\n\nDíky Únorové revoluci nakonec nenastoupil na trůn jeho bývalý žák Henri, jak Cauchy očekával, nýbrž Napoléon III. Ani jemu však nechtěl Cauchy dát slib věrnosti. Vláda však udělala pro největšího matematika Francie výjimku, takže roku 1849 získal opět profesuru. Z osobního úhlu pohledu však byla únorová revoluce těžkou ranou pro jeho rodinu. Augustinův otec a oba jeho bratři, kteří si udrželi své vysoké úřady od Napoleonovy státní říše přes 50 let, je nyní ztratili. Pro Louise Françoise Cauchyho to již bylo příliš: zemřel v prosinci roku 1848.\n\nLéta Páně 1850 se Cauchy opět zajímal, stejně jako Liouville, o matematickou profesuru na Collège de France, protože Libri byl vyhozen. Vybrali si však Liouvilla, což mezi oba vědce vrazilo klín. Cauchy nechtěl akceptovat svoji porážku (první hlasování skončilo jedenácti hlasy pro Cauchyho, desíti pro Liouvilla a dvěma, kteří se zdrželi). Oba vědci se zanedlouho dostali do sporu i na vědeckém poli: roku 1851 prezentoval Cauchy některé důsledky Hermitových dvojitě periodických funkcí a dokázal je pomocí vlastní věty o integrálech. Liouville naopak namítal, že důsledky plynou přímo z jeho vlastní věty. Porážka byla zdrcující: Cauchy ukázal, že se Liouvillova věta dá velmi jednoduše dokázat pomocí jeho věty o integrálech.\n\nNa mladé francouzské matematiky měl Cauchy významný vliv: také v posledních letech, ve kterých velmi zpomalil svůj výzkum, hodnotil a kritizoval mnoho jejich článků. Cauchy také v posledních letech dokázal své kolegy přivést zpět ke katolické víře, například matematika Duhamela. Právě s ním vedl v prosinci roku 1856 při o priority, kterou k nechuti Cauchyho nakonec vyřešil Ostrogradski. Cauchy však odmítl přiznat svoji chybu a v posledních měsících svého života se kvůli tomu často stal terčem osočování.\n\nZemřel roku 1857 v Sceaux u Paříže v rodinném kruhu.\n\n"}
{"id": "62125", "url": "https://cs.wikipedia.org/wiki?curid=62125", "title": "Ascraeus Mons", "text": "Ascraeus Mons\n\nAscraeus Mons je štítová sopka na Marsu. Nalézá se na souřadnicích 11,2 ° severní šířky a 104,5 ° západní délky, což jí přisuzuje nejsevernější postavení ze skupiny sopek v oblasti Tharsis. Nad okolní krajinu se zvedá do výšky téměř 18 km a šířka její základny přesahuje 400 km. Stejně jako ostatní sopky v oblasti bude tvořena bazickými horninami a plagioklastickým materiálem. Analýza četnosti kráterů v utuhlé lávě kaldery dává odhad stáří nejmladších vyvřelin cca 100 milionů let – to znamená, že i tento vulkán byl v geologicky nedávné době aktivní.\n"}
{"id": "62126", "url": "https://cs.wikipedia.org/wiki?curid=62126", "title": "Sloupy Panny Marie a Nejsvětější Trojice", "text": "Sloupy Panny Marie a Nejsvětější Trojice\n\nSloupy Panny Marie a Nejsvětější Trojice shrnuje dva typy volně stojících sloupů, tedy mariánské a trojiční sloupy, jejichž budování bylo rozšířeným způsobem manifestace víry v katolických zemích zejména v 17. a 18. století a staly se jedním z nejviditelnějších znaků barokní architektury.\n\nZatímco sloupy s mariánskou tematikou mají ještě předbarokní původ a odkazují se k již dlouho před tím tradované mariánské úctě (nejstarší se uvádí dokonce již z 10. století, běžněji teprve od konce 16. století), posléze se rozšířily po celé barokní Evropě. Typ trojičního sloupu se objevil jako variace mariánského sloupu teprve v 80. letech 17. století ve Vídni. Obliba trojiční tematiky mohla souviset s novou vlnou muslimského nebezpečí a prosadila se zejména na území habsburské říše.\n\n\n"}
{"id": "62128", "url": "https://cs.wikipedia.org/wiki?curid=62128", "title": "Mariánský sloup", "text": "Mariánský sloup\n\nMariánský sloup je typ sochařského díla, které má podobu sloupu, na jehož vršek je umístěna mariánská socha. Nejčastějšími mariánskými výjevy na sloupech jsou Immaculaty, Madony (Panny Marie s Ježíškem), Assumpty a dále řada regionálních poutních mariánských obrazů. Mariánské sloupy byly vztyčovány jako votivní díla a jako pamětní sloupy, často jako připomínka tragických událostí, válek (např. pražský mariánský sloup zdvižený roku 1650), případně morové epidemie (široká skupina morových sloupů).\n\nSamotné umělecké ztvárnění mariánských sloupů je rozmanité. Od jednoduchých sloupů se sochou umístěnou na jejich vršku po rafinovaně komponovaná architektonická díla s bohatou výzdobou, která mají se sloupem společnou pouze výraznou vertikalitu.\n\nVztyčování monumentálních sloupů má kořeny v antickém Římě. V křesťanském prostředí měl sloup důležitou symboliku vzepětí člověka k nebi (stylité). Zajimavá (i když doložená později) je legenda o Panně Marii na sloupu (živá zejména v Zaragoze, bazilika Panny Marie na Sloupu), podle které se Panna Maria zjevila sv. Jakubovi 2. února roku 40 na sloupu. \n\nTato trojice nastartovala oblibu mariánských sloupů v zemích habsburské monarchie (zvlášť Česko, Rakousko, Slovensko a Maďarsko). Během raného novověku se v těchto zemích objevil mariánský sloup téměř ve všech městech – i když se mariánské sloupy objevují i v dalších zemích katolické Evropy (Francie, Španělsko atd.).\n\nVrchol vztyčování mariánských sloupů proběhl v 17. a 18. století, nicméně vztyčování pokračovalo i v 19. století, kdy bylo novým impulsem pro stavbu oficiální uznání neposkvrněného početí Panny Marie jako dogmatu (Immaculaty jakožto ikonografický typ odkazující k Neposkrvrněnému početí vznikaly již dříve).\n\nV druhé polovině 17. století díky vídeňskému morovému sloupu (dokončen a svěcen 1693) začal mariánským sloupům konkurovat i sloup s tématem Nejsvětější Trojice (trojiční sloupy). Poté vznikaly i další světecké sloupy: sloup sv. Josefa (Praha, Karlovo náměstí), sv. Vojtěcha (Praha, u sv. Apolináře), sv. Floriána (Ivanovice na Hané), sv. Norberta (Sv. Kopeček u Olomouce) a další. Důvod záměny mariánské tématiky s trojiční snad souvisí s tureckým nebezpečím – investor se vymezil vůči muslimským Osmanům, kteří trojiční koncept neznali. Byly zjíštěno, že v období 1680–1713 v západních Čechách vzniklo dokonce více trojičních sloupů, než mariánských, a to v poměru 3:2. V této době také vznikaly trojiční sloupy s Pannou Marií umístěnou na čestné místo, někdy přímo scéna Korunování Panny Marie s převýšenou Nejsvětější Trojicí (např. v Brně, v Olomouci), také sloupy Svaté rodiny, např v Admontu.\n\n\n\n"}
{"id": "62129", "url": "https://cs.wikipedia.org/wiki?curid=62129", "title": "Morový sloup", "text": "Morový sloup\n\nMorový sloup je typ monumentálního sochařského díla, které je pomníkem morové epidemii (a má formu monumentálního sloupu). Morové sloupy vznikaly v Evropě (kterou po staletí pustošily opakující se morové nákazy), zejména v baroku. Stavěly se jako poděkování za odeznění epidemie a zpravidla i jako prosba o uchránění místa před další epidemií (přeneseně se někdy nazývají jako morové sloupy i pamětní sloupy odkazujících k jiné strašné události, například války). Realizace se mohla pohybovat od jednoduchých sloupů typu Boží muka až po nákladná sochařská díla s propracovanými ikonografickými schématy. Velmi často se pak jednalo ikonograficky o mariánské sloupy (zde se také velmi uplatnila forma trojičních sloupů) s doplněnými morovými patrony (sv. Roch, svatý Šebestián, sv. Rozálie, sv. Karel Boromejský ad.).\n\nZnámým a vlivným příkladem byl vídeňský morový sloup (tento sloup byl jedním z prvních trojičních sloupů), v českých zemích je příkladem takovéhoto sloupu morový sloup v Brně z let 1679–1683 (sloup na jehož špici stojí Panna Maria, na podstavcích u paty sloupy jsou umístěni čtyři moroví patroni Šebestián, Roch, Karel Boromejský a František Xaverský).\n"}
{"id": "62131", "url": "https://cs.wikipedia.org/wiki?curid=62131", "title": "Io (měsíc)", "text": "Io (měsíc)\n\nIo je jedním z měsíců planety Jupiter, nejvnitřnější ze skupiny měsíců objevených Galileem. S průměrem 3642,6 km se jedná o čtvrtý největší měsíc ve sluneční soustavě. Pojmenován byl na základě řecké mytologie po Íó – Héřině kněžce, která se stala milenkou vládce bohů Dia (v římské mytologii byl jeho ekvivalentem Jupiter).\n\nNa povrchu měsíce se nachází více než 400 aktivních sopek, což z Io činí geologicky nejaktivnější těleso sluneční soustavy. Extrémní vulkanická aktivita je výsledkem silných slapových jevů způsobených vlivem Jupitera, Europy a Ganymedu. Slapové síly působící na celý měsíc vyvolávají tření, kvůli němuž se jeho plášť zahřívá. Erupce na povrchu vytvářejí oblaka síry a oxidu siřičitého, která dosahují výšky až 500 km. Povrch pokrývá více než sto hor vzniklých vyzdvižením částí kůry vlivem extrémní komprese silikátového pláště. Některé sahají výše než Mount Everest, nejvyšší pozemská hora. Na rozdíl od většiny měsíců ve vnější sluneční soustavě (které mají tlustou vrstvu ledu) se Io skládá převážně ze silikátových hornin obklopujících roztavené železné či síroželeznaté planetární jádro. Pro většinu povrchu měsíce jsou charakteristické rozsáhlé pláně, jejichž zvláštní zbarvení způsobuje síra nebo zmrzlý oxid siřičitý.\n\nPovrchový vulkanismus je odpovědný za veliké množství unikátních útvarů na Io. Sopečná mračna a lávové proudy neustále přetvářejí povrch měsíce včetně jeho zbarvení, které většinou vlivem sloučenin síry nabývá různých odstínů červené, žluté, bílé, černé i zelené. Velké množství lávových proudů, několik z nich delších než 500 km, také přispívá k rychlým změnám vzhledu povrchu. Při pohledu z vesmíru povrch měsíce připomíná povrch pizzy. Sopečné erupce stále doplňují materiál do slabé atmosféry Io a druhotně i do rozsáhlé magnetosféry Jupiteru.\n\nMěsíc Io sehrál významnou roli v rozvoji astronomie v 17.  a 18. století. Poprvé ho spolu s dalšími velkými satelity Jupiteru spatřil již v roce 1610 Galileo Galilei. Objev těchto měsíců podpořil obecné přijetí Koperníkova heliocentrického modelu sluneční soustavy, vývoj Keplerových pohybových zákonů a první měření rychlosti světla. Až do konce 19. století zůstával Io pouhým bodem. Na začátku 20. století zlepšení astronomických dalekohledů umožnilo rozpoznat tmavě červené polární a světlé rovníkové oblasti. V druhé polovině 20. století prolétly okolo měsíce dvě kosmické sondy Voyager 1 a Voyager 2, které přinesly poznatky o jeho geologické aktivitě v podobě sopek, velkých hor a mladého povrchu bez zjevného pokrytí impaktními krátery. V 90. letech a na začátku roku 2000 kolem měsíce několikrát prolétla kosmická sonda Galileo, což přispělo k získání znalostí o vnitřní stavbě měsíce. Průzkum Io pokračoval v prvních měsících roku 2007 pomocí přeletu sondy New Horizons.\n\nMěsíc Io je se středním poloměrem 1821,3 km větší než náš Měsíc, a to o 5 procent. Hmotnost dosahuje 8,9319×10 kg (o 21 procent více než Měsíc). Io má lehce elipsovitý tvar s nejdelší osou směřující k Jupiteru. Mezi Galileovými měsíci se v uvedených parametrech řadí před Europa, ale za Callisto a Ganymeda.\n\nSložením primárně ze silikátů a železa se Io více podobá terestrickým planetám než ostatním měsícům vnější oblasti sluneční soustavy, které většinou tvoří směsice vodního ledu a silikátů. Io má hustotu 3,5275 g/cm, což je nejvyšší hustota ze všech měsíců ve sluneční soustavě (včetně pozemského měsíce) a značně vyšší než ostatní Galileovy měsíce. Modely hmotnosti měsíce, velikosti a kvadrupolových gravitačních koeficientů (číselné hodnoty spojené s tím, jak je hmotnost rozložena okolo tělesa) založené na měření sond Voyager a Galileo naznačují, že vnitřní stavba měsíce se dělí na silikátovou kůru, plášť a železné či síroželezité jádro. Kovové jádro měsíce tvoří přibližně 20 procent celkové hmotnosti. V závislosti na obsahu síry v jádře, pokud by bylo čistě železné, bude velké 350 až 650 km. Pokud obsahuje významnější podíl síry, se jeho velikost může pohybovat mezi 550 až 900 km. Sondě Galileo se magnetometrem nepovedlo detekovat žádné magnetické pole, proto jádro patrně není tekuté.\n\nModelace pláště naznačují, že by mohl být tvořen minimálně ze 75 procent z fosteritu, minerálu bohatého na hořčík, s minoritním zastoupením podobným L chondritům a LL chondritům (meteoritům s vyšším obsahem železa). Pozorovaný tepelný tok napovídá, že 10 až 20 procent pláště by mělo být roztaveno, čímž by se daly vysvětlit oblasti s vysokoteplotním vulkanismem. Litosféra Io se skládá z bazaltů a sírových uloženin vytvořených silnou a pravidelnou vulkanickou aktivitou. Podle odhadů je litosféra až 12 km silná, ale spíše by mohla sahat až do hloubky 40 km.\n\nNa rozdíl od Země a Měsíce získává Io hlavní část tepla spíše působením slapových jevů na svůj vnitřek nežli z radioaktivního rozpadu izotopů. Slapové jevy jsou výsledkem rezonancí s měsíci Europou a Ganymedem. Množství takto vzniklého tepla závisí na vzdálenosti od Jupiteru, na rotační ose i na vnitřním složení a stavu materiálu vnitřní části měsíce.\n\nJeho laplaceovská rezonance s Europou a Ganymedem udržuje excentricitu oběžné dráhy Io a zabraňuje slapovému tření, aby její oběžnou dráhu změnilo na kruhovou. Rezonantní oběžná dráha také udržuje vzdálenost Io od Jupiteru; jinak by slapy generované Jupiterem způsobily, že by se tento měsíc od své mateřské planety pomalu vzdaloval. Vertikální změna slapové výdutě Io mezi okamžiky, kdy se měsíc nachází v apocentru a pericentru oběžné dráhy, může dosahovat až 100 metrů. Slapové tření vznikající uvnitř Io díky proměnné slapové síle, která vyvolává významné slapové zahřívání v nitru tohoto měsíce, vede k tavení významné části měsíčního pláště. Množství tepelné energie takto produkované je až 200krát vyšší než energie pouze z radioaktivního rozpadu prvků. Tato energie je uvolňována ve formě vulkanické aktivity vedoucí k pozorovanému vysokému tepelnému toku (globální úhrn: 0,6 až 1,6×10 W). Modely oběžné dráhy ukazují, že objem slapového zahřívání nitra Io se mění s časem a v současnosti pozorovaný tepelný tok není reprezentativním dlouhodobým průměrem.\n\nNa základě znalostí povrchu Měsíce, Marsu a Merkuru vědci předpokládali, že i povrch Io bude silně rozrušen množstvím impaktních kráterů, které budou na prvních snímcích povrchu ze sondy Voyager 1 jasně vidět. Množství kráterů by pak bylo možné využít pro určení stáří měsíce. Nicméně vědce překvapil povrch téměř bez kráterů, pokrytý hladkými planinami narušovanými jak horami různých velikostí a tvarů, tak lávovými výlevy a proudy. Celý povrch je navíc různě barevný v závislosti na materiálu obsahujícím síru, který se v té které oblasti nachází, což vedlo k přirovnávání měsíce k pomeranči nebo pizze. Nepřítomnost větších impaktních kráterů napovídá, že povrch měsíce je geologicky velice mladý, podobně jako povrch Země, což je dáno neustálým ukládáním sopečného materiálu a pohřbíváním starších kráterů. Tyto závěry následně podpořily snímky sondy Voyager 1 ukazující devět aktivních sopek.\n\nTeplota na povrchu dosahuje v průměru −143 °C, ale rozsáhlé oblasti vlivem sopečné činnosti mají teplotu okolo 17 °C. Spekuluje se, že tyto oblasti by mohly být lávovými jezery, na povrchu částečně ztuhlými.\nOdlišně barevné oblasti na povrchu Io nejspíše odpovídají různému materiálu vyvrhovanému na povrch při sopečné činnosti. Jedná se o silikáty (např. ortopyroxen), síru a oxid siřičitý. Celý povrch měsíce pokrývá zmrzlý oxid siřičitý, který vytváří oblasti s bílými až šedivými povlaky. Depozity síry na různých místech měsíce se naproti tomu jeví žluté až žluto-zelené. Uloženiny síry ve středních šířkách a polárních oblastech jsou vystaveny radiaci působící na stabilitu síry, což se projevuje změnou počtu vazeb na 8 a změnou barvy na červeno-hnědou v polárních oblastech.\n\nExplozivní erupce sopek často vytvářejí mračna ve tvaru deštníku, kdy zpět na povrch dopadá materiál tvořený sírou a silikáty; vlivem síry v mračnu často načervenalý. Obecně mračna vznikají nad trhlinami, kde se na povrch vylévá láva a vystupují sopečné plyny s velkým zastoupením S, které se projevuje právě červenou barvou. Jako příklad červených usazenin lze uvést okolí sopky Pele, tvořených nejspíše sírou (většinou se vyskytuje v molekulách o 3 nebo 4 řetězcích), oxidem siřičitým a možná i ClSO. Pokud se žhavá láva dostane do oblastí, kde již existují ložiska uložené síry nebo oxidu siřičitého, dochází k interakci, která se projevuje vznikem bílých či šedých mračen.\n\nMapování chemického složení a vysoká hustota měsíce naznačují, že voda se na měsíci nachází jen v minimálním množství nebo tam není žádná, přestože malé množství vodního ledu nebo hydratovaných minerálů bylo již na povrchu zaznamenáno, a to převážně v oblasti severozápadních svahů Gish Bar Mons. Nepřítomnost většího množství vody je pravděpodobně způsobena podmínkami, které panovaly v Jupiterově soustavě v době vzniku: tehdy zpočátku měl Jupiter teplotu nejspíše dostatečně vysokou na to, aby se těkavé látky vypařily v oblasti oběžné dráhy tohoto měsíce, ale nebyl horký natolik, aby zapůsobil na další ledové měsíce ve své soustavě.\n\nNa měsíci byl během průletů sond Voyager 1 a Voyager 2 pozorován aktivní vulkanismus jako na prvním tělese mimo Zemi, na níž byl vulkanismus objeven. Díky postupnému průletu obou sond mohl být povrch měsíce pozorován s odstupem času, což umožnilo odhalit devět sopek během erupce a srovnáním snímků povrchu pak na povrchu měsíce objevit ještě další.\n\nTeplo generované slapy vede k tomu, že je Io vulkanicky nejaktivnějším tělesem ve sluneční soustavě s množstvím sopečných oblastí a rozsáhlými lávovými výlevy. Během silných erupcí mohou vzniknout proudy dlouhé až několik set kilometrů a tvořené převážně z bazaltických láv bohatých na hořčík. Během erupcí je do atmosféry vyvrhováno značné množství materiálu, který může dosáhnout výšky až 500 km, odkud je zase pozvolna přitahován na povrch či může uniknout do volného prostoru. Některé pozorované úlomky dosahovaly rychlosti více než 1 km/s.\n\nPovrch Io pokrývají deprese známé jako \"paterae\". Obecně se paterae vyznačují rovným povrchem ohraničeným strmými svahy, což odpovídá v pozemské analogii kalderám, ale v současnosti není známo, jestli je jejich vznik spojen s vyprázdněním magmatického krbu a následným zřícení stropu. Oproti kalderám na Marsu či na Zemi nejsou na Io tyto útvary situovány na vrcholek štítových sopek a oproti těmto příkladům jsou větší, se středním průměrem okolo 41 km (největší známý se nachází v oblasti Loki Patera s průměrem 202 km). Mechanismus vzniku, morfologie a rozmístění napovídají, že většina těchto útvarů má spojitost se strukturními deformacemi terénu a přibližně polovina z nich je obklopena zlomy či horami. Nacházejí se zhusta na straně sopečných erupcí, takže lávové proudy se často rozlijí po jejich rovném povrchu, jako se to stalo roku 2001 v oblasti Gish Bar Patera. Další možností je, že jejich vyplněním lávou dojde ke vzniku lávového jezera.\n\nLávové proudy představují další výrazný morfologický činitel na povrchu měsíce. Magma vystupuje na povrch skrze praskliny či zlomy, odkud se začne rozlévat do okolí podobně jako v případě pozemské sopky Kilauea na Havaji. Snímky ze sondy Galileo ukázaly, že většina hlavních lávových výlevů (jako např. v okolí sopky Prometheus a Amirani) vzniká překrýváním starších větších lávových výlevů menšími a mladšími výlevy. Mezi průlety sond Voyager a Galileo v roce 1996 byl nedaleko sopky Prometheus pozorován lávový výlev, který se ze 75 km prodloužil na 95. Další pozorovaná erupce v roce 1997 pokryla čerstvou lávou přes 3500 km v okolí Pillan Patera.\n\nAnalýza snímků ze sond Voyager přivedla vědce k názoru, že tyto výlevy tvoří různé druhy roztavené síry. Nicméně pozdější pozemní pozorování v oblasti infra-záření a měření sondy Galileo naznačily, že se jedná o lávové výlevy z bazaltů s výrazným zastoupením mafických a ultramafických hornin. Tato hypotéza je založena na měření teploty tzv. „horkých skvrn“ či oblastí s emisí tepla, které se mohou pohybovat v rozmezí mezi 1200 K a 1600 K. První výsledky modelace naznačovaly teploty až okolo 2000 K, ale díky použití lepšího termálního modelu pro teplotu byly později upraveny.\n\nObjevení mračen nad sopkami Pele a Loki bylo prvním důkazem toho, že měsíc je geologicky aktivní. Mračna vyvrhovaného materiálu můžou obsahovat sodík, draslík a chlor. Mračna se vyskytují ve dvou typech. Ta největší tvoří plynná forma síry a oxidu siřičitého, který uniká z vyvrhovaného magmatu v procesu tzv. „odplynění magmatu“. Z mračna vznikají na povrchu měsíce usazeniny červené (obsahující síru) nebo černé (obsahující silikáty) a mohou dosahovat až 1000 km v průměru. Vyskytují se např. v okolí sopky Pele, Tvashtar nebo Dazhbog Patera. Druhý typ mračen vzniká při kontaktu vyvřelé lávy se zmrzlým oxidem siřičitým, čímž dochází k zahřátí a vypařování. Takto vzniklá, většinou světlá mračna dosahují výšky maximálně 100 km. Vyskytují se např. v okolí sopek Prometheus, Amirani a Masubi.\n\nNa Io se nachází 100 až 150 hor, které jsou v průměru 6 km vysoké a maximálně nad povrch vystupují v jižní oblasti Boösaule Montes 17,5 ± 1,5 km. Hory se často vyskytují jako obrovská izolovaná tělesa (v průměru jsou 157 km široké), která nespojuje očividná globální tektonická událost, jako je tomu na Zemi. Na základě jejich tvaru se dá usuzovat, že jejich složení vyžaduje vyšší obsah silikátových hornin než sloučenin síry.\n\nPřes rozsáhlé projevy vulkanismu, které měsíci Io dodávají jeho charakteristický vzhled, jsou téměř všechny hory na povrchu původu tektonického, nikoliv sopečného. Předpokládá se, že většina hor vznikla v důsledku stlačování podloží litosféry, které často vyústí ve zdvih, náklon části kůry měsíce a následný střih.\n\nČasem dochází k subsidenci hor, které neustále pohřbívá další sopečný materiál. Globální rozložení hor je v přímé opozici k sopečným tělesům; oblasti, kde se nachází více hor, je méně sopek a naopak. Tato skutečnost naznačuje, že velké oblasti litosféry jsou ve fázi komprese (hory) a extenze (sopky). V jiných oblastech jsou ale obě hlavní části vzájemně překryté, což naznačuje, že magma často na povrch putuje i různými zlomy v kůře.\n\nHory na povrchu Io mají rozmanitý morfologický vzhled, nejčastější vrcholek tvoří plató. Tyto útvary reprezentují rozsáhlá tělesa s plošinou nahoře, tzv. mesy s drsným povrchem. Ostatní hory se zdají být ukloněné bloky kůry s málo příkrými svahy, které vznikly vytlačením z původně rovného povrchu. Oba dva hlavní typy mají z jedné či více stran ostré svahy. Jen malé množství hor na povrchu je vulkanického původu, jedná se nejspíše o nízké štítové sopky se sklony mezi 6 až 7° a malou depresí na vrcholku, pravděpodobně centrální kalderou. Vulkanické hory jsou většinou menší než ostatní, dosahují výšky pouze 1 až 2 km a šířky od 40 do 60 km. Některé další štítové sopky s ještě mírnějšími svahy lze pozorovat na snímcích jako např. v oblasti Ra Patera, ale jejich změření není zatím možné.\n\nVšechny pozorované hory zřejmě jeví známky silné eroze. Na jejich úbočích je vidět sesuvy materiálu, který se na úpatí hory hromadí, což vede k závěru, že tu působí dominantní erozivní činitel.\n\nIo má extrémně řídkou atmosféru, která se skládá hlavně z oxidu siřičitého s atmosférickým tlakem okolo jedné miliardtiny atmosféry. V případě vyslání sondy na povrch měsíce nebude možné pro brzdění sondy využít padák a sonda nebude potřebovat ani tepelný štít, zato bude třeba použít raketové trysky pro měkké přistání. Současně takto slabá atmosféra není schopná zabraňovat pronikání radiačního záření, které silně působí i na povrch měsíce.\n\nRadiace částice v atmosféře neustále ničí, ale jsou soustavně doplňovány. Hlavním zdrojem nových částic je sopečná činnost, která dodává oxid siřičitý, ale velké množství plynu se dostává do atmosféry taktéž sublimací zmrzlého oxidu siřičitého z povrchu. Atmosféra je pak nejhustší při povrchu, kde je nejtepleji a kde dochází k největší sublimaci a úniku sopečných plynů z aktivních sopek. Tloušťka atmosféry je nehomogenní a závisí na blízkosti zdrojů a na oslunění (odvrácená strana od Jupiteru je více pokrytá ledovým oxidem siřičitým než strana přivrácená).\n\nSnímky Io ve vysokém rozlišení získané při zatmění měsíce ukázaly zářící polární záři. Podobně jako na Zemi ji způsobují interakce záření s atmosférou. Záře se obvykle vyskytuje nad magnetickými póly planet, ale v případě Io je v oblasti rovníku, jelikož Io nemá vlastní magnetické pole a elektrony se pohybují v magnetickém poli Jupiteru, než se s atmosférou měsíce střetnou.\n\nVíce elektronů koliduje s atmosférou za vzniku jasnější záře v oblasti, kde jsou siločáry kolmé k satelitu (tj. poblíž rovníku), jelikož sloupec plynů, kterým procházejí, je zde delší. Záře související s těmito body na tangentách na Io jsou zaznamenávány s měnící se orientací Jupiterova nakloněného magnetického dipólu.\n\nIo hraje významnou roli pro tvarování magnetosféry Jupiteru. Magnetosféra odvádí plyny a prach z tenké atmosféry Io rychlostí přibližně 1 tuny za sekundu. Tento materiál je převážně složen z ionizované a atomární síry, kyslíku a chloru, atomárního sodíku a draslíku, molekul oxidu siřičitého a síry a taktéž draselnosodíkové soli. Tento materiál má přímý původ v sopečné činnosti měsíce, ale Jupiter ho nezískává z povrchu, ale z částic vyvržených do atmosféry měsíce. Získaný materiál v závislosti na svém náboji skončí v různých prachových mračnech a radiačních pásech jupiterovské magnetosféry a v některých případech může dokonce opustit gravitační oblast ovládanou Jupiterem.\n\nDo vzdálenosti šesti průměru Io od jeho povrchu se kolem měsíce nachází oblak neutrálních atomů síry, kyslíku, sodíku a draslíku. Tyto částice pochází z vrchní atmosféry měsíce, ale jsou excitovány srážkami s ionty v plazmovém torusu a ostatními procesy a plní Hillovu sféru Ia, což je oblast, kde je měsíční gravitace dominantní nad Jupiterovou. Některé tyto částice nakonec uniknou z gravitační studny měsíce a jsou staženy na oběžnou dráhu okolo Jupiteru. Během dvaceti hodin tyto uniklé částice se rozloží mimo Io do neutrálního mračna ve tvaru banánu, který se může táhnout až do vzdálenosti šesti průměrů měsíce. Srážky, které excitují tyto částice také občas poskytnou sodíkovým iontům v plazmovém torusu elektron, takže tyto nové „rychlé“ neutrální částice jsou rychle odstraněny z torusu. Nicméně tyto částice si stále udržují svou rychlost (70 km/s v porovnání se oběžnou rychlostí u Io 17 km/h), což tyto částice vystřeluje ve výtryscích pryč z Io.\n\nIo obíhá uvnitř pásu intenzivního záření elektronů a iontů chycených magnetickým polem Jupitera známého jako plazmový torus měsíce Io. Plazma v tomto prstenci ve tvaru pneumatiky obsahující síru, kyslík, sodík a chlor vzniká při ionizaci neutrálních atomů v oblaku obklopujícím Io a je odnášena Jupiterovou magnetosférou. Na rozdíl od částic v neutrálním oblaku tyto částice rotují spolu s Jupiterovou magnetosférou. Kolem Jupitera obíhají rychlostí 74 km/s. Podobně jako zbytek Jupiterova magnetického pole je plazmový torus k rovině Jupiterova rovníku a oběžné roviny Io skloněný. To znamená, že Io je někdy pod a jindy nad jádrem plazmového toru. Jak bylo zmíněno výše, vysoké rychlosti a energie iontů jsou z části zodpovědné za odnášení neutrálních atomů a molekul z atmosféry měsíce Io a rozsáhlejšího neutrálního oblaku.\n\nTorus se skládá ze tří částí: vnějšího, „teplého toru“, který leží vně oběžné dráhy Io; dále svisle protažená oblast známá jako „ribbon“ složené z neutrální oblasti a chladnějšího plazmatu, které se nachází ve vzdálenosti od Jupitera odpovídající velikosti měsíce Io. Poslední je vnitřní „chladný torus“ složený z částic, které ve spirálách pomalu padají k Jupiteru. Po asi 40 dnech strávených v toru částice z teplého toru unikají, což způsobuje netypicky velkou magnetosféru Jupiteru. Částice z Io detekované jako změny v magnetosférickém plazmatu daleko v magnetochvostě byly zachyceny sondou New Horizons. Zatím nebyla prokázána spojitost s vulkanickou aktivitou na povrchu měsíce a tak se za zdroj těchto částic považují neutrální sodíková mračna.\n\nBěhem přiblížení sondy \"Ulysses\" v roce 1992 zaznamenala sonda proudy částic o velikosti prachu vyvrhovaného mimo soustavu Jupiteru. Prach, který se v těchto proudech pohyboval rychlostí až několik stovek kilometrů za sekundu, měl průměrnou velikost zrna 10 μm a blyl tvořen převážně chloridem sodným. Pozdější měření sondy Galileo dokázalo, že tyto prachové proudy pocházejí z Io. V současnosti ale není stále znám mechanismus jejich vzniku.\n\nPohyb Io v magnetickém poli vytváří princip generátoru, který vytváří napětí o síle 400 000 V napříč svým průměrem a elektrický proud o hodnotě 3 miliónů ampér proudící do ionosféry planety podél magnetického pole Jupitera.\n\nIo obíhá okolo Jupiteru ve vzdálenosti 421 700 km od středu planety a 350 000 km od horních vrstev mračen. Jedná se o nejvnitřnější z Galileových měsíců Jupiteru, jeho oběžná dráha leží mezi drahami měsíce Thebe a Europe. Včetně malých (známých) měsíců je Io pátým měsícem v pořadí od Jupiteru. Jeho rotace kolem Jupiteru je v oběžné rezonanci v poměru 2:1 s Europou a 4:1 s Ganymedem, což znamená, že stihne vykonat dva oběhy kolem planety, než Europa jednou oběhne Jupiter a čtyřikrát než jeden oběh uskuteční Ganymed. Vzájemná rezonance pomáhá udržet sklon oběžné osy, který je 0,0041, a současně pomáhá generovat vnitřní teplo potřebné pro sopečnou činnost měsíce. Bez vzájemné interakce by se jednalo o méně aktivní svět. Během oběhu je postupně přitahován k Europě a Ganymedu, čímž se vychyluje ze své původní dráhy, když se od těchto měsíců vzdálí, je opět přitažen Jupiterem na správnou dráhu. Tento pohyb mimo dráhu vyvolává tření a vydouvání povrchu, které dosahuje až sta metrů.\n\nTato synchronicita poskytuje taktéž definici zeměpisné délky na Io. Hlavní poledník protíná rovník v bodě nejbližším k Jupiteru.\n\nJeho oběh trvá 42,5 hodin, což je dostatečná rychlost pro pozorování jeho pohybu během jedné noci. Podobně jako ostatní Galileovy měsíce či pozemský Měsíc obíhá i Io vzhledem k planetě stále stejnou stranou a tedy Io má vázanou rotaci, čehož se využívá pro definici pozičních koordinát.\n\nMěsíc byl objeven 7. ledna 1610 Galileem během pohybu hvězdy 5.0 magnitudy společně s dalšími třemi tělesy, o kterých se původně domníval, že se jedná o hvězdy. Když se ale začaly pohybovat jinak, než původně předpokládal, svůj názor přehodnotil. Tento objev publikoval v březnu 1610 v díle Sidereus Nuncius. Simon Marius publikoval obdobné výsledky svého pozorování roku 1614 v \"Mundus Jovialis\", kde uváděl, že objevil měsíc jeden týden před Galileem a to již na konci roku 1609. O Mauriově objevu Galileo pochyboval a jeho práci označil za plagiátorství. Vzhledem k tomu, že dílo Galilea bylo publikováno dříve, je objevení připisováno jemu.\n\nPo následující dvě a půl století zůstával Io pro astronomy jen bodem o velikosti 5. magnitudy. V 17. století námořníci používali měsíce objevené Galileem pro určování přesné zeměpisné délky. Dále objev těchto měsíců podpořil obecné přijetí Koperníkova heliocentrického modelu sluneční soustavy, pomohl vývoji Keplerových pohybových zákonů a umožnil první měření rychlosti světla, když bylo možné spočíst dobu potřebnou světlu k uražení vzdálenosti mezi Zemí a Jupiterem. K vysvětlení rezonančních oběžných drah Io, Europy a Ganymedu vytvořil Pierre-Simon Laplace matematickou teorii založenou na údajích Cassiniho a dalších. Později se ukázalo, že tato rezonance má významný vliv na geologii zmíněných těles.\n\nRozvoj optické astronomie na konci 19. a začátku 20. století umožnil astronomům zlepšit pozorování a rozlišovat celopovrchové útvary na povrchu měsíce. V roce 90. letech 19. století Edward E. Barnard jako první pozoroval a popsal rozdíly v jasu polárních a rovníkových oblastí Io. Následně správně určil, že tyto rozdíly jsou způsobeny různým albedem a rozdílnými barvami obou regionů. Současník William Henry Pickering navrhoval jiné vysvětlení, a to, že Io má vajíčkový tvar, či že se jedná o dvě tělesa. Pozdější pozorování potvrdila, že polární oblasti mají hnědou a rovníkové žluto-bílou barvu.\n\nVe druhé polovině 20. století se začaly objevovat poznatky ukazující na neobvyklý charakter měsíce. Spektroskopické pozorování ukazovalo, že povrch Io postrádá přítomnost vodního ledu, který je obvyklý u ostatních podobných těles v okolí a na kterých byl pozorován. Stejné pozorování ukázalo, že povrch je tvořen převážně solemi sodíku a síry. Radioteleskopická pozorování Io odhalily vliv na magnetosféru Jupiteru, který se projevuje emisemi decimetrových vln s periodou odpovídající oběžné době Io.\n\nPrvní sondy, které proletěly okolo měsíce byla dvojice sond Pioneer 10 (3. prosince 1973) a Pioneer 11 (2. prosince 1974). Radiové pozorování pomohlo určit hmotnost Io, což s porovnáním s velikostí měsíce vedlo k poznatku, že Io má největší hustotu ze 4 Galileových měsíců a tedy jeho složení bude nejspíše ze silikátových hornin namísto vodního ledu. Sondy Pioneer taktéž odhalily přítomnost tenké atmosféry okolo Io a intenzivní radiační pásy v blízkosti oběžné dráhy měsíce. Kamera na palubě sondy Pioneer 11 pořídila fotografie, ale na Zemi byly odvysílány kvalitní fotografie pouze severní oblasti. Detailnější snímky byly plánovány pořídit sondou Pioneer 10, ale snímky byly ztraceny vlivem vysoké radiace v okolí měsíce.\n\nKdyž dvojice sond Voyager 1 a Voyager 2 proletěla v roce 1979 kolem Io, umožnila vyspělejší zobrazovací technika na palubě sond pořídit mnohem podrobnější obraz povrchu. Voyager 1 přeletěl okolo Io 5. března 1979 ve vzdálenosti 20 600 km. Snímky, které zaslal zpět na Zemi, ukázaly zvláštní krajinu mnoha barev bez přítomnosti větších impaktních kráterů svědčící o relativně mladém povrchu. Detailní snímky ukazovaly mladé útvary zvláštních tvarů, hluboké deprese, hory vyšší než Mount Everest a tělesa připomínající lávové proudy známé ze Země.\n\nKrátce po průletu si navigační inženýrka Linda A. Morabito všimla tmavého oblaku vycházejícího z povrchu na jednom ze snímků. Analýza dalších snímků ukázala devět takových mračen rozptýlených po celé ploše měsíce, které prokázaly, že Io je vulkanicky aktivním tělesem. Tento závěr potvrdil dřívější studii napsanou Stanem J. Pealem, Patrickem Cassenem a R. T. Reynoldsem a publikovanou před cestou sondy Voyager 1. Autoři studie předpověděli a spočetli, že vnitřní jádro Io musí získávat ohromné množství tepla vlivem slapového působení Jupiteru a oběžné rezonance s Europou a Ganymedem. Data z průletu taktéž pomohly určit dominantní zastoupení síry a zmrzlého oxidu siřičitého na povrchu planety a podobné složení tenké atmosféry měsíce. Za měsícem byl současně pozorován i torus.\n\nVoyager 2 proletěl okolo Io 9. července ve vzdálenosti 1 130 000 km. Nejednalo se o tak těsný průlet jako v případě sesterské sondy, ale srovnávací analýza pořízených snímků ukázala několik změn na povrchu, ke kterým došlo v průběhu pouhých pěti měsíců mezi průletem obou sond. Pozdější průlet taktéž ukázal, že osm z devíti pozorovaných sopečných mračen bylo stále na původním místě a tedy, že sopky zde byly stále aktivní. Pouze sopka Pele ustala sopečnou činnost mezi průletem sond.\n\nSonda Galileo doletěla k Jupiteru v roce 1995 po šestileté cestě od Země ve snaze pokračovat v průzkumu jupiterské soustavy tam, kde skončily sondy Voyager 1 a 2. Jelikož je měsíc Io umístěn do oblasti jednoho z nejsilnějších radiačních pásů Jupiteru, nemohla sonda provádět pravidelné nízké přelety nad tímto měsícem. I tak ale uskutečnila sonda Galileo jeden těsný průlet před navedením na dvouletou primární dráhu. Přestože během přeletu ze 7. prosince 1995 nebyly pořízeny žádné snímky, i tak se podařilo potvrdit existenci velkého železného jádra měsíce podobného tomu, jaké mají terestrické planety vnitřní části sluneční soustavy.\n\nI když sonda neprováděla přímé přelety nad měsícem a přes technické potíže neumožňující odeslat všechny údaje, podařilo se získat množství dat, které rozšířily poznatky o Io a umožnily učinit významné objevy. Sonda pozorovala erupce sopky Pillan Patera a potvrdila, že vyvrhovaný materiál je složen převážně z křemičitého magmatu mafického a ultramafického složení s obsahem síry a oxidu siřičitého hrajícího stejnou roli jako voda a oxid uhličitý na Zemi. Vzdálené snímkování Io téměř během každého přeletu ukázalo velké množství aktivních sopek na povrchu, značné množství hor s různou morfologií a několik významných změn oblastí mezi přelety sond řady Voyager či i mezi jednotlivými přelety sondy Galileo.\n\nMise sondy byla dvakrát prodloužena (1997 a 2000). Během těchto prodloužení prolétla sonda okolo Io třikrát, a to v druhé polovině 1999 a na začátku roku 2000, a pak ještě třikrát na konci roku 2001 a na začátku 2002. Průlety pomohly zmapovat rozsah vulkanické aktivity, vyloučit existenci magnetického pole měsíce a zmapovat sopky a pohoří. V prosinci 2000 prolétla okolo Jupiteru sonda Cassini-Huygens na své cestě k Saturnu a vykonala společná pozorování měsíce, která odhalila nový chochol v atmosféře v oblasti Tvashtar Paterae a pozorovala polární záři okolo Io.\n\nPo plánovaném navedení a zániku sondy Galileo v atmosféře Jupiteru se v září 2003 uskutečnilo další pozorování měsíce za pomoci výkonných pozemských dalekohledů. Použití adaptivní optiky z teleskopu Keck na Havaji a Hubbleova teleskopu umožnilo sledovat aktivní projevy vulkanismu. Tato nová pozorování umožnila vědcům sledovat sopky na Io bez nutnosti vyslat do systému další sondu.\n\n28. února 2007 prolétla systémem Jupiteru sonda New Horizons na své cestě k Plutu a Kuiperově pásu. Během průletu bylo provedeno množství pozorování Io. Snímky ukázaly velká sopečná mračna v oblasti Tvashtar, první detailní pozorování obrovských erupcí srovnatelných s mračny okolo Pele v roce 1979. Sonda současně pozorovala mračna okolo Girru Patera v počátečním stádiu erupcí a několik dalších, které se již objevily v době mise sondy Galileo.\n\nV srpnu 2011 odstartovala k Jupiteru americká sonda Juno. Přestože má omezené vizuální snímače, mohla by pro monitorování sopečné aktivity na Io využívat infračervený spektrometr JIRAM.\n\nEvropská kosmická agentura se v únoru 2009 zapojila do společného projektu s NASA s názvem Europa Jupiter System Mission, během kterého by v roce 2020 měla k Jupiteru odstartovat dvojice sond: americká Jupiter Europa Orbiter a evropská Jupiter Ganymede Orbiter. Ani jedna z těchto sond nebude mít jako primární cíl výzkum Io, všechny ho budou sledovat pouze z dálky. Americká sonda Jupiter Europa Orbiter by se ale měla přiblížit v roce 2025 a 2026 k měsíci během průletu k uvedení na oběžnou dráhu Europy. Vyjma těchto misí NASA již schválila taktéž specializovanou misi k Io tzv. \"Io Volcano Observer\", která by měla odstartovat v roce 2015. V současnosti je tato mise pouze ve fázi studie.\n\nMěsíc byl pojmenován dle řecké mytologie po kněžce Íó, jedné z mnohých lásek boha Dia, který převzal v římské mytologii jméno Jupiter. I když nebylo Simonovi Mariusovi přiznáno objevení měsíce před Galileem, jeho názvy pro měsíce se vžily a jsou používány. V jeho publikaci z roku 1614 \"Mundus Jovialis\" hovoří o měsíci jako o Io, milence Dia. Jeho názvy zapadly ale až do začátku 20. století, když se začaly opět používat. V literatuře staršího data vystupoval měsíc Io pouze pod jednoduchým názvem \"Jupiter I\" (nebo první měsíc Jupiteru), který pocházel z římské abecedy.\n\nÚtvary na povrchu měsíce jsou pojmenovány po osobách a místech spojených s mytologií Io, podobně jako po bozích ohně, sopek či Slunce a dalších mytických objektech jako např. \"Inferno\", podle původního názvu první části Danteho knihy \"Božská komedie\". Od detailnějšího průzkumu měsíce sondou Voyager 1 Mezinárodní astronomická unie pojmenovala přibližně 225 sopek, pohoří, rovin a výrazných albedových útvarů. Bylo schváleno používat označení např. \"patera\", \"mons\", \"mensa\", \"planum\", \"fluctus\" (lávové proudy) či \"tholus\" pro různé povrchové útvary v závislosti na jejich tvaru, sklonu, velikosti atd.\n\n\n\n"}
{"id": "62133", "url": "https://cs.wikipedia.org/wiki?curid=62133", "title": "Posun", "text": "Posun\n\nPosun je jeden z režimů jízdy železničních vozidel, kdy – na rozdíl od vlaku – není jízda řízena jízdním řádem, ale osobou způsobilou k řízení posunu (výpravčí, posunovač, strojvedoucí, vlakvedoucí atd.). Posunový díl obvykle neopustí obvod dopravny, ve které se posun provádí.\n\nV českých dopravních předpisech je definován též posun mezi dopravnami (PMD), kdy posunový díl vjede na trať. Musí jej sjednat výpravčí sousedních dopraven, protože musí být zajištěna volnost trati podobně jako v případě jízdy vlaku.\n\nZ technických a bezpečnostních důvodů jsou rychlosti při posunu omezeny.\nPři najíždění na vozidla (např. za účelem svěšení) nesmí být překročena rychlost 5 km/h\n\nPohyb posunového dílu je řízen:\n\n"}
{"id": "62135", "url": "https://cs.wikipedia.org/wiki?curid=62135", "title": "Eratosthenés z Kyrény", "text": "Eratosthenés z Kyrény\n\nEratosthenés z Kyrény (řecky Ἐρατοσθένης, mezi 276-272 v Kyréně – 194 př. n. l. v Alexandrii) byl matematik, astronom a zřejmě největší geograf antického Řecka. Působil též jako správce alexandrijské knihovny. Věnoval se také literární činnosti jako básník. Bylo po něm pojmenováno tzv. Eratosthenovo síto a kráter Eratosthenes na Měsíci.\n\nEratosthenés vytvořil základy geografie jakožto samostatné vědy. Jako první začal užívat označení \"geografie\", \"zeměpisná šířka\" a \"zeměpisná délka\". Eratosthenés spolu s Dikaiarchem a Hipparchem vytvořili základy oboru, kterému se v novověku říkalo „matematická geografie“ (stanovení parametrů Země, geografických souřadnic, teorie kartografických zobrazení).\n\nEratosthenovým rozsáhlým dílem jsou \"Geografika hypomnémata\" (Zeměpisné záznamy). Úvodní svazek tohoto díla obsahoval přehled dějin geografie od dob Homérových. Ve snaze oprostit vědu od mytologických příběhů a uplatnit v geografii čísla a míry vyslovil se Eratosthenés o nejstarším řeckém básníkovi velmi kriticky. Za první zeměpisce označil Anaximandra a Hekataia. Vyložil svou teorii kulatého tvaru Země i proměn jejího povrchu vlivem činnosti řek, pronikání a ústupů moře, zemětřesení i vulkanických erupcí; zabýval se příčinami mořských proudů, přílivu a odlivu.\n\nVe druhé a třetí knize se pokusil vytvořit pokud možno přesnou mapu obývaného světa na základě stanovení vzdáleností mezi významnými body. \n\n\"Geografika hypomnemata\" zahrnovala prvky matematické geografie, obecné fyzické i regionální geografie, spojené v jediný obor. (Alexandr von Humboldt v ní spatřoval první pokus o ucelený fyzickogeografický popis světa).\n\nVycházeje z porovnání úhlů dopadu slunečních paprsků (pomocí skafé/σκάφη a tížnice) v pravé poledne v Alexandrii a v Syéné (dnešní Asuán; leží blízko obratníku Raka a během letního slunovratu tam tudíž slunce svítí kolmo nad hlavou, v zenitu a předměty téměř nevrhají stín) a z přeměření vzdálenosti mezi těmito lokalitami (vyšlo mu 5000 stadií), vyčíslil obvod Země kolem poledníku na 252 000 stadií, tj. asi 40 000 km, což je téměř úplně přesně (poledníkový obvod zeměkoule je 40 007,86 km). Do svého geografického díla zahrnul Eratosthenés jen výsledky šetření. Metodu publikoval pod titulem \"Περὶ τῆς ἀναμετρήσεως τῆς γῆς\", \"Peri tés anametréseós tés gés\" („O měření Země“).\n\nRozměr obývaného světa ve směru větší osy – od západu k východu – odhadl na 78 000 stádií (tj. více než třetinu délky rovnoběžky probíhající ostrovem Rhodos), šířku – od severu k jihu – na 38 000 stádií (tj. asi 54°); její hranice posunul až k polárnímu kruhu a k 12° severní šířky. Polární zóny a tropy pokládal v souladu se soudobými názory za neobyvatelné; připouštěl však, že se podél rovníku táhne úzký obydlený pás. \n\nTvrdil, že „kdyby nebylo překážky v podobě rozsáhlého oceánu, dalo by se doplout z Ibérie až do Indie po rovnoběžce“. Zakreslil 11 poledníků a 10 rovnoběžek různě od sebe vzdálených, procházejících známými body; jejich síť vytvořila válcové zobrazení (délkojevné v poledníkovém směru).\n\nByl to první pokus svého druhu, nepočítáme-li tradiční členění ve starověku známého světa na Evropu, Asii a Libyi (Afriku) či zmínky o asijských regionech (Malé Asii, Arabském poloostrově aj.) u Hérodota.\n\nEratosthenés odmítá rozdělení obydlené Země na tři světadíly. Doporučuje členit ekumenu podle rovnoběžky, která probíhá přes Héraklovy sloupy (Gibraltar) a pohoří Taurus, a poté obě poloviny na „sfragidy“, které Eratosthenés srovnával s geometrickými obrazci: Indii s kosočtvercem, Arianu (v dnešním východním Íránu) s rovnoběžníkem, třetí sfragidu (k západu od Ariany po Eufrat) s lichoběžníkem, čtvrtá sfragida zahrnovala pravděpodobně Arábii, Egypt a Etiopii.\n\nCharakteristika sfragid začínala údaji o hranicích a rozměrech území. Autor přiřazoval hranice k mořím, řekám a pohořím. Významné místo zaujímaly nomenklaturní topografické informace a údaje o vzdálenostech. Zmínky o přírodě se omezovaly na její typičtější rysy: například popis Indie obsahoval upozornění na množství řek; prý následkem jejich vypařování a také vlivem pasátů tam přinášejí vláhu letní deště a v nížinách vznikají bažiny. V Indii sejí dvakrát do roka; chovají se skoro stejná zvířata jako v Egyptě a Etiopii. Následovala stručná informace o vzezření obyvatel. Také v textu o Arábii figuroval za popisem hranic a přehledem vzdáleností výčet tamních kmenů. Uvádělo se, že země je tam písčitá a neplodná, porosty řídké; voda se čerpá ze studní. Nejjižnější část (naproti Etiopii) se odlišuje letními srážkami. Řeky mizí na rovinách a v jezerech. Půda je úrodná a osévá se dvakrát do roka. Následuje zmínka o obyvatelstvu, jeho zaměstnání, o formě vlády. V popisu Babylonie je mimo jiné věnována pozornost asfaltu a ropě.\n\n\n"}
{"id": "62136", "url": "https://cs.wikipedia.org/wiki?curid=62136", "title": "Alexandrijská knihovna", "text": "Alexandrijská knihovna\n\nAlexandrijská knihovna byla největší a nejslavnější knihovna starověku. Byla součástí věhlasného múseia v Alexandrii, vybudovaného z podnětu Ptolemaia I. Sótóra. Byla považována za hlavní centrum vzdělanosti od 3. století př. n. l. až do roku 48 př. n. l., kdy za války mezi Caesarem a Pompeiem zčásti vyhořela. Starověké zdroje pojednávají o ničení knihovny, o tom, kdo je zodpovědný za ničení a kdy k němu došlo, se liší. \n\nV roce 30 př. n. l., kdy Egypt dobyli Římané, její význam poklesl, přesto za vlády Julia Caesara přechovávala na 700 tisíc rukopisů na pergamenových svitcích (původně byl použit převážně papyrus, na který měla Alexandrie jistou dobu téměř monopol - doba přechodu na pergamen není známa), které shrnovaly tehdejší poznatky v oboru matematiky, astronomie, fyziky, lékařství a historie. Opisovači tyto rukopisy rozmnožovali na prodej či na výměnu. \n\nRoku 270 po útoku Aureliana byla poničená znovu a v roce 389 za náboženských bouří byla zbořena zcela, když ji z podnětu alexandrijského patriarchy Theofila zničilo vojsko římského císaře Theodosia I. Není ale jisté, jestli v té době se nejednalo již jen o pohanský chrám a jestli došlo ke zničení nějakých knih. \n\nO další činnosti knihovny neexistují jakékoliv záznamy. Ve 13. století se objevila v křesťanském světě legenda, že ji údajně nechal zničit kalif Omar při dobytí města Araby v roce 642.\n\n"}
{"id": "62139", "url": "https://cs.wikipedia.org/wiki?curid=62139", "title": "Alexandr II. Nikolajevič", "text": "Alexandr II. Nikolajevič\n\nAlexandr II. Nikolajevič, ruský car v letech 1855–1881 z rodu Romanov-Holstein-Gottorp, se narodil 29. dubna 1818 v Petrohradě jako syn cara Mikuláše I. a jeho manželky Alexandry Fjodorovny, původem pruské princezny, dcery Fridricha Viléma III. Za jeho vlády došlo k částečné liberalizaci ruského samoděržaví.\n\nV mládí se Alexandru II. dostalo skvělého vzdělání – hovořil několika jazyky, byl vzdělán v oblasti práv, politických věd i ve vojenských záležitostech. Na ruský carský trůn pak Alexandr II. Nikolajevič usedl v roce 1855 po otcově smrti.\n\nNa carský trůn Alexandr II. Nikolajevič usedl v nezáviděníhodný čas – Rusko bylo na pokraji porážky v krymské válce (nakonec bylo i poraženo), po pařížském míru (1856) bylo pak otřeseno postavení Ruska jako evropské velmoci – toto postavení se pak v následujících desetiletích car Alexandr II. snažil obnovit: Rusko expandovalo do střední Asie a na Kavkaz, během berlínského kongresu mu pak bylo potvrzeno vlastnictví Besarábie.\nPoměrně úspěšně si Alexandr II. Nikolajevič počínal ve válce s Tureckem (1877-1878). Pozici si připravoval na předchozích schůzkách s dalšími evropskými státníky. V českých Zákupech jednal v roce 1876 s rakouským císařem Františkem Josefem I. na jeho zámku právě o blížícím se střetu s Turky a o neutralitě Rakousko-Uherska v něm. Schůzky se zúčastnili i velvyslanci obou mocností.\n\nV rámci ruské říše pak Alexandr II. poskytl poměrně rozsáhlou autonomii Finsku, polské národní povstání v roce 1863 ale bylo krvavě potlačeno.\n\nNa jaře roku 1867 pak Alexandr II. prodal Spojeným státům americkým Aljašku za 7,2 mil. dolarů, tj. 5 centů za hektar (v přibližném přepočtu cca 90 000 000 v roce 2003). Důvodů k této transakci byla řada, od tíživé prázdnoty ruské carské pokladny po vědomí, že je Aljaška dlouhodobě neudržitelná kvůli vzdálenosti a blízkosti britského dominia Kanady. Nemálo přispěl i krach projektu výstavby telegrafní soustavy, která vedla z Kalifornie do kontinentální severní Ameriky a přes Beringovu úžinu do Moskvy, kde se napojovala na celoevropskou síť. USA investovaly do projektu přes 3 miliony dolarů (v té době), ruská strana podstatně menší částku.\n\nDaleko zajímavější je pak pohled na Alexandrovo počínání v politice vnitrostátní. Za své vlády zavedl do té doby nevídané reformy samoděržaví: s pomocí mnoha poradců, kteří měli rozsáhlé kompetence, se rozhodl změnit Rusko ze zaostalého zemědělského státu v moderní průmyslovou velmoc.\n\nV roce 1861 bylo carským výnosem zrušeno nevolnictví (tento krok znamenal svobodu pro více než dvacet milionů ruských rolníků), o tři roky později byla pak zavedena soustava \"zemstev\", regionálních vlád, které rozhodovaly o místních záležitostech (dosud bylo toto rozhodování v rukou ústřední vlády).\n\nDošlo též k reformě právního a soudního systému, který byl oddělen od výkonné moci, značnou proměnou pak v sedmdesátých letech 19. století prochází i ruská armáda.\n\nZáklady ruského samoděržaví ale odstraněny nebyly – všechna moc i nadále zůstala v rukou panovníka (cara), parlamentní systém byl pro Rusko zatím zcela v nedohlednu.\nVětšina ruské vesnické společnosti přivítala tyto reformy netečně, protože jim ani nerozuměla.\nVzdělanější vrstvy byly s rozsahem reforem nespokojeny a domnívaly se, že Rusko by mělo pokračovat v reformách podle vzoru západních států. Nejradikálnější složky se pak sdružovaly v tajných revolučních organizacích a násilně se snažily odstranit cara a vyvolat revoluci.\n\nHlavní rysy vlády Alexandra II. vyjadřuje nápis na jeho pomníku v Moskvě:\n\nCar Alexandr II. byl dvakrát ženat. Jeho první ženou byla Marie Alexandrovna (hesenská princezna, rozená \"Maxmiliána Vilemína Augusta Sofie Marie von Hessen-Darmstadt\", 1. července 1824 – 22. května 1880). Svatba se konala 16. dubna 1841, i přes námitky Alexandrovy matky Alexandry Fjodorovny (jejich příčinou byla zřejmě skvrna na Mariině původu, neboť bylo veřejným tajemstvím, že jejím pravým otcem není Ludvík II. Hesenský, ale komoří její matky, baron August Ludwig von Senarclens-Grancy). Z manželství vzešlo 8 dětí – šest synů a dvě dcery:\n\n6. července 1880 uzavřel druhý, morganatický sňatek s kněžnou Jekatěrinou Michajlovnou Dolgorukovovou (1847—1922), svou milenkou od roku 1866. Z tohoto vztahu, již za života Marie Alexandrovny, dlouho před uzavřením manželství, vzešly čtyři děti:\n\nKromě toho měl Alexandr řadu dalších milenek. Z těchto vztahů je známo sedm dalších dětí, mezi nimi:\n\nAlexandr II. Nikolajevič zemřel 13. března roku 1881 (podle Juliánského kalendáře tehdy platného v Rusku 1. března) na následky bombového atentátu, který byl spáchán krajně levicovou organizací \"Narodnaja volja (Vůle lidu)\".\n\n"}
{"id": "62141", "url": "https://cs.wikipedia.org/wiki?curid=62141", "title": "Londýnská správa silnic", "text": "Londýnská správa silnic\n\nZa správu, údržbu a plánování rozvoje hlavních silničních tahů – celkem cca 580 km - v oblasti Velkého Londýna je zodpovědná organizační jednotka Transport for London – Street Management. Tyto silnice jsou také označovány jako \"Red Routes\" nebo \"Transport for London Road Network\" (TLRN), toto označení vychází z červené barvy značek, což je v rámci Velké Británie výjimečné.\n\nHlavní dopravní tepnou současného Londýna je okružní dálnice \"M25\", která v některých částech vybočuje za hranice Velkého Londýna. V Londýně existuje i vnitřní okruh tvořený \"severním okruhem\" (silnice \"A406\" z \"Gunnersbury\" do West Hamu) a \"jižním okruhem\" (silnice \"A205\").\n\nMnoho britských dálnic začíná v Londýně. Jsou to \"M1\" (na sever), \"M1\"1 (na severovýchod), \"M2\" a \"M20\" (na jihovýchod), \"M23\" (na jih), \"M3\" (na západ), \"M4\" (na západ), \"M40\" (na severozápad). V Londýně má svůj počátek i mnoho dalších významných autostrád – \"A1\" (\"Great North Road\"), \"A10\" (do Cambridge), \"A2\" (do Doveru), \"A20\" (přes Folkestone do \"Doveru\") a \"A3\" (do Portsmouthu).\n\nStreet Management také zodpovídá za uplatňování poplatku za vjezd soukromých vozidel do centrální oblasti Londýna – London Congestion Charge.\n\nZa správu silnic mimo působnost Street Management zodpovídají jednotlivé městské obvody.\n\nhttp://www.tfl.gov.uk/streets/ - WWW stránky Transport for London věnované správě silnic\n"}
{"id": "62142", "url": "https://cs.wikipedia.org/wiki?curid=62142", "title": "London Congestion Charge", "text": "London Congestion Charge\n\nLondon Congestion Charge (LCC) je poplatek za jízdu vozidel ve vymezené oblasti centra Londýna. Londýn není jediným městem, kde je podobný poplatek zaveden, ale v roce 2005 byl největším městem, které podobný poplatek uplatňuje. Za správu tohoto poplatku zodpovídá Transport for London.\n\nDůvodem zavedení tohoto poplatku byla podpora použití městské hromadné dopravy, vozidel méně znečišťujících životní prostředí, jako například kola a motocykly, místo osobních aut a dodávkových aut. To mělo zmenšit dopravní zácpy a umožnit rychlejší, lépe plánovanou a méně znečišťující dopravu. TfL uvádí, že většina prostředků získaných z poplatku je investovaná do rozvoje městské hromadné dopravy.\n\nLCC je uplatňován od 17. února 2003. Současná výše denního poplatku je 11,50 £ a musí ho platit vlastníci vozidel, která vjíždějí, vyjíždějí nebo projíždějí v období od 7:00 do 18:30 od pondělí do pátku oblastí, která je pro LCC vymezena.\n\nPokud není tato taxa zaplacena do 10:00, je zvýšena na 10 £. Toto opatření má snížit počet lidí platících na poslední chvíli. Není-li platba uskutečněna do půlnoci dne, kdy byla cesta uskutečněna, zvyšuje se na 50 £. Původní výše poplatku do 4. července 2005 byla 5 £.\n\nNěkteré typy vozidel jako například autobusy, minibusy, taxi a vozy záchranné služby, policie a požární ochrany, motocykly vozy používající alternativní palivo a jízdní kola jsou zproštěny platby tohoto poplatku (prakticky je vyžadována registrace).\n\nObyvatelům s trvalým bydlištěm v rámci oblasti LCC je poskytována 90 % sleva, v případě že uhradí minimálně poplatek za týden nebo více.\n\nVýsledky uplatnění LCC po prvním půlroce, publikované TfL, uvádějí pokles dopravy o cca 30 %. Asi 60 % z této části byl přesun na využití městské hromadné dopravy a asi 25 % na přizpůsobení trasy mimo oblast zóny.\n\nV září 2005 bylo rozhodnuto o rozšíření zóny LCC západním směrem a tato změna má platit od února 2007. Rozšíření má zahrnovat zbytek Westminsteru a Kensington a Chelsea.\n\nHranice v nichž se v současnosti uplatňuje LCC se občas označuje pojmem \"London Inner Ring Road\". Hranici tvoří následující ulice – \"Pentonville Road, City Road, Old Street, Commercial Street, Mansell Street, Tower Bridge Road, New Kent Road, Elephant and Castle, Vauxhall Bridge Road, Park Lane, Edgware Road, Marylebone Road\" a \"Euston Road\".\nOblast LCC tak zahrnuje finanční centrum města - City a hlavní obchodní a zábavní centrum – \"West End\". V této oblasti ačkoli je finančním a komerčním centrem, žije asi 136 000 obyvatel. Cesta pouze po hranicích této oblasti není zpoplatněna.\n\nProstor oblasti je sledován 240 kamerami, z nichž 180 je umístěno na hranicích zóny. Existují i mobilní zařízení vybavená kamerami, které mohou být libovolně rozmísťovaná po oblasti.\n\nOdhaduje se, že asi 98 % vozidel, které se v oblasti pohybují, je zachyceno kamerovým systémem. Data z kamer jsou přenášena do centra, kde je automatizovaným systémem identifikována poznávací značka vozidla. Takto zpracovaná poznávací značka je porovnána s registrem vozidel, za které jejich vlastníci zaplatili poplatek.\n\nZatímco soukromí vlastníci vozidel jsou vedeni k tomu aby zaplatili za své auto dopředu, platí pro obchodní společnosti jiný model. Společnost provede u TfL registraci skupiny svých vozidel a poplatek platí jen za vozidla, která jsou rozpoznána v rámci oblasti LCC.\n\nPo zavedení systému došlo ke snížení počtu vjíždějících automobilů do zóny o 30 % a ke snížení počtu ujetých vozokilometrů v zóně\no 30 %. Celkově poklesly emise prachových částic a oxidů dusíku o 12 % a oxidu uhličitého o 19 %.\n\n"}
{"id": "62143", "url": "https://cs.wikipedia.org/wiki?curid=62143", "title": "Heathrow Express", "text": "Heathrow Express\n\nHeathrow Express je systém železničního spojení letiště Heathrow a nádraží \"Paddington\" v centru Londýna provozovaný společností \"Heathrow Express Operating Authority\" – dceřiné firmy společnosti \"BAA\". Tento systém není součástí National Rail i když v některých částech trasy používá její trať a konečná stanice je shodná s železniční stanicí.\n\nVlaky vyjíždějí každých 15 minut v době od 5:00 do 24:00. Na letišti Heathrow jsou dvě zastávky – \"Terminals 1,2,3\" (doba jízdy do stanice \"Paddington\" asi 15 minut) a \"Terminal 4\" (doba jízda asi 22 minut).\n\nSystém byl uveden do provozu 23. června 1998 a používá se na něm elektrické vozy typu \"Class 332\" vyrobené společností Siemens. Vlaky obsahují mnoho moderních vymožeností jako například monitory a možnost použití mobilních telefonů během jízdy, dokonce i v tunelech. Monitory se používají hlavně pro vysílání reklam.\n\nRychlost přepravy a komfort cestování se odráží i na ceně jízdného. V roce 2005 stála jízdenka pro jednu jízdu ve standardní třídě asi 14 £ a v první třídě asi 23 £. Ve srovnání s ostatní železniční dopravou je to několikanásobně vyšší cena. Vlaková jízdenka z Birminghamu na letiště \"Birmingham International Airport\" stojí 2,6 £ a cena za přepravu metrem na trase Piccadilly Line z centra \nLondýna na letiště Heathrow je menší než 4 £.\n\nDalší možnosti přepravy z letiště Heathrow do centra Londýna:\n\n\nhttp://www.heathrowexpress.com/ - WWW stránky Heathrow Express\n"}
{"id": "62144", "url": "https://cs.wikipedia.org/wiki?curid=62144", "title": "Gatwick Express", "text": "Gatwick Express\n\nGatwick Express je systém železničního spojení letiště Gatwick a nádraží \"Victoria Station\" v centru Londýna provozovaný společností \"National Express Group\".\n\nSpojení je v non-stop provozu a vlaky jezdí každých 15 minut. Doba jízdy je asi 30–35 minut. Cena jízdenky v první třídě v roce 2005 činila 13 £.\n\nPoužívá se na něm elektrické vozy řady \"460\". V roce 2005 byla na tento systém převedena dvojice vozů řady \"458\" jako záložní jednotky pro případ poruchy.\n\nVzhledem k tomu, že vlaky jezdící na velmi vytížené železniční trase bývají poloprázdné, plánuje se rozšíření spojení tohoto systému až do Brightonu, i když se zvažuje riziko nedostatku volných míst pro cestující z letiště.\n\nhttp://www.gatwickexpress.com/ - WWW stránky Gatwick Express\n"}
{"id": "62145", "url": "https://cs.wikipedia.org/wiki?curid=62145", "title": "Stansted Express", "text": "Stansted Express\n\nStansted Express je systém železničního spojení letiště Stansted a nádraží \"Liverpool Street\" v centru Londýna provozovaný společností \"one\".\n\nVlak vyjíždí každých 15 –  30 minut a doba jízdy je přibližně 45 minut. \n\nVlak také zastavuje na \"Tottenham Hale\" pro možnost přestupu na metro a lepší spojení do \"West Endu\" a severního Londýna.\n\n"}
{"id": "62146", "url": "https://cs.wikipedia.org/wiki?curid=62146", "title": "National Rail", "text": "National Rail\n\nNational Rail (znamená \"Národní dráha\") je označení železniční dopravní služby provozované sdružením privatizovaných železničních společností – \"Association of Train Operating Companies\" (ATOC). Tyto společnosti vznikly privatizací státního, nyní již zrušeného, železničního dopravce British Rail.\n\nPojem \"National Rail\" se používá pro odlišení této služby od jiných systémů železniční dopravy ve Velké Británii, které nevznikly privatizací státem vlastněné dopravní společnosti. Toto vymezení je podstatné proto, že dopravci v rámci služby National Rail uplatňují jednotný systém jízdného a umožňují přestup mezi vlaky jednotlivých společností, což není vždy splněno u jiných dopravců.\n\nTermín \"National Rail\" označuje jiný subjekt než \"Network Rail\". \n\n\nNa většině tratí v rámci \"Network Rail\" je provozována i nákladní doprava. \n\nNěkteré železniční služby přepravy cestujících, provozované na tratích \"Network Rail,\" například Eurostar, Heathrow Express nebo londýnské metro, nejsou součástí služeb poskytovaných \"National Rail\".\n\nŽelezniční dopravu v rámci National Rail provozuje 25 privatizovaných dopravních společností:\n\n\nEurostar je také členem sdružení ATOC.\n\nATOC zastupuje železniční společnosti při prosazování jejich zájmů a koordinuje některé společné činnosti, například rozdělení provizí za časové jízdenky a poskytování jízdních řádů. \n\n"}
{"id": "62147", "url": "https://cs.wikipedia.org/wiki?curid=62147", "title": "Letiště London Gatwick", "text": "Letiště London Gatwick\n\nLetiště Gatwick () je druhé nejrušnější letiště Velké Británie podle počtu odbavených cestujících za rok. Nachází se v hrabství West Sussex, přibližně 40 km jižně od Londýna a stejně daleko od Brightonu.\n\nNázev \"Gatwick\" pochází z roku 1241, bylo to jméno panství v místě současného letiště. V roce 1890 zde byla vybudována dostihová dráha, na které se po několik let v průběhu první světové války konaly dostihové závody \"Aintree Grand National\".\n\nV roce 1930 sem byl přesunut Surrey Aero Club a piloti používali dostihovou dráhu pro vzlety a přistání letadel. V roce 1933 závodiště koupil zahraniční investor a přestavěl ho na letiště. Ministr dopravy povolil komerční lety z Gatwicku následující rok a od roku 1936 odsud odlétalo i několik pravidelných linek do Evropy. Byla vybudována kruhová odbavovací hala, nazývaná The Beehive (\"včelín\"), a podzemní vlakové nádraží, takže cestující mohli cestovat z nádraží Victoria až k letadlům bez přestupu.\n\nPo druhé světové válce byl Gatwick rekonstruován jako náhradní letiště za Heathrow. Z důvodu této rekonstrukce, která si vyžádala náklady ve výši 7,8 miliónů liber, byl Gatwick v období let 1956 až 1958 uzavřen. Rekonstruovaný Gatwick byl prvním letištěm s přímým železničním spojením na světě a s uzavřeným přístupem k letadlům; přístupové zastřešené nástupní koridory spojují odbavovací halu s nástupními můstky.\n\nGatwick je nejrušnějším letištěm s jednou přistávací drahou na světě. Ročně odbaví více než 45 miliónů pasažérů cestujících do asi 200 míst.\n\nCharterové lety, které většinou nemohou využívat Heathrow, využívají místo toho Gatwick. Většina spojů do a z USA využívá Gatwick, protože Heathrow nepovoluje transatlantické spojení. Gatwick je také záložním letištěm společností British Airways a Virgin Atlantic Airways.\n\nObecně platí, že parkoviště pro automobily jsou, hlavně v létě, přeplněná. Důvodem je omezení stavebních prací dané územním plánem a velký počet letadel využívajících Gatwick.\n\nPo poslední velké rekonstrukci v roce 1979 bylo s místními úřady dohodnuto, že do roku 2019 se letiště nebude rozšiřovat.\n\nS ohledem na zvýšení hlučnosti, znečištění a nutnosti demolice některých okolních vesnic vláda rozhodla, že místo vybudování plánované druhé přistávací dráhy bude podporovat rozšíření Heathrow a Stanstedu.\n\nVlastník letiště Gatwick, společnost BAA, v poslední době předložila návrh na výstavbu druhé přistávací dráhy jižněji od letiště, což by vesnice Charlwood a Hookwood ponechalo na sever od této dráhy bez nutnosti demolice.\n\nLetiště má dvě odbavovací haly (severní a jižní), které jsou spojeny automatickým dopravním systémem.\n\nSeverní (\"North Terminal\") byla postavena v roce 1983. Byla to největší stavební akce na jih od Londýna v 80. letech 20. století. Hala byla uvedena do provozu v roce 1988 a v roce 1991 byla rozšířena.\n\nJižní (\"South Terminal\") byla vybudována v průběhu rekonstrukce letiště v 50. letech 20. století. V roce 1962 byly vybudovány dva nové nástupní koridory. Rekonstrukce původního nástupního koridoru proběhla v roce 1985 a původní odbavovací haly probíhá v současnosti.\n\nJižní odbavovací hala se nachází přímo nad železniční stanicí, ze které pravidelně vyjíždějí vlaky do londýnské stanice Victoria nebo do Brightonu. Nejznámějším spojením je Gatwick Express. Železniční spojení poskytují i jiní dopravci, například Southern, Thameslink a Virgin Trains. Společnost Thameslink poskytuje přímé spojení s letištěm Luton.\n\nDalší možností je autobusová doprava – spoje \"X26 Express Bus\" z východního Croydonu, nebo linky společnosti National Express, které spojují Gatwick s Heathrow i Stansteadem a okolními menšími městy v okolí Gatwicku.\n\nLetiště se nachází poblíž odbočky z dálnice M25, silnice A23 a jižního konce A217.\n\nV obvodu letiště jsou vybudovaná parkoviště (v letním období často přeplněná) pro krátkodobé i dlouhodobé parkování.\n\n"}
{"id": "62148", "url": "https://cs.wikipedia.org/wiki?curid=62148", "title": "Brestlitevský mír", "text": "Brestlitevský mír\n\nBrestlitevský mír z 3. března 1918 byla mírová smlouva, která potvrzovala vítězství ústředních mocností na východní frontě během první světové války po vojenské porážce a bolševické revoluci a následné kapitulaci Ruska.\n\nPo Říjnové revoluci Rusko odmítlo účast ve válce, ale zároveň i Dohodou navrhovanou mírovou smlouvu. Ruská fronta se rozpadla, čehož využily Německo s Rakouskem-Uherskem k rozsáhlému útoku. Jeho výsledkem bylo zpětné dobytí území, z nichž byly v předchozích letech vytlačeny carskou armádou, tj. území dnešního Polska, a získání oblasti, na kterých je dnes Ukrajina a Pobaltí, jakož i bývalou Karskou oblast v Zakavkazsku.\n\nSovětská vláda tak byla 3. března 1918 v Brestu Litevském v dnešním Bělorusku nucena podepsat smlouvu o daleko nevýhodnějším příměří, než jaké jí bylo původně navrhováno. V ní Rusko uznalo právo ústředních mocností na nově získaná území. Německé armády byly přesunuty na západní frontu, kde se schylovalo k rozhodujícím bojům první světové války. Smlouva také zavazovala Sověty, aby na svém území nestrpěli vojenské oddíly nepřátelské ústředním mocnostem. To se mimo jiné týkalo i československých legionářů.\n\nBrestlitevský mír měl pro bolševické Rusko rozporuplné následky. Na straně jedné pomohl bolševikům získat čas na udržení výsledků své revoluce. Podle některých historiků Rusko obdrželo od Německa za ukončení východní fronty úplatek několik milionů marek ve zlatě. Na straně druhé znamenal významné územní ztráty zhruba 1 milionu kilometrů čtverečních: Rusko přišlo o Finsko, Pobaltí, část Polska, Ukrajinu, Bělorusko a Besarábii, tedy území, na kterém se nacházela přibližně čtvrtina jeho obyvatelstva i průmyslu a většina uhelných dolů.\n\nProti brestlitevskému míru se sice postavil jeden z vůdců revoluce – Lev Trockij, ovšem Lenin měl silnější pozici. Ve výsledku bylo obětováno území ve prospěch ukončení války s Německem a upevnění bolševické moci.\n\n"}
{"id": "62149", "url": "https://cs.wikipedia.org/wiki?curid=62149", "title": "Letiště London Stansted", "text": "Letiště London Stansted\n\nLetiště Stansted (\"London Stansted Airport\") je středně velké letiště s jednou přistávací dráhou sídlící v anglickém hrabství Essex, asi 40 km na sever od Londýna. Letiště vlastní a provozuje společnost BAA. Je to třetí nejrušnější letiště v dosahu Londýna po Heathrow a Gatwicku.\n\nLetiště bylo pojmenováno po vesnici Stansted Mountfitchet. Nejbližším městem je Bishop’s Stortford.\n\nStansted byl vybudován armádou USA v roce 1942 jako základna pro bombardovací letadla a už v roce 1944 jich zde mělo stanoviště 600. Základna hrála rozhodující úlohu v Bitvě o Normandii.Po válce bylo v roce 1947 převedeno pod ministerstvo dopravy. V roce 1954 se americká armáda vrátila, aby prodloužila přistávací dráhu pro NATO, ale tato úprava nebyla realizována a od roku 1956 patří letiště společnosti BAA.\n\nZe začátku bylo letiště využíváno charterovými společnostmi, které se chtěly vyhnout vysokým nákladům na letištích Heathrow a Gatwick.\n\nPrvní odbavovací hala byla otevřena v roce 1969 a s ohledem na nárůst pasažérů byla následující rok rozšířena.\n\nV roce 1984 přijala britská vláda plán na dvoufázový rozvoj Stanstedu zahrnující zdokonalení vybavení letiště tak, aby bylo schopno odbavit 15 miliónů cestujících ročně. Výstavba základní odbavovací haly byla ukončena v roce 1991.\n\nV roce 2004 se počet odbavených cestujících zvýšil o 11,7 % na 20,9 milionů. Pro porovnání nárůst počtu cestujících na Heathrow byl o 6,2 % na 67,1 milionů a Gatwick o 5 % na 31,4 milionů.\n\nPlánován je rozvoj letiště, včetně výstavby další přistávací dráhy, tak, aby do roku 2030 byl Stansted schopen odbavit 74 milionů cestujících.\n\nStansted je vybaven železniční stanicí pod odbavovací halou s častými spoji do Londýna, Cambridge a Midlands. Stansted Express spojuje letiště se stanicí \"Liverpool Street\", soupravy vyjíždějí každých 15 minut a doba jízdy je 45 minut. V roce 2004 stála zpáteční jízdenka 24 £.\n\nPravidelné expresní autobusové spoje přepravují pasažéry do Londýna za poloviční cenu, než je cena jízdného v Stansted Expressu, ale doba jízdy je delší. Stanoviště autobusů je poblíž odbavovací haly. Společnost \"National Express\" provozuje pravidelné, i když méně časté, autobusové spojení s Oxfordem (doba jízdy 3 hodiny) a do Cambridge (doba jízdy asi 1 hodina).\n\nStansted má spojení se severovýchodním Londýnem a Cambridge dálnicí M11 a s Colchesterem a Harwich silnicí A120.\n\nParkoviště pro dlouhodobé parkování je vzdáleno asi 2 km od odbavovací haly a cestující mohou využít pro cestu na letiště kyvadlovou dopravu autobusy. Parkoviště pro krátkodobé parkování je bezprostředně u odbavovací haly.\n\n"}
{"id": "62150", "url": "https://cs.wikipedia.org/wiki?curid=62150", "title": "Letiště London Luton", "text": "Letiště London Luton\n\nLetiště Luton (\"London Luton Airport\"), dříve \"Luton International Airport\", je letiště vzdálené zhruba 55 km na sever od centra Londýna, ve městě Luton, v hrabství Bedfordshire. Je to čtvrté největší letiště v dosahu Londýna po Heathrow, Gatwicku a Stanstedu.\n\nLetiště bylo otevřeno 16. července 1938. Během druhé světové války bylo základnou RAF.\n\nPo válce byla půda vrácena městu, které pokračovalo v komerčním využívání letiště pro letecké dopravce jako například Euravia a Monarch Airlines. V roce 1972 byl Luton nejziskovějším letištěm v zemi.\n\nV roce 1985 byla dokončena rekonstrukce letiště, která zahrnovala mimo jiné vybudování odbavovací haly pro mezinárodní lety. V roce 1990 byl Luton přejmenován na \"London Luton Airport\" pro zlepšení jména ve vztahu k mezinárodní klientele. Letiště je velmi závislé na leteckých dopravcích poskytujících levné charterové spoje (například Ryanair, později easyJet a jiné).\n\nBylo vybudováno nové železniční nádraží Luton Airport Parkway pro zkvalitnění spojení s Londýnem do stanice St. Pancras, na sever do Bedfordu a na jih do Wimbledonu, Suttonu, Gatwicku a Brightonu. Spojení na toto nádraží, vzdálené asi 2 km od letiště, zajišťuje bezplatná autobusová doprava.\n\nV roce 2005 byla zahájena výstavba nové odbavovací haly, poté co počet odbavených cestujících stoupl z původních necelých 2 miliónů v roce 1995 až na necelých 8 miliónů v roce 2004.\n\nPlánuje se výstavba nebo úprava přistávací dráhy na délku, která vyhovuje moderním velkým letadlům.\n\n"}
{"id": "62151", "url": "https://cs.wikipedia.org/wiki?curid=62151", "title": "Letiště Londýn Biggin Hill", "text": "Letiště Londýn Biggin Hill\n\nMezinárodní letiště Londýn – Biggin Hill (IATA: BQH, ICAO: EGKB; anglicky: \"London – Biggin Hill International Airport\") je malé mezinárodní letiště poblíž Biggin Hill v londýnském obvodu Bromley.\n\nLetiště bylo otevřeno v roce 1917 jako komunikační centrum. Mezi světovými válkami bylo letiště používáno různými experimentálními jednotkami. Mezi lety 1929 - 1932 na letišti proběhla rekonstrukce, byl postaven mj. i nový hangár.\n\nV době druhé světové války sloužilo letiště jako důležitá základna Royal Air Force (RAF) a bylo jedním z velitelských stanovišť bitvy o Británii. Na tomto letišti měly základnu letadla typu Supermarine Spitfire i Hawker Hurricane. Podle údajů bylo letouny startujícími v Biggin Hill zničeno přes 1 400 nepřátelských letadel. Vzhledem ke své důležitosti se letiště samo stalo terčem. Mezi srpnem 1940 a lednem 1941 bylo letiště napadeno dvanáctkrát. Během nejhoršího útoku byly zničený dílny, sklady, kasárna a hangár a na zemi bylo zabito 39 lidí.\n\nPo válce se stalo centrem výcviku velitelů a posádek RAF. Z důvodu uzavření blízkého croydonského letiště v Croydonu v roce 1956 byla většina letů z tohoto letiště převedena na Biggin Hill, a to se tak stalo civilním i vojenským letištěm. Letiště v Croydonu bylo definitivně uzavřeno v roce 1959 a ve stejném roce byl na Biggin Hill ukončen vojenský provoz.\n\nNa konci roku 1963 jednala Rada Orpingtonu (na jehož hranicích letiště leželo) o možné koupil Biggin Hillského letiště. Po začlenění letiště do obvodu Bromley vznikla řada vleklých jednání. O věci z velké části rozhodovalo britské Ministerstvo průmyslu a obchodu. Na zvláštním zasedání 15. června 1972 Rada konečně rozhodla o koupi letiště, která byla uskutečněna v roce 1974. V květnu 1994 bylo letiště pronajato společností \"Biggin Hill Airport Limited\", která je sesterskou společností \"Regional Airports Ltd\", která v současnosti letiště spravuje.\nCentrum výcviku pilotů RAF bylo uzavřeno v roce 1992. Od té doby je Biggin Hill rušným civilním letištěm, i když zde nejsou pravidelné linky.\n\nLetiště Biggin Hill se nachází na vrchu stejnojmenného kopce ve výšce 182 m n. m., východně od silnice A233 ve směru Bromley – Westerham a 1,6 km severně od města Biggin Hill. K severozápadnímu obvodu letiště přiléhá malá vesnička Leaves Green.\n\nLetiště má dvě vzletové a přistávací dráhy – hlavní dráha ve směru sever-jih nese označení 03/21 a má rozměry 1802 x 45 metrů. Vedlejší dráha 11/29 ve směru východ-západ má rozměry 792 x 18 metrů a s hlavní dráhou tvoří písmeno \"L\".\n\nHlavní přistávací dráha je použitelná až pro letadla do velikosti typu Boeing 737 / Airbus A320, v jednom směru je vybavena ILS; služby řízení letového provozu poskytuje řízeným letům přibližovací služba letiště London City, místní věž obsluhuje pouze VFR lety. Hlavními klienty tohoto letiště jsou malá letadla, charterová letadla, soukromá letadla obchodníků a letecké školy, které zde sídlí.\n\nRAF má v současnosti na letišti malou část své letecké flotily. U letiště se nachází kaple sv. Jiří s přilehlými zahradami a několik modelů letounů. V areálu letiště dále stojí několik starých kasáren, bývalá správní budova, bývalý letecký úřad atd.\n\nNa letišti se nachází terminál pro cestující, který se nachází na odbočce ze silnice A233 v Leaves Green. Terminál má moderní vybavení, menší odbavovací salón, dva VIP a jeden kongresový salónek, licencovaný café bar, celní a imigrační zařízení, toalety, parkoviště a podobně. Na letišti se také nachází parkoviště a kontrolní věž.\n\nBiggin Hill je každoročně 15. září místem leteckého dne při příležitosti výročí Bitvy o Británii, \"Battle of Britain Day\". Na letišti také každoročně probíhá největší letecký veletrh v Evropě a jeden z největších na světě - \"Biggin Hill International Air Fair\".\n\nLetiště se několikrát objevilo v televizích – např. ve filmu Šifra mistra Leonarda, v několika seriálech a také v klipu k albu Ummagumma skupiny Pink Floyd.\n\nLetiště je důležitou charterovou destinací pro některé evropské letecké společnosti:\n\"a jiné\"\n\n\n"}
{"id": "62152", "url": "https://cs.wikipedia.org/wiki?curid=62152", "title": "Letiště London Southend", "text": "Letiště London Southend\n\nLetiště Southend (\"Southend Airport\") je malé letiště v jihovýchodní Anglii, hrabství Essex. V současné době je označováno London Southend Airport pro relativně malou vzdálenost od Londýna (68 km). Letiště je, přes svůj název, blíže Rochfordu než Southendu.\n\nSpojení letiště s okolím zajišťují taxi a autobusy, které mají stanoviště u odbavovací haly, nebo železniční doprava ze stanice v Rochfordu. Letiště je také pro své dobré povětrnostní podmínky používáno jako záložní letiště v případě zhoršených podmínek na hlavních letištích v okolí Londýna.\n\nOd 8. května 2017 sem létá pravidelná linka z pražského letiště Václava Havla provozovovaná společností Stobart Air pod značkou Flybe. Od roku 2018 také společnost easyJet.\n\n"}
{"id": "62153", "url": "https://cs.wikipedia.org/wiki?curid=62153", "title": "Válečná mlha", "text": "Válečná mlha\n\nVálečná mlha je termín popisující situaci, kdy jedna nebo obě válčící strany mají jen malý nebo nulový přehled o rozmístění a konání nepřítele a svá vlastní důležitá rozhodnutí provádějí na základě odhadů nepřátelské činnosti, založených na (někdy i nepodložených) dílčích zprávách, intuici a psychologickém vcítění. Je zřejmé, že válečná mlha může být velkou nevýhodou jak na taktické, tak na strategické úrovni. Tápou-li ve válečné mlze obě strany, je důležité, která z nich ji protrhne jako první, neboť jí to poskytne velikou výhodu. Důležitou roli v protrhávání a rozhánění válečné mlhy hraje rozvědka, hlídky, průzkum a případně i průzkum bojem. Naopak prohloubit ji na straně protivníka mají klamné manévry, skryté přesuny, dezinformace a opatření proti úniku informací.\n\nPojem válečná mlha se také používá v oblasti videoher, kde označuje území, které je hráči skryto. Dnes koncept FoW najdeme u velké části enginů strategických a taktických her.\n\nPrvní použití se připisuje generálmajorovi a reformátorovi pruské armády Karlovi von Clausewitz, který ve své posmrtně vydané knize tvrdí, že až tři čtvrtiny válečných akcí jsou postiženy mlhou větší nebo menší nejistoty. Tento popis se ujal jako termín \"Nebel des Krieges\" nebo \"Fog of War\"\" (FoW) a pracuje se s ním i v současné vojenské teorii, kde označuje území sice zmapované, ale s nedostatečnými informacemi o síle a pohybu nepřítele, aktuálním stavu cest a mostů, o minových polích, nově vybudovaných zátarasech a pod. Eliminace vlastní nejistoty a zvyšování nejistoty protivníka je předmětem mnoha různých opatření a protiopatření.\n\nKlasickým příkladem je bitva u Zenty, kdy výpověď zajatce umožnila Evženu Savojskému zaskočit turecká vojska při přechodu Tisy (nutno ovšem dodat, že mu hodně pomohl fakt, že sultán, přesvědčený o správnosti vlastních odhadů Evženova postupu a o tom, že je ještě daleko, nepovažoval za nutné rozestavit patřičné hlídky a vyslat průzkumníky). Válečná mlha zastírající oči admirála Naguma a jeho štábu byla jednou z hlavních příčin drtivého vítězství Spojenců v bitvě u Midway. Válečná mlha zapřičiněná skutečnou mlhou vedla k porážce rusko-rakouských vojsk v bitvě u Slavkova (zatímco Napoleon měl ze své pozorovatelny nepřátelská vojska jako na dlani, oblast, v níž se nacházely jeho vlastní jednotky, tonula v mlze; mohl tak provádět skryté přesuny, které jeho protivníci zaznamenali, až když bylo pozdě). Hrubá chyba admirála Lütjense, který v kritické chvíli odeslal rádiovou depeši svému velení, protože se mylně domníval, že nepřítel stejně ví, kde se nachází, protrhla závoj válečné mlhy na očích britských pronásledovatelů a vedla k dopadení Bismarcku.\n\nExistuje-li zde možnost, že nepřítel tone ve válečné mlze, je vždy dobré mu ještě více zamlžit situaci klamnými manévry. Jeden z vrcholů tohoto umění předvedli generálové Jackson a Lee v bitvě u Chancellorsville, kde Lee s malou částí vojska předstíral hlavní síly, zatímco ty se pod Jacksonovým vedením skrytě přesunovaly okolo pravého křídla unionistického generála Hookra. Oba si počínali tak dokonale, že když nakonec unionisté Jacksonův přesun zaznamenali, Hooker sice pochopil, že jde o lest, ale vyložil si situaci úplně obráceně – že hlavní síly jsou před ním a kolem jeho křídla se přesunuje malá diverzní jednotka, která ho má zneklidnit a umožnit konfederačním silám ústup. Tento omyl se stal hlavní příčinou následné drtivé porážky Unie.\n"}
{"id": "62161", "url": "https://cs.wikipedia.org/wiki?curid=62161", "title": "PfSense", "text": "PfSense\n\npfSense je v informatice projekt, jehož cílem je vytvořit na základě FreeBSD kompletní firewall, který by na standardním nebo jednodeskovém PC poskytl všechny důležité vlastnosti komerčních firewallů, měl jednoduché ovládání a byl za přijatelnou cenu (svobodný software). pfsense vychází z projektu m0n0wall a významně rozšiřuje jeho možnosti.\n\n\n"}
{"id": "62173", "url": "https://cs.wikipedia.org/wiki?curid=62173", "title": "Malá Fermatova věta", "text": "Malá Fermatova věta\n\nMalá Fermatova věta je matematická věta, která tvrdí, že pro každé prvočíslo \"p\" a každé celé číslo \"a\" platí\nTo znamená, že číslo formula_2 je dělitelné prvočíslem \"p\".\nSymbol ≡ pochází z modulární aritmetiky a zápis se čte \"je kongruentní s\" (v modulo \"p\").\n\nVěta je nazvána podle francouzského matematika Pierra de Fermat (1601–1665); přívlastek \"malá\" ji odlišuje od Velké Fermatovy věty. Využívá se například pro Fermatův test prvočíselnosti.\n\nPro libovolná přirozená čísla formula_4 a formula_5 taková, že NSD(a,n) = 1, platí\n\n\nBuď <math>k a nechť formula_3 pro přirozená formula_11. Pak formula_12 (ostatní členy v binomickém rozvoji formula_13 jsou dělitelné formula_14) a podle indukčního předpokladu\nformula_15. Tedy formula_16, neboli formula_17.\nTedy tvrzení platí pro formula_18. Dále pro formula_19 platí formula_20, což plyne opět z binomického vzorce. Zbývá si uvědomit, že libovolné číslo formula_21, které není násobkem formula_14, je možno napsat jako formula_23, kde formula_24. Tedy formula_25.\n\nMějme formula_4 různých písmen formula_27 (nějaké) abecedy a uvažujme množinu všech slov o formula_14 písmenech z oné abecedy (nad onou abecedou), kde formula_14 je prvočíslo. Takových slov je zřejmě formula_30. Buď formula_31.\n\nRozdělme tuto množinu slov do menších podmnožin formula_32 takovým způsobem, že slovo formula_33 právě když formula_34. Buď formula_35 nejmenší takové, že formula_36. Zřejmě formula_37, proto buď formula_38 anebo formula_39.\nTedy každá z těchto podmnožina formula_32 může mít buď jeden prvek (pokud se v slově opakuje p krát jedno písmeno), anebo p prvků (v ostatních případech). Jednoprvkových množin je však formula_4, neboť jsou to právě množiny formula_42. Zbylá slova se tedy dají rozdělit do podmnožin velikosti formula_14, tedy formula_44.\n\nBuď formula_14 prvočíslo. Pak množina zbytkových tříd formula_46 je těleso, jehož nenulové prvky tvoří multiplikativní grupu formula_47 řádu formula_48. Libovolný prvek formula_49 generuje její cyklickou podgrupu řádu formula_35, t.j. formula_35 je nejmenší číslo, pro které formula_52. Podle Lagrangeovy věty, počet prvků podgrupy dělí počet prvků grupy, tedy formula_53. Tedy formula_54 v formula_47.\nTedy pro formula_56 máme formula_57 v formula_46.\n\nBuď opět formula_14 prvočíslo, formula_46 množina zbytkových tříd, jejíž nenulové prvky tvoří multiplikativní grupu formula_47 řádu formula_48. Násobení prvkem formula_63\npermutuje prvky formula_47, proto součin všech prvků se nezmění:\nSoučin na obou stranách je nesoudělný s formula_14 (poněvadž každý prvek součinu je nesoudělný s formula_14). Můžeme tedy zkrátit součin a dostáváme formula_57 v formula_46.\n\n"}
{"id": "62175", "url": "https://cs.wikipedia.org/wiki?curid=62175", "title": "Chlorid cínatý", "text": "Chlorid cínatý\n\nChlorid cínatý (E 512) je anorganická sloučenina, antioxidant a redukční činidlo.\n\nTato látka se vyrábí reakcí kovového cínu s kyselinou chlorovodíkovou, při této reakci vzniká i malé množství chloridu cíničitého:<br>\n\nVzniká taktéž reakcí cínatých sloučenin, jako je oxid, hydroxid nebo uhličitan:<br>\nTato látka se částečně hydrolyzuje s vodou, čímž vzniká chlorid hydroxid cínatý a kyselina chlorovodíková.<br>\n\nChlorid hydroxid cínatý je ve vodě nerozpustný, a tak dochází k zakalení roztoku. Aby se chlorid cínatý opět rozpustil, je potřeba roztok okyselit kyselinou chlorovodíkovou.<br>\nTato po čase reaguje s kyslíkem a vodou, zejména v roztoku:\n\nChlorid cínatý se takhle po čase oxiduje a znehodnocuje.<br>\nChlorid cínatý se chová jako redukční činidlo, je schopen redukovat nitrosloučeniny na aminosloučeniny.\n\nJe taky schopno redukovat OH skupiny.\n\nLátka u pokusných zvířat způsobovala řadu poruch a potíží, které zahrnovaly demineralizaci (odvápnění) kostí, poruchy krevního obrazu (snížení množství červených krvinek), akumulaci cínu ve slezině, záněty a poškození vnitřních orgánů, snížení aktivity enzymů a poškození vývoje plodu.\n\nSnCl se používá především v nápojích s oxidem uhličitým.\n\nKromě toho se chlorid cínatý dříve používal na výrobu fosgenoximu redukcí chlorpikrinu, kde fungoval jako redukční činidlo.\n\nV Česku není povoleno požití této látky jako přídatné látky v potravinách, protože cín je vyhláškou č. 298 (příloha 3) definován jako kontaminant. V rámci Evropské unie je použití E 512 povoleno, takže brzy lze očekávat jeho povolení i v Česku. Stejně tak i v USA je chlorid cínatý jako přídatná látka v potravinách povolen (GRAS látka).\n"}
{"id": "62178", "url": "https://cs.wikipedia.org/wiki?curid=62178", "title": "Nedualita", "text": "Nedualita\n\nNedualita, či nedvojnost, je ve filozofii a náboženství termín označující absenci oddělení. Na poli duchovního hledání jím lze označit jak učení, která nenutí hledajícího vykonávat žádné praktiky za účelem dosažení nejvyššího cíle hledání (sebepoznání, sebeosvobození), tak i stav, který předchází, provází a následuje duchovní hledání hledajícího.\n\nNeduální učení podle svých příznivců nabízí způsob, jak si odpovědět na otázku \"„Kdo jsem já?“\". Ukazuje povahu tázajícího se \"„já“\", kterému otázka vyvstala, jako iluzorně zdánlivou a rozpouští tázání hledajícího ve zdroji tázání se, jenž je prostý tázání se i odpovědí.\n\nNedualita není nábožensko-filozofickým systémem, ale spíše spontánním uvědoměním.\n\nPojmem, který v podstatě vyjadřuje totéž, ale bývá většinou používán v kontextu západních filosofií, je Monismus.\n\nV rámci Hinduismu vychází neduální učení z Advaita-védanty, indické filosoficko-náboženské školy zastupující čistý monismus. Védanta patří mezi šest filozofických škol Hinduismu a \"advaita\" znamená \"„ne dva“\". Tím odkazuje na totožnost individuálního Átma (já) s Brahman (celkem) a jako „konec“ nebo „cíl“ Véd je popsána v Upanišadách, na něž se odkazují Brahma neboli Védanta sútry.\n\nTeologickou opozici Advaita-védánty představuje několik vaišnavských monoteistických škol, které předkládají různé varianty částečného monismu a dualismu (např. Dvaita-védánta, Ačintja bhedábheda).\n\nV rámci Tibetském buddhismu je zakladatelem neduálního učení Garab Dordže (2.st.př.n.l.), z jehož nauk vzniklo učení Dzogčhenu o přirozenosti prvotního stavu.\n\nMezi představitele neduálního učení lze řadit mnoho dalších historických osobností, které patří k různým duchovním směrům, obvykle z Indie. Pojítkem není jejich příslušnost ke stejné duchovní škole, nýbrž podobnost jejich výpovědí o způsobu, jak si odpovědět na základní otázku lidského bytí, \"„Kdo jsem já?“\" Společné rysy jejich učení jsou uvedeny níže.\n\n(788-820 n.l., existuje i starší datum) byl ovlivněn některými upanišadovými učiteli a učitelem svého učitele Gaudapádou. Podle Šankary je naprosto totožné individuální Átma a Brahman (celek, veškerenstvo) a nedualita je stavem, ve kterém individuální (subjekt) a vnější (objekt) ztrácejí svou povahu, což se projevuje ve třech stavech vědomí – bdění, snění a spánku.\n\nPasáž o Osvobození z jeho stěžejního díla \"Vivéka Čudámani\" (Klenot rozlišování): \"„Aby byl svoboden od spoutání, musí být moudrý muž zběhlý v rozlišování mezi já\" (tím, čím jsme) \"a ne-já. Tím samotným bude naplněn štěstím, poznávaje sebe jako bytí, vědomí a blaženost. Podobno vytrhnutí jednoho listu z trsu trávy, přináší poznávání vnitřní, žádnou akcí nedotčené a vždy svobodné, své, povahy trvalé osvobození a ztotožnění se svým pravým já.“\"\n\nŠankara byl rovněž znám pro svou lásku (oddanost, \"Bhakti\"), složil řadu písní (\"bhadžany\"), které, jak věřil, povznášejí člověka „blíže k Bohu“.\n\n(1879-1950) Ve věku šestnácti let se jako normální chlapec se zálibou ve sportu setkal s duchovně zaměřenou knihou o Tamilských světcích. O rok později jej zasáhla zmínka ve vyprávění jeho strýce o Arunáčale, posvátné hoře v jižní Indii, a rozechvěn svou první zkušeností ducha překračující i představu smrti, vydal se ještě téhož roku sám vlakem přes dva tisíce kilometrů na jih, aby strávil zbytek svého života na úpatí hory jako sádhu, nic nevlastnící světec.\n\nPoklidným působením k sobě přilákal duchovně hledající lidi a podělil se s nimi o vysvětlení povahy stavu, který prožíval. V odpovědi na otázky \"„jak“\" tohoto stavu dosáhl, vznikly řady záznamů jeho rozhovorů, které jsou dostupné i v českém jazyce díky překladatelské práci Jiřího Vacka a Jiřího Navrátila. Rozhovory Mahárišiho (jak byl později jedním ze svých oddaných nazván) korespondovaly s Advaita-védantou, ve které nalezl své terminologické kořeny.\n\nNejznámější z jeho výroků: \"„Buď tiše a poznej, že já je Bůh.“\" rozvádí starořecké \"„Poznej kdo jsi.“\"\n\n(1910-1997) Jedním z Mahárišiho žáků, kteří prosluli na západě (zmiňme například i Annamalai Svámího) byl Hari Wanš Lál Púndža, známý později pod přízviskem Papadží. Púndža byl svérázným mladíkem se zalíbením v Kršnovi a duchovní praxi předtím než ve věku 34 let potkal Mahárišiho. Ten jej představil stavu, ve kterém Púndžovo hledání skončilo. Řekl mu: \"„Ty jsi Bůh, já jsem Bůh. Jak chceš najít to čím jsi?“\"\n\nPúndža učinil z „ukončení hledání“ cíl duchovního pátrání: \"„Já je to čím jsi, ty jsi tím nezměněným, ve kterém se zkušenosti nachází. Já je okamžikem, který nepřišel a neodchází. Je srdcem, Átmanem, prázdnotou. Osvětluje samo sebe, sebou, v sobě. Nemusíš je hledat, je zde. Jsi tím, skrze co bys hledal. Jsi tím co hledáš! A to je vše co je, jen Já je.“\"\n\n(1897-1991) žil v chudinské čtvrti v Mumbáí a proslul svými brilantními, vtipnými a spontánními promluvami, ve kterých vyučoval prostou a úspornou \"džňána jógu\" (jógu vhledu, poznání, moudrosti) založenou na vlastní zkušenosti. První ze záznamů jeho promluv, Jsem tím (I Am That, 1973), si jakožto dílo moderní klasiky cení všichni, které zajímá nedualita.\n\nUkázka z knihy I Am That: \"„Tělo vzniká ve vaší mysli a vaše mysl je obsahem vašeho vědomí. Vy jste nehybným svědkem řeky vědomí, která se věčně mění, aniž by jakkoli měnila vás. Vaše vlastní neměnnost je tak samozřejmá, že si jí vůbec nevšímáte. Dobře se na sebe podívejte a všechna vaše nedorozumění a mylné představy se rozpustí. Tak jako všichni ti drobní vodní živočichové jsou ve vodě a nemohou bez ní být, tak i celý vesmír je ve vás a nemůže být bez vás.“\" (kapitola 44, \"„Jsem jedinou pravdou, vše ostatní jsou domněnky“\")\n\n(?-současnost) žije ve Spojeném království a poskytuje veřejné i telefonické satsangy (rozhovory) především v Evropě. Středobodem jeho tvrzení je premisa, že neexistuje žádný jednotlivec, vůbec žádná entita, o které lze říci: \"„to jsem já“\". Prohlašuje: \"„Není vůbec žádné ty či já, hledající, osvícení, guru ani žák. Není žádný lepší ani horší stav, žádná cesta, smysl a nic, čeho by bylo možno dosáhnout. Vše projevené je zdrojem. Vše, co se, zdánlivě, objevuje, je hypnotickým snem oddělení - svět, životní příběh, hledání domova - jsou souladem jevícím se jako dvojnost, ničím zdajícím se býti vším, absolutnem vypadajícím neúplně.“\" Jiným citátem je: \"„Vidění, slyšení, dýchání… se neděje nikomu. Jen se odehrává.“\"\n\n(?-současnost, věk cca 80 let) je v důchodu, žije v Melbourne, byl provozovatelem obchůdku se zdravou výživou a ještě předtím se plavil na obchodní lodi, odtud přezdívka \"„sailor“\" (námořník). Bob se setkal v roce 1976 v Indii s Nisargadattou, jenž mu pověděl, že \"„největší pomoc, kterou někdo může někomu dát, je vzít jej za potřebu jakékoli pomoci.“\" Bobovo poselství od té doby zní:\n\n\n\n\n\nV letech 2005 až 2006 se Bob objevoval v pravidelné týdenní advaitové šou Camerona Reillyho na Podcast Network, kde zodpovídal otázky položené posluchači.\n\nčesky:\n\njiné jazyky:\n"}
{"id": "62185", "url": "https://cs.wikipedia.org/wiki?curid=62185", "title": "Mikroregion", "text": "Mikroregion\n\nMikroregion (též \"svazek obcí\", \"sdružení obcí\") je sdružení několika obcí za účelem dosažení společného cíle. Typickým rysem takového svazku je vznik z vlastní iniciativy, nikoliv příkazem nadřízeného orgánu nebo ze zákona. \n\nSpolupráce mezi obcemi se uskutečňuje:\n\nMezi mikroregiony se započítávají jak svazky obcí podle zákona č. 128/2000 Sb., tak sdružení, která byla založena podle občanského zákoníku (některé mikroregiony jsou stále ještě založeny podle staršího zákona č. 367/1990 Sb.).\n\n"}
{"id": "62192", "url": "https://cs.wikipedia.org/wiki?curid=62192", "title": "Sedm svobodných umění", "text": "Sedm svobodných umění\n\nSedmero svobodných umění (lat. \"septem artes liberales\") tvořilo základ středověkého vzdělávání, byl to středověký název pro souhrn předmětů, které tvořily všeobecné vzdělání (řecky \"enkyklios paideia\", lat. \"orbis doctrinae\" – kruh vzdělání) středověkého vzdělance. Sedm základních umění, tedy vědeckých a učebních oborů, bylo rozděleno na trivium zaměřené především na texty a kvadrivium pro obory spojené s čísly. Tehdejší chápání obsahu jednotlivých umění se však lišilo od moderních pojmů.\n\nTato umění byla svobodná (\"liberales\"), protože věnovat se jim bylo hodno svobodného člověka (lat. \"homo liber\"), na rozdíl od manuálních či řemeslných zručností. Od slova \"artes\" pochází pojmenování nejnižší z fakult na středověkých univerzitách. Artistická fakulta byla předchůdkyní dnešní fakulty filozofické a její bakalariát byl podmínkou pro vstup na ostatní fakulty, v Rakousku až do roku 1848.\n\nSystém vycházející z antické tradice navrhl Martianus Capella ve svém díle \"De nuptiis philologiæ et Mercurii\" kolem roku 415. V tomto encyklopedickém spisu \"O svatbě Filologie s Merkurem\" vystupuje sedm panen, které každá systematicky vykládá svou moudrost. Aby bylo možné všechny obory lépe zvládnout, rozdělil je Boëthius na trivium a kvadrivium. Žáci si pak nejdříve osvojovali nižší trivium a pak teprve náročnější kvadrivium.\n\nNa církevních školách a artistických fakultách se vyučovalo především sedm svobodných umění, známých již v antickém starověku. Byly to gramatika, rétorika, dialektika, aritmetika, geometrie, astronomie a hudba. Protože základem vyučování byla četba textu a jeho výklad, museli se žáci naučit nejprve naučit gramatiku, to znamená přečíst latinský text a porozumět mu. Po roce 800 přestala být latina živým jazykem a nahradily ji nově vzniklé národní jazyky. Ve školách se však nadále vyučovalo latinsky. Také duchovní a vzdělanci se mezi sebou dorozumívali latinským jazykem a psali v něm svá učená pojednání. Znalost gramatiky jim umožnila číst antické autory a napodobovat je.\n\nS gramatikou byla úzce spjata rétorika. Jejím úkolem bylo vést žáky k tomu, aby dovedli podle určitých pravidel sestavit dopis a úřední listinu. Dialektika (logika) učila přesnému a důslednému myšlení, jaké vyžadovala scholastika. Tyto tři disciplíny, tzv. trivium, museli žáci zvládnout nejdříve. Poté mohli pokračovat studiem náročnějšího kvadrivia. Hlavní zásadou dodržovanou při vyučování byl postup od jednoduché látky ke složitějšímu učivu. Tato zásada platí dodnes.\n\nTakzvané \"trivium\" (trojcestí) představovalo tři základní umění spojená s řečí či slovem:\n\nAbsolvent studia těchto umění byl \"Baccalaureus\" (bakalář) - ověnčený vavřínem (lat. \"laurus\", vavřín, srv. laureát).\n\nNázev \"trivium\" se v 18. století začal používat pro elementární výuku čtení, psaní a počítání. Dodnes se základním nebo jednoduchým znalostem říká \"trivia\" nebo \"triviální\", ovšem v poněkud posunutém významu.\n\nDruhým stupněm bylo \"quadrivium\" (čtyřcestí), čtyři umění spojená s čísly:\n\nAbsolvent studia těchto umění byl \"Magister artium (liberalium)\", tedy učitel či mistr (svobodných) umění.\n\n\n\n"}
{"id": "62194", "url": "https://cs.wikipedia.org/wiki?curid=62194", "title": "Nedíl", "text": "Nedíl\n\nNedíl byla ve středověku a raném novověku forma majetkového spoluvlastnictví, kterou se rodiny snažily zamezit uplatnění práva odúmrti ze strany panovníka. Svou podstatou také vycházel z předstátní rodové společnosti. Ve svých majetkových záležitostech ho využívala především šlechta, a to až do roku 1627, kdy byl nedíl v Čechách zrušen Obnoveným zřízením zemským, na Moravě k tomu došlo roku 1628.\n\nZe stejných důvodů předejití odúmrtním nárokům panovníka uzavírali šlechtici i spolky (\"unio\"), ovšem s jeho souhlasem.\n\nNedíly se odlišovaly podle toho, kdo stál v jeho čele:\n\nNedíl bylo spoluvlastnictví s ideálními (individuálně neurčenými) podíly, kdy každý jeho člen byl jakoby vlastníkem celku. O osudu nedílu přirozeně rozhodoval ten, kdo byl v jeho čele, hlava nedílu. Členové se sice podíleli na výnosu z nedílu, a to v takové míře, jak rozhodla hlava nedílu, ale se svým podílem nemohli disponovat. V rámci nedílu se ani nedědilo, pokud některý z členů zemřel, ideální podíl ostatních se poměrně zvětšil, podobně při narození dalšího člena se podíly poměrně zmenšily. Středověké postavení žen se projevilo i zde, přivdané ženy zůstávaly mimo nedíl a dcerám se vyplácelo věno, byly tzv. „vybyty“. Hodnota věna ale odpovídat hodnotě jejich podílu nemusela. Právní konstrukce nedílu měla také za následek to, že všichni nedílníci vlastně ručili za sebe navzájem, dluhy jednoho totiž zatěžovaly nedíl jako celek. Podobně při trestních sankcích, ať už šlo o peněžitou pokutu nebo úplnou konfiskaci majetku jen jednoho z nich, byl vždy postižen celý nedíl.\n\nČlenové z něj původně nemohli ani vystoupit, až od 15. století bylo možné se tzv. oddělit, kdy buď odcházející získal svůj poměrný díl, nebo byl celý nedíl rozdělen. V takovém případě se dělilo podle pravidla \"in stirpes\" (podle kolen), kdy např. první ze synů měl dva syny a druhý ze synů měl syny čtyři, pak první dva získali polovinu a jejich čtyři bratranci si mezi sebou rozdělili zbylou polovinu. Pro poddanský nedíl bývalo typické, že dělení neprobíhalo vždy reálně, ale docházelo k vyplácení v penězích. Každé rozdělení nebo oddělení se zapisovalo do zemských desk a oddělený pozbýval veškerá práva k nedílu, kromě práva ssutí.\n\nPrávo ssutí, neboli \"retrakt\", bylo vlastně předkupní právo bývalého člena ke zbytku nedílu, pokud byl po jeho oddělení prodáván. Zbylí nedílníci měli povinnost mu jej nejdříve nabídnout ke koupi, pokud tak neučinili, měl on právo uplatnit u zemských desk ve lhůtě tří let a 18 neděl (tzv. zemská léta) protest, kterým smlouvu o převodu nedílu zneplatnil.\n\nPro některé historiky (Karel Kadlec) byla existence nedílu ještě v raně novověkých Čechách důkazem, že i v českých zemích fungovala v raném středověku zádruha, známá z jihoslovanského prostředí. Proti této hypotéze se rychle vytvořila kritika, která zdůrazňovala, že jihoslovanská zádruha je v pramenech doložená až od 17. století (Jan Peisker). Josef Pekař zdůraznil, že rodinný nedíl jako právní úpravu nelze považovat za doklad určitého rázu rodinného života.\n\n"}
{"id": "62196", "url": "https://cs.wikipedia.org/wiki?curid=62196", "title": "Kvitance", "text": "Kvitance\n\nKvitance (stvrzenka) je písemné potvrzení od věřitele pro dlužníka, že splnil svůj dluh (zpravidla peněžitý). Kvitance je soukromou listinou.\n\nPodle českého práva (§ 1949–1951 občanského zákoníku) je věřitel, sám nebo i prostřednictvím třetí osoby, povinen vydat kvitanci na požádání dlužníka. V ní musí být uvedeno jméno dlužníka i věřitele, předmět plnění a čas, kdy byl dluh splněn. Dlužník má právo odepřít plnění, nevydá-li mu věřitel potvrzení, přitom se nedostává do prodlení. Platí také vyvratitelná právní domněnka, že byla-li vydána kvitance jen na jistinu, bylo splněno i její příslušenství. Kvitance je důležitou důkazní listinou, prokazuje, že věřitel prohlásil, že dlužník dluh v ní uvedený splnil. Jestli ke splnění skutečně došlo, je případně otázkou skutkového zjištění v rámci volného hodnocení důkazů soudem.\n\nPodobnou právní úpravu kvitance, resp. stvrzenky obsahoval v § 1426-1430 i všeobecný zákoník občanský a v § 312-315 střední občanský zákoník, naopak poměrně stručná byla úprava potvrzení o splnění dluhu v § 569 občanského zákoníku z roku 1964.\n\n"}
{"id": "62199", "url": "https://cs.wikipedia.org/wiki?curid=62199", "title": "Odúmrť", "text": "Odúmrť\n\nOdúmrť (lat. \"caducum\") je jmění zůstavitele, jenž neměl žádné dědice ze zákona ani ze závěti. Pozůstalost tedy přechází na stát mimo dědické řízení.\n\nOdúmrť v českém občanském právu byla s účinností nového občanského zákoníku od roku 2014 nahrazena právní fikcí, kdy se na stát hledí jako na dědice ze zákona.\n\nV období středověku a raného novověku si odúmrtní právo (jinak také \"statek odumřelý\", \"bona vacantia\" či \"hereditas caduca\") nárokoval český panovník, a to již v 10. století. Tuto praxi postupně převzala i šlechta a vrchnost u svých leníků (statky, které tak vrchnost získala, byly zapisovány do odúmrtních knih). Prakticky tedy majetek každého, kdo zemřel bez mužských dědiců, připadl panovníkovi (resp. vrchnosti v případě poddanských statků). Odúmrť (též právo mrtvé ruky) byla velmi nepříjemnou záležitostí, protože tak rod (či rodina) mohl přijít o majetek budovaný pracně po několik generací. Proto v praxi existovaly různé snahy, jak odúmrť obejít (např. rodinný nedíl) nebo právo na odúmrť od vrchnosti (panovníka) odkoupit. V některých městech nebo i jejich okolí existovalo i dědičné právo žen (např. Cheb, Žatec). Od 14. století se vrchnost začala tohoto práva vzdávat, a to hlavně proto, aby zabránila vzniku pustnoucích míst. Český panovník se odúmrtního práva vzdal vůči šlechtickým majetkům v roce 1497 pro Čechy (Vladislav II. 1471–1516) a v roce 1587 pro Moravu (Rudolf II. 1576–1611). Na některých panstvích se tato praxe udržela až do doby josefínské.\n\nV České republice existoval institut odúmrti až do 31. prosince 2013, tedy do konce účinnosti občanského zákoníku z roku 1964. V rámci rekodifikace občanského práva a přijetí nového občanského zákoníku došlo ke změně koncepce, kdy v případě, že není jiných dědiců, nastane právní fikce, podle níž se na stát hledí jako na zákonného dědice.\n\nV případě, že se stát stal zákonným dědicem, přísluší hospodaření s movitým a nemovitým majetkem dle zákona č. 219/2000 Sb., o majetku České republiky a jejím vystupování v právních vztazích, Úřadu pro zastupování státu ve věcech majetkových. Úřad se o majetku dozvídá od notáře a následuje dědické řízení. Nejprve stát přezkoumá, zda majetek může sloužit státním potřebám. Pokud se jedná o muzeální a sbírkové hodnoty, o jeho osudu rozhoduje např. Ministerstvo kultury ČR. Pokud se jedná o majetek, který přísluší ÚZSVM, ale nemůže jej pro své potřeby využít, lze vlastnictví převést téměř okamžitě. Pracovníci ÚZSVM zkontrolují jeho stav. Pokud je dědictví značně předluženo, navrhuje se likvidace dědictví a místně příslušný soud vypořádává jednotlivé věřitele.\n\nPokud by měla fyzická osoba, nebo právnická osoba zájem odkoupit pozůstalost od státu, může si zažádat na Úřadě pro zastupování stát ve věcech majetkových. Tento úřad má většinou nabídky uveřejněné, není to však pravidlem. Kupní cena je v souladu v § 22 odst. 1 zákona č. 219/2000 Sb., o majetku České republiky a jejím vystupování v právních vztazích. Zájemci se zúčastní výběrového řízení.\n\n\n"}
{"id": "62201", "url": "https://cs.wikipedia.org/wiki?curid=62201", "title": "Alena", "text": "Alena\n\nAlena je ženské jméno, o jehož původ se vedou spory. Bývá považováno za odvozeninu z ženských jmen Helena (\"Světlo v temnotách\", \"Pochodeň\") či Magdaléna (\"Magdalská\", nebo \"Věž\"), nebo za poženštění mužského jména Alan (\"Svornost\"). Podle českého kalendáře má svátek 13. srpna.\n\nNásledující tabulka uvádí četnost jména v Česku a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v Česku (tj. procentní změna se započítáním celkového úbytku žen v ČR za sledované tři roky 1999-2002) je +0,5 %. Fakt, že v absolutních číslech došlo za sledované období k úbytku, ale v procentním zastoupení naopak k nárůstu, je třeba číst tak, že úbytek Alen byl procentně pomalejší, než celkový úbytek žen v ČR.\n\n\nAlenka, Ála či Ala, Ája, Alča, Alka, Alík, Ali, Alísek, Aluška, Alíček, Alinka, Álí, Aluška, Alušišinečka, Aloušek.\n\n\n"}
{"id": "62203", "url": "https://cs.wikipedia.org/wiki?curid=62203", "title": "Bez černý", "text": "Bez černý\n\nBez černý (\"Sambucus nigra\") je listnatý keř, který má široké využití v léčitelství, farmacii i potravinářství. Čerstvé plody bezu černého mají projímavé účinky; sušením nebo tepelným zpracováním se tato vlastnost ztrácí.\n\nBezinka, bezinky, kozičky, smradinky, kašička, psí bez. Smažené květenství je označováno názvem kosmatice.\n\nNěkdy bývá zaměňován, přes zjevné odlišnosti, s jinými druhy bezu, které jsou na území ČR rozšířeny, s bezem chebdí a v době květu i s bezem červeným. Oba tyto druhy obsahují větší množství toxických látek a jsou označovány jako jedovaté.\n\nBez černý je původní v Evropě mimo nejsevernějších oblastí. V Asii se vyskytuje v oblasti od Malé Asie přes Kavkaz po Kaspické moře. Tento druh bezu je hojně rozšířen i v České republice.\n\nLze jej najít na vlhkých lesních mýtinách, na kamenitých místech, v roklích, na mezích, u cest a na rumištích. V přírodě roste volně na světlých i polostinných místech. Vyskytuje se též hojně na venkově na plotech a domech a v zahradách, tedy především na místech bohatých na živiny, především dusík, a vlhkých místech.\n\nPlody jsou i vyhledávanou potravou některých ptáků, kteří v trusu roznášejí nestrávená semínka po okolí a tím napomáhají rozšiřování rostliny.\n\nKeř nebo malý strom dorůstající do výšky 3 – 7 m, při ideálních podmínkách až 10 metrů. Borka v mládí bradavičnatá nepříjemně vonící, později vertikálně rozpraskaná, korkovitě měkká. Dřeň větví tzv. bezová duše čistě bílá. Listy lichozpeřené, vstřícné, po pěti uspořádané, jednotlivé lístky vejčitě podlouhlé pilovité 5-10 cm dlouhé. Květy v barvě slonové kosti jsou oboupohlavné s pětičetnou korunou uspořádané v bohatých vrcholičnatých latách nejčastěji členěných pěti hlavními paprsky. Kvete postupně v průběhu zhruba 3 týdnů od května do července v závislosti na místních klimatických podmínkách. V době květu se šíří kolem bezu omamná vůně a i po odkvětu má tato rostlina zvláštní aroma. Plody bezu jsou malé, černé, kulaté, lesklé peckovice. Začínají dozrávat koncem srpna.\n\nČerstvé plody se dle některých zde uvedených pramenů nedoporučuje konzumovat, protože mají projímavé účinky; tepelná úprava či sušení škodlivé látky neutralizuje. Květy a plody se vnitřně používají s úspěchem celá staletí k léčebným účelům, k přípravě čajů, vín a likérů. Kůra a listy se v minulosti občas doporučovaly zevně k obkladům při revmatismu a jako protikřečový prostředek. Odvar z listů hubí hmyz. Listy a kůra jsou v některých pramenech uváděny jako poněkud jedovaté; vzhledem k tomu, že obsahují silné účinné látky glykosid sambucinigrin a alkaloid sambucin, nelze doporučit vnitřní užívání listů a kůry. Otravy po požití listí nebo kůry se projevují silným zvracením, průjmem, ošklivostí a celkovou slabostí. Podobné příznaky se mohou dostavit i po požití syrových plodů ve větším množství.\nV zájmu objektivity je třeba dodat, že více zdrojů – jak z historie, tak současných – uvádí mnohé prospěšné a léčebné účinky bezu černého bez závažnějších vedlejších či nepříznivých důsledků.\n\nV minulosti se bezem léčilo snad téměř vše. Výhonky bezu se používaly na zmírnění bolesti zubů, mladé lístky smíchané s ječnou moukou léčily popáleniny a přikládaly se též na rány způsobené pokousáním vzteklého psa. Práškem z rozemletých suchých listů se zastavovalo krvácení z nosu.\nBez dříve lidé vysazovali v blízkosti obydlí a chlévů, protože věřili, že zahání dobytčí mor.\n\nPřísloví praví: „Před heřmánkem smekni a před bezem klekni“ nebo „Je lékem proti devíti nemocem a je považován za bylinu magickou“.\n\n\nOdvar ze sušených květů je močopudný, rozpouští hleny a podporuje pocení. Má diuretické účinky, snižuje horečku a mírní kašel. Chlazený neslazený čaj z květů je výtečným lékem i při zažívacích potížích, plynatosti, nevolnosti a pomalém trávení, či nedostatečné činnosti žlučníku.\n\nŠťáva z plodů působí blahodárně při léčení migrén a nervových chorob, zejména při zánětu trojklaného nervu. Nezralé plody mají projímavý účinek. Proto se doporučuje natrhaná plodenství nechat den, dva dozrát rozložená v tenké vrstvě. Projímavý účinek se vařením ztrácí. Ztrácejí se rovněž, avšak jen částečně, léčivé látky.\n\nHistoricky byly listy používány k úlevě od bolesti, otoku, zánětu, ke stimulaci produkce moči a k vyvolání pocení. Kůra byla používána jako diuretikum, projímadlo a k vyvolání zvracení. Kůra a listy rostliny jsou také známé jako jedovaté a způsobují žaludeční potíže. Toxické látky, které se nachází v bobulích, lze snadno odstranit vařením, ale větve, kůra nebo listy by se při vaření ani odšťavňování používat neměly. \n\nCelá rostlina obsahuje fytoncidní látky, které účinně působí proti bakteriím a mnohým houbám.\n\n\n"}
{"id": "62204", "url": "https://cs.wikipedia.org/wiki?curid=62204", "title": "Elektromobil", "text": "Elektromobil\n\nElektromobil, elektroauto nebo elektrické vozidlo (EV) je automobil na elektrický pohon. Pro skladování energie využívají běžné elektromobily obvykle baterie, existují však alternativy jako vodíkové palivové články. Baterie lze nabít v nabíjecí stanici nebo ze standardní elektrické zásuvky v budovách, garážích a parkovištích. Na kapacitě baterie elektromobilu závisí jeho dojezdová vzdálenost.\n\nDíky dlouhodobě se snižující ceně a zvyšující se kapacitě lithium-iontových baterií, dle deníku \"The Economist\" nahradí elektromobily během 21. století spalovací motory. Elektromobilita je spolu se obnovitelnou energií součástí dopravní infrastruktury jenž pomáhá zmírnit změny klimatu způsobené vlivem člověka. Světoví výrobci včetně evropských Volkswagen Group (a Škoda Auto), Daimler AG (Mercedes-Benz), BMW, Renault, Volvo Cars, americký Ford a General Motors, japonský Nissan, Toyota, Mazda korejské Hyundai, Kia, a také čínští výrobci zahájili svoje elektrifikační strategie a přechod vývoje a výroby ze spalovacích motorů na bateriové elektromobily.\n\nZa rok 2018 je tržní pořizovací cena elektromobilů mírně vyšší než srovnatelného spalovacího auta, avšak celková cena vlastnictví elektromobilu (zahrnující pořizovací cenu, údržbu a provoz - elektřina/palivo) je již nižší než cena vlastnictví spalovacích automobilů vzhledem k tomu, že cena elektřiny spotřebované jízdou elektromobilem je několikanásobně nižší než cena paliva pro spalovací auto a díky minimální údržbě kterou vyžaduje mechanicky jednodušší elektromotor. Dle studie z roku 2018 vychází provoz elektromobilu zhruba na 0,36 Kč na 1 km, ve srovnání s dieselovým a benzínovým autem, jenž stojí 1,53 Kč, respektive 1,76 Kč na 1 km. Pořizovací cena se dále snižuje díky zlevňující se výrobě baterií, a dle projekcí cen baterií bude pořizovací cena elektromobilů nižší než cena spalovacích aut kolem roku 2024.\n\nZa historicky první elektromobil je považován vůz sestavený holandským profesorem Sibrandusem Stratinghem a jeho asistentem Christopherem Beckerem roku 1835, tedy přibližně 50 let před prvním automobilem se spalovacím motorem. Belgičan Camille Jenatzy překonal s elektromobilem La Jamais Contente ve tvaru připomínajícím doutník 29. dubna 1899 jako první na světě rychlost 100 km/h. Na počátku 20. století jezdilo v USA více elektromobilů než automobilů se spalovacím motorem. Poskytovaly totiž komfort a snadné ovládání. Klasické automobily se musely startovat klikou, byly velmi hlučné a složité na údržbu. Vše změnil až vynález elektrického startéru a hlavně sériová výroba modelu „T“ Henryho Forda, který vytlačil elektromobily svou spolehlivostí, větším dojezdem a nízkou cenou. V roce 1902 zlepšil Thomas Edison baterii elektromobilů.\n\nMezi první elektromobily vyvinuté na území českých zemí patří elektromobil Františka Křižíka z roku 1895 poháněný stejnosměrným elektromotorem o výkonu 3,6 kW napájeným olověným akumulátorem se 42 články. Ve svém třetím modelu s názvem Landaulet Křižík použil dva elektromotory o výkonu 2,2 kW, které byly umístěny v zadních kolech.\n\nDalší vzestup zájmu o elektromobily způsobily energetické krize v letech 1970 a 1980. V Československu byl elektromobil (s názvem Ema) vyvinut v roce 1971, tento projekt byl však na pokyn vládnoucí garnitury zastaven. V 90. letech 20. století se v Evropě začaly sériově vyrábět elektromobily značek Citroën, Fiat, Peugeot, Renault a dalších. Z důvodu vysoké pořizovací ceny je provozovaly převážně velké státní podniky a instituce. Několik desítek těchto vozidel jezdí dnes v ČR a jsou převážně majetkem členů občanského sdružení Elektromobily.\n\nPrvním novodobým prototypem v Československu byla tzv. Škoda Shortcut. Shortcut byl vyroben firmou EKOLO-Jaromír Vegr pro švýcarského zákazníka firmu SUNEL-Thomas Dinkel. Byl vyroben v jediném exempláři zkrácením karoserie Škoda Favorit vpředu i vzadu dle pokynů designera Václava Krále. Osazen byl sériový indukční motor převinutý na napětí 120 V a regulátor fy BRUSA (CH). Na vývoji elektromobilů se podílel i pobočný závod Škody Plzeň - Škoda Elcar v Ejpovicích na počátku 90. let 20. století. Zde bylo vyrobeno několik stovek vozidel Eltra na základě objednávky pana Bruno Frideze ze Švýcarska. Dalším vyvíjeným modelem byla Tatra Beta.\n\nV roce 1990 pod mandátem \"nulových emisí\" státu Kalifornie v USA představila řada světových výrobců vlastní moderní elektrizovanou řadu vozidel. Jedná se například o tyto modely: GM EV-1, Ford Ranger EV nebo Toyota RAV4 EV. Legendární EV1 byl na rozdíl od ostatních již od počátku koncipován jako elektromobil (ostatní byly přestavby běžných modelů). Legislativa zvýhodňující elektromobily byla záhy soudně napadena automobilkami a patřičné zákony byly zrušeny. Jelikož byla tato vozidla pronajímána, mohla být po skončení smluv stažena z provozu a následně byla z velké části zlikvidována. Několik málo kusů EV1 skončilo v muzeích, avšak nepojízdná, bez baterií, motoru i řídící elektroniky.\n\nElektromobily byly v ústraní až do roku 2008, od kdy jejich prodeje postupně rostou. V roce 2015 společnost BMW oznámila, že bude elektrifikovat všechny své vozy během dalších 10 let.\n\nElektomobilovou revoluci iniciovala v desátých letech 21. století americká automobilka Tesla vedená jihoafrickým inženýrem Elonem Muskem, který také způsobil převrat ve vesmírném průmyslu se svojí firmou SpaceX.\n\nV roce 2017 tvořily elektromobily 1 % světového prodeje automobilů. V roce 2018 zhruba 4,6 %. Díky dlouhodobě se snižující ceně a zvyšující se kapacitě lithium-iontových baterií, švýcarská banka UBS odhaduje, že v roce 2025 budou elektromobily tvořit 14 % prodejů aut a dle deníku \"The Economist\" nahradí elektromobily během 21. století spalovací motory. Škoda Auto předpokládá, že v roce 2025 budou elektromobily tvořit zhruba 25% prodejů automobilů na trhu.\n\nŘada zemí zavedla budoucí datum, od kterého bude zakázán prodej spalovacích automobilů za účelem snížení znečištění výfukovými plyny a závislosti dopravní infrastruktury na fosilních palivech. U Spojeného království a Francie je to např. rok 2040, v Německu vláda plánuje konec prodeje spalovacích motorů na rok 2030. Mezi vůdčí země v elektromobilitě patří Norsko, kde více než polovina všech prodaných aut v roce 2017 byla elektrifikovaná: čistě elektrické nebo hybridní.\nVelký výrobce automobilů na světě, Volkswagen Group, jehož součástí je Škoda Auto, oznámil v roce 2017 postupný přechod ze spalovacích motorů na elektromobily a také, že všech 300 modelů všech dvanácti značek budou mít elektrickou verzi do roku 2030. Daimler AG, BMW, Nissan, Toyota, Mazda, Hyundai, Kia, Renault, Volvo Cars, Ford, General Motors a čínští výrobci zveřejnili do roku 2017 svoje vlastní elektrifikační strategie.\n\nZa rok 2018 je tržní pořizovací cena elektromobilů mírně vyšší než srovnatelného spalovacího auta, avšak celková cena vlastnictví elektromobilu (zahrnující pořizovací cenu, údržbu a provoz - elektřina/palivo) je nižší než cena vlastnictví spalovacích automobilů vzhledem k tomu, že cena elektřiny spotřebované jízdou elektromobilem je několikanásobně nižší než cena paliva pro spalovací auto a díky minimální údržbě kterou vyžaduje mechanicky jednodušší elektromotor. Hlavní důvod vyšší pořizovací ceny elektromobilů oproti spalovacím automobilům je cena baterie. Cena lithium-iontových baterií se mezi lety 2010 a 2016 snížila o 73 % z 1000 dolarů za kilowathodinu (kWh) kapacity na 273 dolarů za kWh, a dále se snižuje s odhadovanou cenou 74 dolarů za kWh kapacity na rok 2030. Kromě již nižší ceny celkového vlastnictví díky levnějšímu provozu také dosáhnou elektromobily tedy i nižší pořizovací ceny ve srovnání se spalovacími auty kolem roku 2025 nebo 2024 dle studie společnosti Bloomberg. Spalovací auta nebudou v tom případě schopna konkurovat elektromobilům skrze pořizovací cenu, cenu údržby i provozu.\n\nElektromobil spotřebuje na ujetí 100 km vzdálenosti zhruba 12 až 16 kWh elektřiny. Dle studie z roku 2018 vychází provoz elektromobilu zhruba na 0,36 Kč na 1 km, ve srovnání s naftovým a benzínovým autem, jenž stojí 1,53 Kč, respektive 1,76 Kč na 1 km. Jiná studie z roku 2017 udává náklady na provoz elektromobilu na 0,35 až 0,4 Kč za 1 km. V ohledu na náklady na kilometr ujetý elektrickým autobusem je cena 2 koruny, u naftového autobusu je to 9 korun.\n\nModerní elektrická auta používají převážně lithium-iontové baterie ke skladování energie použité k pohonu svých elektromotorů, díky jejich vlastnostem jako cena, kapacita, rychlost nabíjení a energetická účinnost. Mimo to jsou vyvíjené i další formy skladování energie, které lze použít pro pohon elektrických aut.\n\nMezi nové technologie, u kterých se očekává komerční využití v automobilovém průmyslu, patří pevný akumulátor (t.j. baterie s elektrolytem v pevném skupenství, anglicky \"solid-state battery\"). Aktivní výzkum pevných baterií probíhá u několika výrobců a jejich vlastnosti mají umožnit dále zvýšený dojezd elektromobilů a značně snížená doba nabíjení. Širší komerční využití lze očekávat nejdříve během dvacátých let 21. století. Mezi automobilky, jenž investovaly do vývoje komerčních pevných baterií před rokem 2018, patří Volkswagen, BMW, Toyota a Hyundai.\n\nPalivové články skladující energii v podobě vodíku jsou vyvíjeny jako alternativa k bateriím, avšak kvůli jejich nižší energetické efektivnosti a náročnosti výstavby infrastruktury pro výrobu a čerpání vodíku (ve srovnání s všudypřítomností elektrické sítě) se nedostaly do popředí automobilového průmyslu. Pro vývoj pohonu s využitím vodíku také lobbovaly ropné společnosti, neboť vodík lze získávat přímo z fosilních paliv. Mezi několik výrobců, kteří kromě bateriových elektromobilů prodávají také elektromobily s vodíkovými palivovými články v roce 2018, patří Toyota Honda a Hyundai.\n\nJeden z hlavních zastánců vodíkových automobilů – Japonský výrobce Toyota – oznámil v červnu 2019, že na základě poptávky po bateriových elektromobilech orientuje Toyota svou výrobu na elektrifikaci skrze lithium-iontové baterie. \n\nNěkterá elektrická vozidla používají jako palivo methanol nebo ethanol (biolíh), případně ve směsi s vodou. Z paliva se nejprve pomocí vodní páry odštěpí vodík a ten pak vstupuje do palivových článků, které vyrábí elektrickou energii. Nevýhodou tohoto řešení je vznik nízkého množství oxidu uhličitého (ten se ale může spotřebovávat při výrobě paliva), výhodou je naopak to, že odpadá složitá manipulace s vodíkem.\n\nNissan plánuje do roku 2020 uvést na trh automobil na ethanol, který používá palivové články s tuhými oxidy. AIWays ve spolupráci s Rolandem Gumpertem a SerEnergy představili v roce 2018 první elektrické auto na methanol.\n\nElektromobily neprodukují svým provozem výfukové plyny a i se započítáním výroby elektrické energie ze „špinavějších“ zdrojů (např. hnědé uhlí) je jejich bilance vlivu na životní prostředí lepší, než u automobilů se spalovacími motory. Firma ČEZ předpokládá, že v roce 2020 budou elektromobily dobíjené z běžné sítě nepřímo vypouštět do ovzduší o 73 % méně emisí CO (44 g/kWh) než běžný automobil B-segmentu (164 g/kWh). V roce 2008 to bylo o 42 % méně (95 g/kWh).\n\nŘada světových měst řeší čistotu ovzduší ve prospěch veřejného zdraví obyvatel postupnými zákazy vjezdu dieselových a benzínových aut, což se nevztahuje na elektromobily.\n\nDle studie z roku 2017, i v případě, že je elektroauto nabito elektřinou vytvořenou pouze spalováním fosilních paliv, tak je pro jeho jízdu potřeba značně menší množství fosilních paliv než u spalovacího motoru, neboť spalovací motor použije o třetinu více energie na jednotku ujeté vzdálenosti než výroba elektřiny z fosilních paliv a následné nabití a jízda elektromobilem. V případě nabíjení elektřinou z jaderných i obnovitelných zdrojů jsou emise skleníkových plynů a uhlíková stopa téměř nulové.\n\nThe Guardian uvádí, že v roce 2020 se očekává, že za ujetý kilometr přímo a nepřímo benzinové auto vytvoří 125 gramů CO, elektromobil nabitý elektřinou vyrobenou pouze spalováním ropy vytvoří 91 gramů CO, elektromobil nabitý z energetického mixu EU 57 gramů, z jaderných zdrojů vytvoří 2 gramy CO a elektromobil nabitý z obnovitelných zdrojů nemá provozní emise. Evropská agentura pro životní prostředí roku 2016 vydala zprávu, podle které emise CO z paliv na výrobu průměrného energetického mixu EU použitého při jízdě elektromobilem jsou nižší než emise CO vytvořené v průměru provozem spalovacích automobilů na kilometr jízdy. Studie z roku 2018 uvádí, že typické elektrické auto dnes produkuje jen polovinu emisí skleníkových plynů průměrného evropského osobního automobilu po celou dobu jejich životnosti. Na trzích s elektřinou s velmi nízkými emisemi uhlíku, jako je Norsko nebo Francie, vyrábějí elektrická vozidla méně než třetinu emisí životního cyklu průměrného vozidla se spalovacím motorem.\n\nVýroba baterie vytváří dle studie z roku 2017 zhruba 150 až 200 kg ekvivalentu CO za kilowatthodinu kapacity, což pro elektromobil se 100 kWh baterií (odpovídající luxusnímu automobilu) znamená 15 až 20 tun ekvivalentu CO, Autoři reportu dále zdůrazňují, že technologie pro výrobu baterií se rapidně vyvíjí ve prospěch bezemisní výroby a mimo to lze při výrobě baterií použít obnovitelnou či jadernou elektřinu, jež značně snižuje emise při výrobě baterií. Výroba nového spalovacího auta má uhlíkovou stopu: zhruba 6 (u miniauta) až 35 tun CO (u luxusního automobilu). Dle jiného reportu výroba průměrného elektromobilu vytvoří kolem 8,8 tuny CO, z čehož necelá polovina spadá na baterii; výroba průměrného spalovacího auta vytvoří kolem 5,6 tun CO.\n\nElektromobily mají v každém případě menší uhlíkovou stopu než jakýkoliv spalovací motor během svého životního cyklu. Čím čistší je výroba energie pro jejich provoz, tím se tento rozdíl zvětšuje.\n\nElektromobily lze nabíjet z jakýchkoliv zásuvek v budovách, garážích apod. Využít se dá běžné 230 V zásuvky, kde je nevýhodou je vysoká časová náročnost, nebo vícefázové 16 A zásuvky. Hodina dobíjení z vícefázové zásuvky zvýší dojezd elektromobilu až o 55 km. Další variantou je využití nabíjecích stanic, jejichž infrastruktura se rapidně rozšiřuje ve městech, v blízkosti silnic, v hromadných garážích apod.\n\n13. května 2011 byla otevřena první dobíjecí stanice pro elektromobily v kraji Vysočina a zároveň v celé republice, nachází se na 96 km dálnice D1. Volkswagen Group se spolu se automobilkami BMW, Daimler AG a Ford podílí na společném projektu pro výstavbu rychlonabíjecí vysokovýkonné sítě na důležitých evropských silnicích. V Česku má na základě této iniciativy do roku 2020 vzniknout 1200 nabíjecích stanic.\n\nSkupina ČEZ provozuje v Česku síť nabíjecích stanic. Počet těchto stanic byl zhruba 85 v listopadu 2017 a do roku 2020 by se měl rozšířit o dalších 63.\n\nDobíjení akumulátorů lze provádět vysokým stejnosměrným napětím a vysokým proudem řádově v desítkách minut (výkon cca 100 kW). V tomto případě jde o rychlonabíječky (např. Superchargery od automobilky Tesla), kterých je v České republice spíše méně. Většinou se u nás setkáme s nabíjecími stanicemi se střídavým napětím, které nabijí elektromobil za 4 až 5 hodin. V květnu 2012 se šest světových automobilových koncernů dohodlo na jednotném rozhraní pro rychlodobíjení.\n\nStále se rozšiřující síť nabíjecích stanic snižuje problém omezeného dojezdu některých elektromobilů. V současnosti je podle databáze MPO 131 veřejných stanic, ale celkem je okolo 470 stanic. Celkový počet 470 stanic zahrnuje všechny dobíjecí stanice pro elektromobily, které jsou veřejně přístupné (veřejné dobíjecí stanice) a stanice, které jsou přístupné za určitých podmínek širšímu okruhu uživatelů (např. hotely, restaurace, sportoviště). Nejsou zahrnuty však dobíjecí stanice, které jsou určeny jen pro firemní zaměstnance. Mapu dostupných nabíjecích stanic pro elektromobily v ČR lze nalézt např. v aplikaci nabijto.cz. \n\nKomponenty elektromobilů jako magnety elektromotorů a některé typy baterií používají kovy vzácných zemin, jejichž těžba má často společenské i environmentální dopady a je náročná kvůli jejich vzácnosti. Těžba těchto materiálů i pro spotřební elektroniku jako laptopy či telefony je politicky kontroverzní a výrobci jako řešení vyvíjí baterie s chemickým složením, které mají za cíl minimalizovat potřebu pro vzácné kovy ve výrobě. K těmto patří např. společnosti Samsung SDI a LG Chem vyvíjející baterie jenž využívají nikl místo kobaltu. Mezi další již testované alternativy patří nikl-zinková baterie, která využívá běžné kovy a stabilnější materiály bez oxidu hořečnatého, kadmia, manganu a kobaltu pro baterie s houbovitými silikonovými elektrodami.\n\nRecyklace baterií s prošlou životností je vznikající trh se značnými zdroji materiálů na výrobu nových baterií od 20. let 21. století.\n\nJednou z variant elektromobilu je i elektrobus, elektrický autobus. První elektrobus na pravidelné lince jezdil v Santa Barbaře v Kalifornii, první evropský elektrobus na pravidelné lince jezdil ve Znojmě. Vyvinula jej společnost ČAS-service (též jeho provozovatel) s využitím karoserie trolejbusu Škoda 21Tr. Výrobce plánoval od roku 2004 výrobu i pro další dopravce, avšak vzhledem k dotační politice Ministerstva dopravy ČR, které dopravci v rámci programu obnovy vozidel přispívá 30 až 40 % na trolejbusy a nízkopodlažní autobusy, zatímco dotaci na elektrobusy údajně neumožňuje, nebyla výroba zahájena. V roce 2008 již je v dotačním programu na vozidla MHD obsažena fixní dotace 1,2 milionu Kč na nízkopodlažní elektrobus délky do 11 metrů, s fixním navýšením 0,6 milionu za elektrický pohon.\n\nV roce 2010 vyrobila elektrobus i česká firma SOR Libchavy a označila jej jako SOR EBN 10,5. Tyto elektrobusy jezdí v provozu v Ostravě a ve Vysokých Tatrách. v roce 2016 přišel SOR s novým modelem elektrobusu SOR NS 12 Electric je to nástupce předchozích modelů od sor a může se pochlubit velkému prostoru pro cestující díky to mu že baterie byly přesunuty na střechu elektrobusu. bateriové koše jsou od firmy EVC group. Kromě SORu vyrábí elektrobusy v České republice firma EVC Group, která i dodává bateriové boxy do zmíněných elektrobusů SOR, dále pak přestavuje na elektrický pohon midibus slovenského výrobce Rošero. \n\nV Evropě jsou další výrobci, např. Solaris nebo italská společnost BredaMenarinibus.\n\nModerní přístup k elektromobilitě často uvažuje menší vozy s nízkou celkovou spotřebou energie a z toho plynoucí levný a ekologický provoz. Jedním ze zástupců takové úvahy jsou například elektrické kapotované tříkolky, které nabízí dvě místa k sezení a často omezený nákladový prostor. Hlavní myšlenkou zmíněných tříkolek je poskytnout pohodlnou dopravu po městských a příměstských částech. Na krátké vzdálenosti taková vozidla poskytují dostatečný komfort a vzhledem k rozměrům nabízí výhodu v parkovacích možnostech, kdy lze navíc parkovat na podélném stání v kolmém směru. Nespornou výhodou je pak možnost dobíjení z klasických zásuvek 230V s časem nabíjení pohybujícím se mezi 1 až 8 hodinami v závislosti na použitém typu baterií. Náklady na ujetý jeden kilometr se pak mohou dostat i pod deset haléřů (10 Kč/100 km). \n\n"}
{"id": "62206", "url": "https://cs.wikipedia.org/wiki?curid=62206", "title": "Časový paradox", "text": "Časový paradox\n\nČasový paradox je jev, který může teoreticky nastat při cestování v čase (časoprostoru) do minulosti.\n\nTento paradox lze velmi jednoduše popsat jako stav, kdy díky cestování v čase reakce zruší akci, která ji vyvolala. Jako příklad lze uvést člověka, který by mohl cestovat do minulosti a potkat tam sebe mladšího z doby ještě před tím, než cestu podnikl. Pokud by přitom svoji mladší verzi zabil, nemohl by do minulosti cestovat a zneškodnit sám sebe.\n\nNení ovšem nutné někoho zabíjet. Už prvním nadechnutím v minulosti ji změníte – bude v ní méně kyslíku. Stejně tak cokoliv dalšího, co děláte, nevyhnutelně vytváří změny (relativně vůči stavu, kdy by nikdo z budoucnosti nepřicestoval). Podle jednoho názoru má čas jakousi setrvačnost, která podobné nedůležité změny zamaskuje: nezměnilo se nic důležitého, budoucnost není ohrožena. Druhý názor říká, že podobné neznatelné změny jsou vstupy chaotického systému a mohou se projevit naprosto nepředvídatelným způsobem – takzvaný \"motýlí efekt\".\n\nPrávě časové paradoxy jsou hlavním argumentem těch lidí, kteří cesty časem do minulosti odmítají. Jejich odpůrci ale přesto tvrdí, že takové paradoxy nejsou možné. Obhajují se tím tvrzením, že když někdo do minulosti cestuje, prostě nemůže sám sebe zabít, i kdyby sebevíce chtěl. Naopak teoretický cestovatel svým chováním vše uvede do stavu, v němž se bude budoucí svět nacházet – cesta v čase nic nezmění, protože se už odehrála, a stav budoucnosti, ze které cestovatel přicestoval, je výsledkem minulosti včetně akcí, které v minulosti udělal. Novikův princip sebekonzistence to vysvětluje tak, že pravděpodobnost jakékoliv události, která by (díky cestování časem) vedla k paradoxu, je nulová.\n\nAlternativou je vysvětlení s pomocí paralelních vesmírů, podle kterých vlastně necestujete do minulosti, ale jen do světa, který je naprosto shodný s vaší minulostí v okamžiku, kdy do něj vstoupíte. Změny, které provedete, pak nemohou ovlivnit vaši vlastní minulost, protože ta zůstane v původním světě. Variantou je, že skutečně vstoupíte do minulosti, ale způsobíte tím rozdělení časové linie – vzniknou dva vesmíry, jeden původní a druhý s vašimi změnami.\n\nTento paradox může též nastat například pokud daný cestovatel udělal chybu, a poté se ji přesunem v čase pokusil napravit. Předpokládejme, že by ji napravil. Nikdy by se nestala, tudíž by nemusel cestovat v čase. Tudíž by mu nic nezabránilo, aby tu chybu udělal. Tudíž by ji udělal a pak by ji napravil…\n\nV populární kultuře se časové paradoxy a změny časové linie stávají neustále. Častý je koncept, že pokud dojde k narušení minulosti (ať už by výsledkem byl paradox nebo se vám jen nelíbil), je možné změnu napravit a vrátit časový proud do původního směru.\n\nNejznámějším dílem ukazujícím motýlí efekt je povídka \"Burácení hromu\" (Ray Bradbury: \"A Sound of Thunder,\" 1952), kde nechtěné zabití motýla v druhohorách změní výslovnost angličtiny, vítěze prezidentských voleb, vzhled budov a pravděpodobně nespočet dalších věcí.\n\nKrásnou ukázku tohoto paradoxu lze vysledovat i v 8. epizodě seriálu \"\" (Stargate: Universe, Robert C. Cooper) kdy nejprve náhodný vznik paradoxu a následně jeho cílené využití v podstatě umožní pokračování expedice. Je již na divákovi, ať sám rozhodne, zda vznikl paralelní vesmír či paradox změnil časovou souslednost.\n"}
{"id": "62210", "url": "https://cs.wikipedia.org/wiki?curid=62210", "title": "Okres Nové Zámky", "text": "Okres Nové Zámky\n\nOkres Nové Zámky je jeden ze slovenských okresů. Leží v Nitranském kraji, v jeho střední a jižní části. Na severu hraničí s okresem Nitra a Levice, na jihu s okresem Komárno a s Maďarskem. Na západě svoji hranici sdílí také s okresem Šaľa. Patří k největším a nejzalidněnějším okresům Slovenska.\n"}
{"id": "62212", "url": "https://cs.wikipedia.org/wiki?curid=62212", "title": "TPCA", "text": "TPCA\n\nToyota Peugeot Citroën Automobile Czech, s.r.o. (TPCA) je joint venture automobilek Toyota Motor Corporation a Groupe PSA, které společně vystavěly a provozují automobilovou továrnu v Ovčárech u Kolína.\n\nPlán společného vývoje obě společnosti oznámily v červnu 2001, poté proběhl výběr vhodné lokality pro novou továrnu, ve kterém zvítězil středočeský Kolín. Výroba byla zahájena v únoru 2005. V továrně se každoročně vyrobí asi 220 000 malých městských vozů značek Toyota Aygo, Peugeot 108 a Citroën C1. Přímo v automobilce pracuje asi 2 800 lidí.\n\nDne 12. prosince 2016 odstoupil, po dlouhém působení v ČR, prezident TPCA Kenta Koide a koncem roku se vrátil do Japonska. Začátkem ledna 2017 jej vystřídal Koreatsu Aoki, bývalý prezident Toyota Motor Manufacturing France (TMMF).\n\nDne 1. prosince 2008 byl v továrně vyroben miliontý vůz, v polovině února 2017 zde dokončili již třímiliontý vůz.\n\nSoučástí dohody s českými úřady o této významné investici byl závazek ČR, že do konce roku 2005 dostaví potřebnou část dálnice D11, kterou bude využívat kamionová doprava s vazbou na automobilku. Kvůli stavebním komplikacím se nezdařilo otevřít potřebný úsek dálnice celý, v prosinci 2005 byla tedy potřebná část otevřena alespoň v polovičním profilu.\n\n"}
{"id": "62213", "url": "https://cs.wikipedia.org/wiki?curid=62213", "title": "Svědkové Jehovovi", "text": "Svědkové Jehovovi\n\nNáboženská společnost svědkové Jehovovi (mezi lidmi se jim říká jehovisté nebo hanlivě \"jehovisti\") je ne-trojiční náboženská společnost, která vznikala původně z kroužku lidí společně studujících Bibli podle témat, a to mezi léty 1870–1879 v Allegheny ve státě Pensylvánie v USA. Náboženská společnost se rozšířila do světa pod názvem \"Mezinárodní sdružení vážných badatelů Bible\". Roku 1931 byla oficiálně založena pod současným názvem \"Svědkové Jehovovi\". Svou víru a činnost nepovažuje za novou, ale za obnovení křesťanství 1. století. Celosvětově mají asi 8,68 milionu členů. K roku 2018 bylo v Česku okolo 15 tisíc svědků Jehovových.\n\nSvědkové Jehovovi věří, že proroctví z Bible vztahující se k minulosti se splnila a ta ostatní vypovídají o současném a budoucím vývoji. Jsou nejlépe známi pro svoje podomní kázání, šíření časopisů \"Probuďte se!\" a \"Strážná věž\", neakceptování krevních transfúzí, neúčastí na politickém životě. Hlasité pochybování nad učením organizace pak bývá důvodem k vyloučení ze společenství. Člověk může být vyloučen jak za nesouhlas s učením, tak rovněž díky alkoholismu, kouření, pomlouvání, výbuchy hněvu, extrémní tělesné týrání členů rodiny aj. S lidmi, kteří byli vyloučeni nebo z organizace odešli, se stávající členové nestýkají, ani je nezdraví. Svědkové používají svůj překlad Bible pod názvem Svaté Písmo – Překlad nového světa, který vyšel ve 185 jazycích a 227 milionech výtisků. V roce 2019 vyšel nový překlad: Bible – Překlad nového světa. \n\nSvědkové Jehovovi již několikrát na základě svých výkladů Bible očekávali přesný letopočet konce světa, a to k letům 1914, 1915, 1925, 1941 a naposledy na rok 1975.\n\nCelkový počet svědků Jehovových po celém světě je k roku 2019 - 8 683 117. V roce 2019 bylo vedeno se zájemci (lidé, kteří nejsou svědkové Jehovovi) 9 618 182 bezplatných domácích biblických studií. 20 919 041 – to je počet účastníků Památné slavnosti (připomínka smrti Ježíše Krista). Ročně se ke svědkům Jehovovým přidává statisíc nových lidí. \n\nMisijně aktivní jsou obvykle všichni zdraví členové sboru včetně \"starších\", což je jiný výraz pro duchovní neboli kněze. U svědků Jehovových není rozdělení na \"laiky\" a kněze. Všichni vykonávají veškeré činnosti ve sborech i mimo něj bez nároku na finanční odměnu. Výjimku tvoří \"Celosvětový řád svědků Jehovových ve zvláštní celodobé službě\", což jsou ti, kteří vykonávají misijní a související činnost v množství hodin odpovídající plnému pracovnímu poměru, kdyby byli zaměstnáni. Ti dostávají pouze \"malé kapesné\" na pokrytí úhrad svých nutných nákladů.\n\nSvědkové Jehovovi jsou mimo své misijní činnosti známí též svou neziskovou publikační aktivitou (mj. časopisy \"Strážná věž\" a \"Probuďte se!\"). Vydali v češtině překlad Bible pod názvem \"Překlad nového světa\". Společnost vydává Bibli a laické publikace na ní založené (časopisy, traktáty, brožury, knihy) mimo tištěné formy a internetu též v různých audio a video elektronických formátech, a to v několika stech jazycích a různých stylech psacího písma (cyrilice, latinka, čínské znakové písmo, arabské písmo aj.), včetně Znakového jazyka neslyšících a Braillova písma pro nevidomé. Na celém světe je mezi svědky Jehovovými více než 16 tisíc neslyšících zvěstovatelů, kteří se sami aktivně podílejí na kazatelské činnosti. Do několika znakových jazyků byla rovněž přeložena část Bible a jiné publikace této společnosti.\n\nInternetové stránky svědků Jehovových jw.org jsou ke konci roku 2019 přeloženy do 1007 jazyků.\n\nV českých zemích došlo k prvním pokusům o prezentaci učení Badatelů Bible (od roku 1931 Svědků Jehovových) na přelomu 19. a 20. století. Jako organizovaná skupina zde začali působit zřejmě od roku 1907. Po celé období první republiky pak postupně zvyšovali svou misijní aktivitu. Výraznou evangelizační činností a také stoupajícím počtem odpíračů vojenské služby si velice rychle vysloužili zájem policejních i vojenských úřadů republiky. V roce 1928 začali na území Československa působit jako úředně schválený spolek.\n\nStejně aktivně, jako v meziválečném období, působili svědkové Jehovovi i v období okupace a rovněž v ilegalitě během státního zákazu činnosti, a v období snah totalitního režimu úplně tuto společnost vyhladit.\n\nJedním z důvodů perzekuce německých svědků Jehovových během druhé světové války byl fakt, že odmítali sloužit v armádě a brát do ruky zbraň. Podle jiného stanoviska byli svědkové Jehovovi ve II. světové válce perzekvováni pro vyhrocený spor prezidenta společnosti J. F. Rutherforda s Adolfem Hitlerem kvůli znárodnění majetku organizace. Svědkové na výzvu prezidenta společnosti zaplavili německé úřady radikálními protestními telegramy jako odpor proti zabavení majetku, a na tomto základu začalo jejich pronásledování.\n\nZ obdobných důvodů byli svědkové Jehovovi tvrdě postihováni ve všech zemích okupovaných nacisty, včetně území Protektorátu Čechy a Morava. V době nacistického Německa bylo jejich pronásledování neobyčejně brutální. V koncentračních táborech, kam byli zavíráni, byli nuceni nosit jako označení fialové trojúhelníky.\n\nV komunistickém Československu byly desítky svědků vězněny za maření dozoru nad církvemi, kterého se dopouštěli výrobou a šířením své náboženské literatury. Je zdokumentován minimálně jeden případ, kdy uvězněný představitel svědků Jehovových zemřel za podivných okolností ve věznici Státní bezpečnosti.\n\nJe známo přinejmenším 243 svědků, kteří byli minimálně ve 304 soudních kauzách (mnozí opakovaně) odsouzeni a vězněni pro odpírání vojenské služby (Část mužů z řad svědků se v souladu ze zákonem z roku 1958 stala na mnoho let profesionálními horníky, čímž byli od vojenské služby osvobozeni.)\n\nV poválečném období překročil počet svědků Jehovových v ČSR dva tisíce osob. Po převratu v roce 1948 byl záměr hnutí zlikvidovat. Vedoucí představitelé byli vězněni, konaly se domovní prohlídky, literatura byla zabavována. Ani postupem let sice svědkové Jehovovi nezískali státní uznání a jejich činnost byla stále nelegální, byla však státem trpěna výměnou za spolupráci s komunistickým režimem, kterou navázali od roku 1960. V červnu tohoto roku se již 95 % svědků Jehovových účastnilo voleb, což jejich věrouka o politické neutralitě dříve nedovolovala. Svědkové tehdy (podle jimi proklamovaných principů křesťanské neutrality a důsledného stranění se politiky) většinou nevolili, nebo hlasovací lístky znehodnocovali, v některých výjimečných případech dokonce veřejně a se značnou okázalostí. Vedení československých svědků se snažilo neprovokovat státní orgány, každý samizdatový článek pečlivě zvažovalo k dávalo je dokonce k dispozici pracovníkům ministerstva vnitra. Přes tyto snahy se však svědkům Jehovovým nikdy nepodařilo vyjednat legalizaci produkce jejich náboženské literatury. Veškerá literatura československých svědků byla v letech 1948–1989 vyráběna a distribuována ilegálně a desítky věřících, kteří byli přistiženi při její výrobě nebo distribuci, byli za svou náboženskou činnost vězněni.\n\nŘadoví věřící byli po roce 1960 nabádáni, aby při evangelizaci nepoužívali samizdaty vydávané před rokem 1958, protože nesplňovaly výše uvedená kritéria. Komunikace vedoucích činovníků církve se s komunistickými orgány způsobila mezi řadovými věřícími rozkol. Podobná situace vznikla i v několika dalších komunistických zemích. V Československu a Bulharsku tak vedle původní organizace spojené s americkým ústředím existovala a oddělená skupina, která se nazývala „Pravověrní svědkové Jehovovi“. Pronásledování svědků Jehovových ze strany Státní bezpečnosti ukončil až rok 1989. StB byla zrušena a svědkové nyní mohli v Československu působit svobodně. Světové vedení organizace vyzvalo oddělené svědky, aby se spojili s ostatními sbory.\n\nV novodobém Česku získala zákonnou registraci v roce 1993, přičemž předchozí registrace z demokratického Československa se nebrala v úvahu. Vedení české organizace NSSJ odpovědělo Ministerstvu kultury ČR slovy \"\"Ne, NSSJ to nevyučuje,\"\" na otázku \"\"učí NSSJ, že rodič - člen NSSJ má bránit poskytnutí krevní transfúze svému nezletilému dítěti v případě, kdy neposkytnutí transfúze může podle vyjádření ošetřujícího lékaře způsobit dítěti poškození zdraví nebo smrt?\"\" Vedení NSSJ ČR těmito stručnými slovy popřelo existenci nauky, ačkoli v předchozím roce v publikaci Naše služba Království (září 1992) vyzývala rodiče, aby bránili přijetí transfúze u svých dětí: \"\"Lékař možná tvrdí, že krev upraví zdravotní stav vašeho nemocného dítěte. Vy však musíte být pevně rozhodnuti odmítnout krev za sebe a za své děti dříve, než se dostanete do nějaké naléhavé situace, protože si ceníte svého vztahu k Jehovovi více než jakéhokoli domnělého prodloužení života za cenu porušení božského zákona.\" \n\nNáboženská společnost získala nejvyšší státní uznání, které církve a náboženské společnosti mohou mít. NSSJ náleží všechna zvláštní práva, jako jsou uzavírání církevních sňatků, duchovní služba ve věznicích, právo vyučovat náboženství ve státních školách, od roku 2011 též právo na zpovědní tajemství. Právo být financována podle zvláštního právního předpisu o finančním zabezpečení církví a náboženských společností má, ale státní dotace, stejně jako v jiných zemích, nečerpá.\n\nNáboženská společnost Svědkové Jehovovi dvakrát podala kasační stížnost proti Ministerstvu kultury ČR kvůli přiznání práva na zpovědní tajemství. V roce 2010 následkem těchto sporů byl formálně změněn Základní dokument církve, aby obsahoval explicitní výrazy jako 'duchovní' a 'úřad', které zákon č. 3/2002 Sb., o církvích a náboženských společnostech, k přiznání tohoto práva podle českého právního řádu vyžaduje a bylo tak zákonu plně vyhověno.\n\nPři sčítání lidu v roce 2011, kde byla otázka náboženské víry a vyznání dobrovolná, uvedlo název 'Náboženská společnost Svědkové Jehovovi' 13 069 obyvatel ČR, což je změna v absolutních číslech na 56 % stavu oproti Sčítání lidu 2001, a 90 % stavu oproti Sčítání lidu 1991. Dotklo se jí tak, podobně jako většinu církví, snižování lidí hlásících se při sčítání. Interní statistiky společnosti vykazují v podstatě stabilní členskou základnu mezi 14 až 16 tisíci aktivními členy, a to v celém mezidobí, včetně let kdy se konalo Sčítání lidu 1991, 2001, 2011. Religionista Zdeněk Vojtíšek v analýze výsledků SLDB11 označil interní statistiky [Svědků Jehovových v ČR] za „velmi spolehlivé“ a uvedl, že „udávají, že svědků je u nás v posledních dvaceti letech přibližně stejný počet: asi 14-16 tisíc. Tomuto internímu počtu, podle Vojtíška, také zhruba odpovídají i sčítání lidu v roce 1991 a 2011. (15 tisíc, respektive 13 tisíc). Naopak v roce 2001 počet podle sčítání lidu náhle vyskočil na 23 tisíc, zatímco podle vlastní statistiky bylo svědků v ČR přibližně stále stejně, konkrétně 15 558.“Největší počet rodin svědků Jehovových, se dle Sčítání lidu 2011, i v současnosti nadále koncentruje v oblastech spojených s těžbou nerostných surovin, což z historického hlediska potvrzuje stěhování svědků Jehovových do havířských oblastí, neboť horníci byli v době komunistické totality od, tehdy povinné, vojenské služby osvobozeni. Muži hlásící se k Svědkům Jehovovým tak mohli místo automatického vězení za odpírání vojenské služby, z důvodu svědomí a náboženského přesvědčení, pracovat v dolech. Významné počty Svědků jsou též v Praze a Středočeském kraji.\n\nDnes NSSJ v Česku eviduje zhruba 15 tisíc neplacených kazatelů, tzv. zvěstovatelů, a za poslední desetiletí pokřtila přes 3 tisíce osob, v průměru 290 ročně. Zvěstovatelé u nás v roce 2014 vedli se zájemci 7 215 biblických studií a Památné slavnosti se účastnilo v Česku 26,4 tisíc lidí. Místní svědkové jsou organizováni do asi 234 sborů, které fungují jako samostatné právnické osoby. Sbory badatelů Bible se scházejí v sálech Království. Celosvětově evidují přes 115 416 sborů.\n\nStátní uznání a registrace se liší podle zemí. Ve Velké Británii a USA je např. tato společnost registrována jako 'charita', v jiných zemích, jako např. ČR, Řecko nebo Itálie jako standardní náboženská společnost. V nedemokratických, totalitních, či náboženských nesekulárních režimech, bývá registrace často zamítána a Svědkové bývají pronásledování, zavírání do vězení, mučeni, obviňováni, že 'propagují extremismus', či čelí potížím ze strany států a armád, především v ohledu bránění ve svobodě shromažďování a svobodě projevu.\n\nV některých demokratických a sekulárních státech bývají Svědkové Jehovovi označováni za sektu nebo kult. Některé státy, jako například Singapur, zakazují svědkům propagaci svých materiálů.\n\nZ hlediska religionistiky se odborníci liší v názorech, zda jde o sektu, nové náboženské hnutí ovlivněné křesťanstvím, či o křesťanskou církev. Ohraničení těchto religionistických pojmů mezi odborníky a veřejností není jednotné, jejich kritéria jsou široká, a mění se i slovní význam v průběhu času. Jako 'nové náboženské hnutí' je tak například pokládána každá religiozita stará 400 let, tedy vzniklá v období následujícím po reformaci a protestantismu v 16. a 17. století, zatímco náboženské směry vzniklé a oddělené v průběhu reformace (katolictví, luteránství, kalvinismus, pravoslaví, atd.) jsou již pokládány za hlavní střední proud ('Mainstream Christianity').\n\nSvědkové Jehovovi nevěří ve zničení zeměkoule, ale pouze ve zničení lidstva. Učí o celosvětové Armagedonské bitvě, v níž má dojít k nahrazení současného světového systému Božím Královstvím, což je vláda 144 tisíc (malé stádo). Většina, tedy velký zástup spravedlivých pod jejich vládou, má v budoucnu naději na věčný život v obnoveném pozemském ráji. Ne pouze svědků samotných, ale milióny jiných lidí. Samotný Armagedon však přežijí pouze svědkové Jehovovi, všichni ostatní lidé na zemi (včetně křesťanů) v jeho průběhu zemřou. \n\nSvědkové Jehovovi již několikrát na základě svých výkladů Bible očekávali přesný letopočet konce světa, a to k letům 1914, 1915, 1925, 1941 a naposledy na rok 1975.\n\nPo posledním neúspěšném proroctví organizace uvádí již pouze časová období, kdy Armagedon vypukne. Podle učení se měli konce dožít lidé, kteří žili v roce 1914 a zároveň byli ve věku, v němž byli schopni sledovat světové dění. Jednalo se o generaci lidí, kteří byli v roce 1914 dospělí. Organizace však byla nucena pojem „tato generace“ dále pozměňovat. Publikace „Probuďte se!“ z 8. října 1968 uvedla, že konce současného světa se s jistotou dožije ještě minimálně patnáctiletá mládež. O deset let později publikace „Strážná věž“ z října 1978 (česky samizdat 8/1979) učila, že se Armagedonu dožijí ti, kteří byli schopni události roku 1914 pouze pozorovat. O dva roky později časopis „Strážná věž“ z 15. října 1980 (česky 1. listopadu 1981 a samizdat 7/1981) sděluje, že trvale si zapamatovat události jsou schopny již děti ve věku okolo 10 let. Uplynulo dalších několik let a „Strážná věž“ z 15. května 1984 (česky 1. února 1985 a samizdat 21/1984) uvedla, že pojem „tato generace“ zahrnuje také děti, které se v té době (v roce 1914) narodily. Ty by měly dožít konce současného světa. Po nesplnění poslední úpravy proroctví o generaci roku 1914 musela organizace nauku změnit. Nauka platná v současnosti stanovuje konec současného světa do období života generace, která na generaci pamatující rok 1914 navazuje a zároveň ji svým životem částečně překrývá.\n\nPreferují aktivní používání Božího jména, protože se v Bibli nachází cca 7 000 x. Současné překlady Biblí nahradily Boží jméno tituly jako: Hospodin, Pán nebo Bůh (důkazem je například dodatek v ekumanickém překladu). V překladu svědků Jehovových je Boží jméno zachováno. V České republice používají svědkové Jehovovi polatinštěný tvar Jehova. Seznam výskytů v archeologii a použití Božího jména ve tvaru Jehova nebo JHVH. \n\nPoněvadž se jejich věrouka od hlavního proudu křesťanství podstatně liší, a to především v otázce trojjedinosti, nejsou hlavním proudem křesťanských církví obvykle považováni za křesťany. Proti této nauce poukazují některými biblickými verši jako například v Janovým evangeliu 14:28: (Ekumenický překlad Bible) \"\"Slyšeli jste, že jsem vám řekl: Odcházím – a přijdu k vám. Jestliže mě milujete, měli byste se radovat, že jdu k Otci; neboť Otec je větší než já\".\" Podle křesťanské ortodoxie však Kristus pronáší tato slova z pozice svého stavu ponížení coby Ježíše člověka podle hymnu listu Filipským (2:6-7) \"\"Způsobem bytí byl roven Bohu, a přece na své rovnosti nelpěl, nýbrž sám sebe zmařil, vzal na sebe způsob služebníka, stal se jedním z lidí.\"\" V Bibli svědků Jehovových je naopak tento text přeložen do významu opačného. \n\nSvědkové nepovažují Ježíše Krista za Boha, ale za Božího Syna, prvního z andělů, a první Boží stvoření vůbec. Jejich nauka vychází z biblických veršů jako například: Koloským 1:15 (Ekumenický překlad Bible) \"\"On je obraz Boha neviditelného, prvorozený všeho stvoření.\"\" Podle křesťanské ortodoxie však text pojednává o počátku Ježíše coby člověka a jeho božství dokládá například prologem Janova evangelia (Jan 1:1) \"\"Na počátku bylo Slovo a to Slovo bylo u Boha a to Slovo bylo Bůh,\"\" potvrzené Tomášovým vyznáním (Jan 20:27) \"\"Můj Pán a můj Bůh!\"\"\n\nSvědkové nevyučují vrozenou nesmrtelnost lidské duše. Základní myšlenkou Svědků Jehovových je ovšem právě smrtelnost duše, která je životem nebo součástí lidského těla, která umírá s ním.\n\nSvědkové Jehovovi učí, že jen „malé stádo“ přesně 144 000 vybraných lidí půjde do nebe, ale že většina má být vzkříšena Bohem na očištěné Zemi po Armagedonu. Jeden z veršů, o které se opírají je Žalm 37:29 \"\"Spravedliví obdrží zemi a budou v ní bydlet navždy.\"\" Křesťanská ortodoxie však žalmy pro předpověď budoucnosti nepoužívá.\n\nNeslaví Vánoce a jiné svátky, které mají historický původ v pohanských zvycích a tradici, a nejsou v Písmu. Neslaví ani narozeniny a jiné svátky, včetně křesťanských. Svědkové Jehovovi nejsou proti dávání dárků ani proti rodinným setkáním, nemohou však souviset např. s oslavou životního jubilea, s obecně slavenými křesťanskými svátky nebo lidovými zvyky. Jediným konkrétním svátkem, který by Svědkové Jehovovi během roku měli slavit, je tzv. „Památná slavnost“ neboli „Pánova večeře“ na připomínku Poslední večeře Ježíše Krista a jeho apoštolů. (viz ).\n\nNepoužívají žádné symboly, ani kříž a jiné předměty k uctívání, protože to považují za modlářství. V současnosti svědkové Jehovovi učí, že Ježíš Kristus nezemřel na kříži, nýbrž byl umučen na mučednickém kůlu. \n\nSvědkové Jehovovi se od začátku druhé světové války neúčastní politického života a mimo výjimek ani válečných konfliktů. Stručně o tom napsala Strážná věž v 5.1. 2006: Když se Ježíš — ještě jako ustanovený Král — ocitl před římským místodržitelem Pontským Pilátem, prohlásil: \"„Mé království není částí tohoto světa. Kdyby mé království bylo částí tohoto světa, moji sloužící by byli bojovali, abych nebyl vydán Židům. Mé království však není z tohoto zdroje.“\" (Jan 18:36) Poddaní nebeského Království tedy proti nikomu nepozvednou zbraň ani nebudou v lidských konfliktech podporovat žádnou stranu. Budou věrní ‚Knížeti pokoje‘ a zůstanou zcela neutrální v záležitostech, jež ve světě podněcují stranické spory. (Izajáš 2:2–4; 9:6, 7)\n\nSvědkové Jehovovi sdílejí některé rysy probuzeneckého protestantismu, jako je důraz na studium Bible. Sami se za protestanty nepovažují, ačkoliv přiznávají některé společné ideály s reformací. Svědkové Jehovovi věří, že křesťanství by mělo být způsobem života.\n\nS lidmi, kteří byli vyloučeni nebo z organizace odešli, se stávající členové nestýkají, ani je nezdraví. Jejich postoj se opírá o biblický verš 1.Korinťanům 5:11-13: (Bible – Překlad nového světa) \"Ale teď vám píšu, abyste se přestali stýkat s každým, kdo je známý jako bratr, a přitom se dopouští sexuální nemravnosti nebo je chamtivec, modlář, uráží druhé, je opilec nebo vyděrač. S takovým člověkem ani nejezte. Proč bych měl soudit ty venku? Nesoudíte ty uvnitř, zatímco Bůh soudí ty venku? „Odstraňte toho ničemu ze svého středu.“\" Zákaz styku však platí vůči všem bývalým členům, i pokud z organizace odešli pro jiné důvody (například nesouhlas s naukami nebo praxí organizace).\n\nSvědkové Jehovovi odmítají transfúze plné krve, a 4 hlavních složek krve – bílých krvinek, červených krvinek, krevních destiček a krevní plazmy, a to od roku 1945, tedy již přes 70 let. Přijímají ovšem frakce, náhražky krve a moderní alternativní postupy na ředění krve, hormony podporující zrychlenou přirozenou krvetvorbu, hemodialýzu a jiné moderní lékařské postupy.\n\nV některých případech byli svědkové ochotni riskovat svoje zdraví i zdraví svých dětí. Několikrát lidé dokonce kvůli odmítnutí transfúze zemřeli. Především kvůli nim se před řadou let začal vyvíjet nový obor lékařství, tzv. bezkrevní medicína. Také transfuzi krve nepřijímají na základě svého výkladu Bible. Existuje hodně způsobů léčby bez nutnosti krev použít a pokud lékaři nemají předsudky, rádi vycházejí svědkům Jehovovým vstříc.\n\nStalo se, že soud nařídil léčbu dítěte krevními deriváty proti vůli rodičů, protože v daném případě to byla dle ošetřujících lékařů jediná známá možnost s šancí na záchranu života. Ústavní soud k tomu ve svém nálezu uvedl, že „\"ochrana zdraví a života dítěte [...] je zcela relevantním a více než dostatečným důvodem pro zásah do rodičovských práv, kdy jde o hodnotu, jejíž ochrana je v systému základních práv a svobod jednoznačně prioritní.\"“\n\nEvropský soud pro lidská práva, Evropská konvence lidských práv, naproti tomu v opačných verdiktech, než české soudy, nařizuje respektovat status autonomie dospělého člověka nad svým tělem a plně rozhodovat o způsobu podstoupené či odmítnuté léčby, společně s principy bioetiky.\n\nPřed rokem 1952 svědkové Jehovovi nepřijímali očkovací látky do svého těla. Od začátku 50. let je však očkování svědky Jehovovými po celém světě přijímáno zcela běžně. Pokud snad někdo určité očkování odmítá, je to věc jeho vlastního rozhodnutí, které nesouvisí s všeobecným vyznáním víry. Podobně jsou od roku 1980 jako výhradní věc svědomí jednotlivce vůči Bohu chápány transplantace orgánů, které měli dříve svědkové Jehovovi rovněž nepovoleny. Případné zbytky krve v darovaném orgánu nadto nejsou v rozporu s biblickými zásadami o krvi.\n\n\n\n\n"}
{"id": "62215", "url": "https://cs.wikipedia.org/wiki?curid=62215", "title": "Náhodný jev", "text": "Náhodný jev\n\nNáhodný jev je takový výsledek náhodného pokusu, o kterém lze po provedení pokusu rozhodnout, zda nastal nebo nenastal. K určitému náhodnému pokusu lze přiřadit různé náhodné jevy, které se mohou různě překrývat – příkladem mohou být různé druhy sázek nebo výsledků v ruletě, kdy když padne např. dvojka, odpovídá to nejen náhodnému jevu „dvojka“, ale i „sudá“, „černá“, „malá“, „prostřední sloupec“, „první tucet“ a různým sázkám na dvojici nebo čtveřici čísel, které obsahují dvojku.\n\nMnožina formula_1 všech náhodných jevů, které mohou za daných podmínek nastat, nazýváme jevové pole. Do jevového pole patří i nemožný jev (tj. takový, který nikdy nenastane) a jistý jev (tj. takový, který nastane vždy). Jevové pole musí tvořit sigma algebru.\n\nPokud při náhodném pokusu nastane nějaký náhodný jev formula_2 pouze tehdy, pokud nastane jev formula_3, pak říkáme, že jev formula_2 je částí jevu formula_3 a značíme formula_6. Lze také použít slovního vyjádření, že jev formula_2 má za následek jev formula_3. Také říkáme, že jev formula_2 implikuje jev formula_3.\n\nJe-li při daném náhodném pokusu jev formula_2 částí jevu formula_3 a současně je jev formula_3 částí jevu formula_2, tzn. za daných podmínek oba jevy formula_2 a formula_3 buď současně nastanou, nebo současně nenastanou, pak jevy formula_17 označujeme jako \"ekvivalentní\".\n\nPokud lze nějaký jev formula_18 vyjádřit prostřednictvím dvou jiných jevů formula_2 a formula_3 tak, že jev formula_18 nastane tehdy, když nastane jev formula_2 nebo formula_3, pak jev formula_18 označujeme jako \"sjednocení jevů\" formula_2 a formula_3 a zapisujeme formula_27.\n\nJestliže nějaký jev formula_18 můžeme vyjádřit prostřednictvím dvou jiných jevů formula_2 a formula_3 tak, že jev formula_18 nastane tehdy, když nastanou současně oba jevy formula_2 i formula_3, pak jev formula_18 označujeme jako \"průnik jevů\" formula_2 a formula_3 a zapisujeme formula_37.\n\nPokud lze nějaký jev formula_18 vyjádřit prostřednictvím dvou jiných jevů formula_2 a formula_3 tak, že jev formula_18 nastane tehdy, když nastane jev formula_2 a současně nenastane jev formula_3, pak jev formula_18 označujeme jako \"rozdíl jevů\" formula_2 a formula_3 a zapisujeme formula_47. Používá se také značení formula_48.\n\nPokud existuje nějaký jev formula_49, který při určitém náhodném pokusu nastane vždy, pak o jevu formula_49 hovoříme jako o jevu jistém.\n\nOpakem jistého jevu je jev nemožný (neuskutečnitelný), obvykle značený formula_51, který při daném náhodném pokusu nikdy nenastane.\n\nNáhodný jev formula_52 nazveme \"jevem opačným (protikladným)\" k jevu formula_2, pokud jev formula_52 nastane vždy, když nenastane jev formula_2. Jev formula_52 bývá také nazýván \"doplňkem jevu\" formula_2.\n\nPlatí, že opačný jev opačného jevu je roven původnímu jevu, tzn. formula_58. Mezi jevem formula_2 a k němu opačným jevem formula_52 platí vztah formula_61, kde formula_49 je jistý jev, a současně formula_63, kde formula_51 je jev nemožný.\n\nNáhodný jev, který nelze vyjádřit jako sjednocení dvou možných jevů, označíme jako jev elementární. Elementární jevy tedy představují jednotlivé výsledky náhodného pokusu, které již dále nelze rozložit.\n\nJevy, které nejsou elementární, bývají označovány jako \"složené\". Určitý složený jev nastane právě tehdy, nastane-li některý z elementárních jevů v něm obsažený. \"Jistý jev\" obsahuje všechny elementární jevy. \"Nemožný jev\" neobsahuje žádný elementární jev a tedy nenastane nikdy.\n\nPokud je současný výskyt dvou jevů formula_2 a formula_3 nemožný, tzn. formula_67, pak o jevech formula_17 říkáme, že jsou neslučitelné (nekompatibilní).\n\nJestliže při každé realizaci daných podmínek jevy formula_17 buď oba nastanou, nebo oba nenastanou, pak hovoříme o \"jevech rovnoprávných (rovnocenných)\" a značíme formula_70.\n\nJestliže máme jevy formula_71 pro formula_72, které jsou po dvou neslučitelné, tzn. formula_73 pro formula_74, a jev formula_2, který lze vyjádřit jako formula_76, pak říkáme, že jev formula_2 se rozpadá na částečné jevy formula_78. Pokud navíc platí, že formula_79, kde formula_49 je jev jistý, pak jevy formula_78 tvoří úplný systém jevů. Při daném náhodném pokusu nastane alespoň jeden jev formula_71 z úplného systému jevů.\n\nSystém jevů, které při daném náhodném pokusu nastávají nebo nenastávají, bývá označován jako \"jevové pole (jevový prostor)\". Jevový prostor obsahuje jak jev jistý, tak i jev nemožný. Platí také, že pokud náhodné jevy formula_17 patří do daného jevového prostoru, pak jevový prostor obsahuje také jevy formula_84, formula_85, formula_86. \n\nJevový prostor tedy představuje množinu všech jevů, které se při uskutečnění daného pokusu mohou vyskytnout.\n\nJako příklad náhodného jevu se nejčastěji uvádí hod hrací kostkou. Pokus spočívá v tom, že sledujeme čísla, resp. počty bodů, která na ní padnou. Idealizací pokusu je to, že nepřipouštíme, aby kostka padla na hranu a nebyl znám výsledek. Jevový prostor má šest elementárních jevů, kterými jsou čísla 1,2,3,4,5,6 na stranách kostky. Jev, že padne sudé číslo, je jevem složeným, který nastane tehdy a jen tehdy, nastane-li jeden ze tří elementárních jevů (padne 2, 4 nebo 6). Jev, že padne 0, je nemožný jev. Jev, že padne sudé nebo liché číslo, je jistý jev.\n\n"}
{"id": "62237", "url": "https://cs.wikipedia.org/wiki?curid=62237", "title": "Okres Dunajská Streda", "text": "Okres Dunajská Streda\n\nOkres Dunajská Streda je jeden z okresů Slovenska. Leží v Trnavském kraji, v jeho nejjižnějším cípu. Na severu hraničí s okresem Galanta, na jihu pak s Maďarskem, na západě s okresem Senec v bratislavském kraji a na východě s okresem Komárno v Nitranském kraji. Patří k nejvíce zalidněním a zemědělsky využívaným oblastem Slovenska.\n"}
{"id": "62250", "url": "https://cs.wikipedia.org/wiki?curid=62250", "title": "Měsíce Marsu", "text": "Měsíce Marsu\n\nPhobos a Deimos jsou jsou jména dvou měsíců Marsu.\n\nOba jsou nepravidelného tvaru s největší pravděpodobností zachycené planetky, pocházející z oblasti hlavního pásu planetek. Zachyceny byly zřejmě vzájemnou kombinací gravitačních poruch působených Jupiterem a samotným Marsem. Podle jiné teorie mohly být oba měsíce vyraženy z povrchu Protomarsu v době tvorby planety akrecí, při dopadech velkých planetesimál. Vzhledem ke spektroskopicky zjištěnému složení (podobnost s planetkami typu C a uhlíkatými chondrity) je pravděpodobnost jejich impaktního původu malá.\n\nDeimos byl objeven 11. srpna 1877, Phobos o několik málo dní později. Teprve v roce 1971 získali vědci díky sondě Mariner 9 představu o složení obou měsíců. Detailní obrázky povrchu obou měsíců přinesl až projekt Mars Orbiter Camera (v rámci Mars Global Surveyor), přibližně od roku 1998.\n\nExistence dvou martských měsíců byla popsána v satirickém románu Jonathana Swifta, Gulliverovy cesty, vydaném v roce 1726:\nPodobná předpověď byla učiněna Voltairem v jeho „meziplanetárním románku“ Micromegas, vydaném v roce 1752. Ve skutečnosti jsou vzdálenosti měsíců Phobos a Deimos od středu Marsu rovny 1,4 a 3,5 násobku jeho průměru a jejich oběžné doby 7,7 a 30,3 hodin. Nicméně, na počest obou „věštců“ nesou dva největší (a současně jediné pojmenované, asi tříkilometrové) krátery na Deimu jméno Swift a Voltaire. \n\n\n"}
{"id": "62267", "url": "https://cs.wikipedia.org/wiki?curid=62267", "title": "Betlémská kaple", "text": "Betlémská kaple\n\nBetlémská kaple je kaple na Betlémském náměstí pražského Starého Města zasvěcená památce betlémských nemluvňátek. Původní kaple, založená roku 1391, zde byla postavena v letech 1391–1394 a byla určena pro kázání v českém jazyce. Kázal zde mistr Jan Hus a další husitští kněží. Poté kaple vystřídala řadu jiných určení, zchátrala a roku 1786 byla proto z větší části zbořena. Znovu vybudována byla v 1. polovině 50. let 20. století jako památník husitského hnutí s využitím všech zachovaných částí a rytin zobrazujících její podobu v průběhu staletí. Obnovená kaple slouží také jako slavnostní aula Vysoké školy chemicko-technologické v Praze, Českého vysokého učení technického v Praze, Univerzity Jana Amose Komenského v Praze a Unicorn College v Praze.\n\nBetlémská kaple byla založena zakládací listinou z 24. května 1391 Hanušem z Mühlheimu a Janem Křížem. Stavba kaple probíhala v letech 1391 až 1394. Kaple byla určena výhradně pro kázání, a to kázání v mateřském jazyce, tj. v češtině. To, že nešlo o prostor určený k bohoslužbám (slavení eucharistie) bylo vyjádřeno jak termínem „kaple“, tak stavebně, neboť budova neměla žádný presbytář. Později, už v době Husova uvěznění v Kostnici, však došlo i ke slavení eucharistie, a to pochopitelně sub utraque specie, česky „pod obojí způsobou“. Dokladem této skutečnosti je mj. dodnes dochovaná nika, která velmi pravděpodobně fungovala jako sanktuář.\n\nNejvíce je Betlémská kaple spojována s působením Jana Husa. Ten se stal jejím správcem 14. března 1402 a od té doby zde kázal. Za bouře proti odpustkům v roce 1412 byli v kapli jako mučedníci slavnostně pohřbeni tři jeho stoupenci (Martin, Jan a Stašek), kteří byli popraveni, protože se slovně bouřili proti hlásání odpustků. Poslední Husovo kázání v Betlému se klade do února 1413. Jan Hus byl zároveň v letech 1409–1410 rektorem pražské univerzity, a tak začala být Betlémská kaple spojována s univerzitou. Na kázání do kaple často chodila i druhá manželka Václava IV., královna Žofie Bavorská.\n\nV pozdním středověku a po celou dobu renesance sloužila kaple v podstatě jako regulérní farní kostel. Přitom byl často připomínán odkaz Jana Husa. Roku 1521 zde kázal Tomáš Müntzer. Roku 1548 byla kaple nákladně obnovena \"„pro čest a chválu boží a slavné paměti Mistra Jana Husa“\". V té době zde také byla pohřbena celá řada významných pražských měšťanů. Po Majestátu Rudolfa II. její správu převzala Jednota bratrská. Roku 1622 odevzdal Ferdinand II. Betlémskou kapli Tovaryšstvu Ježíšovu, které tehdy spravovalo celou pražskou univerzitu. Už roku 1638 ji byli nuceni univerzitě postoupit, ale roku 1661 ji opět, spolu s nedalekými budovami \"Nazaretské\" a \"Loudovy koleje\" za 3200 získali, neboť zde postupně vznikal areál jezuitského \"Semináře svatého Václava\". Po zrušení jezuitského řádu roku 1773 fungovala Betlémská kaple jako filiální kostel k nedalekému kostelu svatého Jiljí, ale roku 1786 byla pro svůj špatný stav z větší části zbořena, zůstaly víceméně jen torza obvodových zdí. Několik desetiletí sloužila prázdná parcela jako sklad dřeva. V letech 1836–1837 zde byl postaven třípodlažní činžovní dům. U příležitosti pětistého výročí Husovy smrti v roce 1915  se Betlémskou kaplí zabýval historik architekt Alois Kubíček. Z protokolu magistrátní stavební komise z roku 1836 vyčetl, že pro novostavbu domu čp. 255, vzniklém v místech bývalé kaple, má být použito starého zdiva a to až do výše druhého patra. To se potvrdilo v roce 1919, kdy Kubiček z vlastní iniciativy a bez jakékoliv oficiální podpory v domě našel stavebním průzkumem pomocí sond mj. i zbytky gotického ostění gotického okna. Po únoru 1948 z podnětu Zdeňka Nejedlého rozhodnuto o obnově kaple a obytný dům byl znárodněn a demolován.\n\nRekonstrukci kaple na místě vyvlastněného domu projektoval architekt Jaroslav Fragner na objednávku představitelů komunistického režimu, který část svojí legitimity zakládal na svébytné interpretaci husitského dědictví. Fragner sám o této rekonstrukci napsal, že: \"„smyslem obnovy nebyla regenerace památky jakožto účelového zařízení, nýbrž vyzdvižení památníku českého husitství“\". Rekonstrukce probíhala mezi lety 1950 a 1952.\n\nKapli, sloužící z valné části socialistické propagandě ale i jiným veřejným účelům, v roce 1987 převzalo České vysoké učení technické v Praze. Po rekonstrukci byla 26. května 1992 znovu otevřena pro veřejnost. Konají se zde imatrikulace, promoce studentů, jmenování profesorů do funkce a různé další akce. V kapli se mj. pravidelně konají vzpomínkové ekumenické bohoslužby.\n\nBudova kaple vznikla z větší části na zahradě navazující na dvůr Křížova domu ležícího v \"Dominikánské\" (dnes \"Husově\") ulici. Křížův dům je dodnes v přestavěné podobě dochován jako čp. 238 a 239. Menší část kaple pak vznikla na přilehlé části hřbitova, který se rozkládal kolem kostela svatého Filipa a Jakuba. Tento románský, goticky přestavěný farní kostel se rozkládal na části plochy dnešního Husova náměstí.\n\nMezi Křížovou zahradou a Křížovým domem se nalézal objekt sladovny s rozlehlým sklepem. Ten byl proměněn na tzv \"Dům kazatelů\" obsahující též sakristii kaple.\n\nSamotná Kaple dostala velmi nepravidelný tvar, který byl důsledkem požadavku na co největší užitnou plochu. S tím souvisí zmíněný zábor části přilehlého hřbitova, proti němuž důrazně protestoval farář kostela svatého Filipa a Jakuba. Spor vyřešil až zásah konzistoře.\n\nStavba byla v podstatě ze všech stran obestavěna zástavbou, neboť cca 2 metry před současným průčelím do dnešního \"Betlémského náměstí\" stál zmíněný kostel a hřbitov. Hlavní vstup do \"Betlémské kaple\" tvořil malý portál v levé části průčelí. Není zcela jasné, jak byly ukončeny střechy. Je pravděpodobné, že dvojice štítů měla odlišnou podobu nebo že zde již od počátku byla dvojice valbových střech, jak to ukazuje například Huberův plán Prahy z let 1765–69 i dochovaná zaměření. Další odlišností současné podoby od původního stavu je jiný počet oken v průčelí. Jak opět dokládají historické plány, bylo jich zde původně šest, ale okno nad portálem omylem nebylo rekonstruováno. Okna byla velmi pravděpodobně od počátku vybavena kružbami.\n\nInteriér stavby byl obnoven zřejmě relativně přesně. Už původní architektura kaple byla velice strohá a jednoduchá. Kubický prostor byl již původně zastropen trámovým stropem neseným pilíři či spíše dřevěnými sloupy.\n\nKaple byla v roce 1548 přestavěna. Zřejmě při této přestavbě byla opatřena pozdněgotickou síťovou, žebrovou klenbou, která však v té době byla už v podstatě anachronickým stavebním prvkem. Není proto zcela vyloučeno, že tato klenba vznikla dříve, snad někdy v patnáctém století. Není také zcela jasné, kdy zanikl kostel svatého Filipa a Jakuba, jehož zbytky odhalil roku 1948 archeologický průzkum. Hřbitov však byl zachován až do zrušení kaple. Roku 1572 zde byla vybudována zvonice. \"Dům kazatelů\" byl též rozšířen a stal se v podstatě regulérní farou.\n\nNa počátku osmnáctého století byla kaple obnovena a opatřena sochařskou výbavou z dílny Matyáše Bernarda Brauna. Až do demolice roku 1786 však zůstala dochována v pozdně středověké podobě.\n\nRoku 1836–37 postavený klasicistní činžovní dům čp. 255 byl roku 1948 demolován, stejně jako větší část vedlejšího domu čp. 256, který v sobě obsahoval významné relikty tzv. \"Domu kazatelů\".\n\nPři rekonstrukci byly použity dochované části obvodového zdiva, které byly vyztuženy železobetonovými pilíři. Protože byl demolovaný činžovní dům zcela podsklepen, byl vytvořen pod celou kaplí suterén. Při rekonstrukci kaple bylo použito nejen poznatků ze stavebně-historického a archeologického průzkumu (který mj. přinesl objev základů kostela svatého Filipa a Jakuba), ale také dochovaných historických plánů ze sedmnáctého a osmnáctého století.\n\nZpůsob obnovy plně odpovídá přístupu běžnému v památkové péči padesátých let, kdy byl veliký důraz kladen na rozsáhlé a nákladné rekonstrukce preferující především gotickou a renesanční podobu staveb a pokládající mladší stavební periody, především 19. a 20. století za úpadkové.\n\nV tomto konkrétním případě však rekonstrukce měla své opodstatnění v historickém významu Betlémské kaple a v poměrně uceleném souboru informací o její stavební podobě. Navíc se jí zúčastnil významný a zkušený architekt Jaroslav Fragner, jehož přínos pro obnovu kaple byl velmi důležitý. Přesto se nepodařilo zcela zabránit omylům a chybám.\n\nInteriér tvoří síňová prostora s dřevěným stropem, neseným dvěma pilíři na místě pilířů původních. Z původních architektonických prvků jsou zachovány (v poškozeném stavu) ve východní stěně kamenný otvor sanktuária, portály z Domu kazatele, přízemní profilovaný a na vyvýšenou kazatelnu, obdélné okénko a cihlový portál na oratoř kramáře Kříže. V západní stěně pak dvě obdélná okénka dělená kamenným gotickým křížem. V kapli byla obnovena studna a vyvýšená dřevěná kazatelna, Křížova oratoř a zpěvácká kruchta.\n\nNa stěnách se zachovala malá torza dobových nápisů (Husovy a Jakoubkovy texty). Novodobě jsou stěny opatřeny nástěnnými malbami dle Jenského kodexu, Velislavovy bible, Richenthalovy kroniky a písněmi z Jistebnického kancionálu a dobovými texty.\n\nTři renesanční náhrobní desky: Matouše Collina z Chotěřiny, lékaře Adama Zalužanského (+1614) , Jana Tejfla z Cejlperku a jeho ženy Estery Tejflové ze Štrejnfeldu (+1606) byly přestěhovány do Lapidária Národního muzea\n\n\n"}
{"id": "62275", "url": "https://cs.wikipedia.org/wiki?curid=62275", "title": "Seznam představitelů Německa", "text": "Seznam představitelů Německa\n\nSeznam představitelů Německa je přehled hlav v čele Německa od vzniku Německého císařství až po současnost.\n\n\n\n"}
{"id": "62279", "url": "https://cs.wikipedia.org/wiki?curid=62279", "title": "Charkov", "text": "Charkov\n\nCharkov ( / Charkiv; / Char’kof) je druhé největší město Ukrajiny (žije zde obyvatel). Leží v severovýchodní části země poblíž hranic s Ruskem; je centrem Charkovské oblasti, historického kraje Slobodská Ukrajina a celého širšího regionu východní Ukrajiny.\n\nPevnostní město Charkov bylo založeno záporožskými kozáky roku 1656; mělo bránit jižní hranice Ruské říše; během 18. století ztratilo svůj vojenský význam, v roce 1765 se však stalo hlavním městem ruské části Ukrajiny. Roku 1805 zde byla založena první univerzita na území východní Ukrajiny. Rychlý rozvoj nastal koncem 19. století: s příchodem železnice se z Charkova stalo důležité průmyslové a obchodní centrum. V začátcích Sovětského svazu byl Charkov hlavním městem Ukrajinské SSR (1917–1934).\n\nNa počátku třicátých let donutil hladomor plno obyvatel z venkova se přemístit do měst, do Charkova především; mnoho nepřeživších obyvatel bylo tajně pohřbeno na jednom z městských hřbitovů.\n\nBěhem II. světové války se Charkov stal jedním z hlavních bojišť. Město bylo nejprve dobyto německou armádou a jejich spojenci, následně Rudou armádou, poté po druhé německou armádou (viz Druhá bitva o Charkov) a 23. srpna 1943 definitivně znovu dobyto Rudou armádou. Okolo 70% města bylo zničeno a desetitisíce obyvatel zemřely. 15. prosince 1941 bylo německými nacisty zastřeleno v rokli Drobickij Jar u Charkova 15 000 Židů. Během německé okupace v letech 1942 a 1943 zemřelo hlady až 100 000 obyvatel Charkova. Po II. světové válce přišel Charkov o primát největšího města Ukrajiny.\n\nV roce 2006 měl Charkov 1 464 000 obyvatel s nadpoloviční většinou Ukrajinců, přičemž užívání ruštiny mírně převažuje nad ukrajinštinou; rozšířen je také suržyk. Po několik desítek let byl největším ukrajinským městem; nejrychleji rostl koncem 19. a začátkem 20. století. V roce 1926 měl 417 000 obyvatel; Ukrajinci tehdy tvořili 38 %, Rusové 38  %, Židé 19,5 %. Roku 1939 zde již žilo 833 000 osob. Pokles způsobený válkou byl rychle dohnán: v roce 1959 žilo v Charkově 953 000 lidí (Ukrajinci 48 %, Rusové 40 %, Židé 9 %). Podíl Rusů a Židů má klesající tendenci, naopak novými menšinami jsou Arméni a Vietnamci. V roce 2001 tvořili Ukrajinci 53 % a Rusové 43 % obyvatel.\n\nVýznamnou historickou památkou města je klášterní chrám z roku 1689, zbudovaný ve stylu ukrajinského baroka. Dále je zde několik převážně pravoslavných kostelů, sídlí zde však také římskokatolická Charkovsko-záporožská diecéze (založena 2002).\n\nNejvýraznější stavbou je zřejmě obří konstruktivistická budova \"Deržpromu\", vystavěná ve 20. letech 20. století a známější spíše pod ruským názvem \"Gosprom\", která dominuje Náměstí Svobody – zřejmě nejrozlehlejšímu náměstí v Evropě o ploše 12 ha.\n\nVe městě sídlí několik muzeí, Repinova galerie, Charkovské národní akademické divadlo opery a baletu M. V. Lysenka, činoherní divadla T. H. Ševčenka (ukrajinskojazyčné) a A. S. Puškina (ruskojazyčné), městské loutkové divadlo, dětské divadlo, divadlo hudební komedie a jiná, Charkovská oblastní filharmonie, z vysokých škol např. Charkovská státní univerzita, na níž studoval mj. zdejší rodák, rusko-americký astronom Otto von Struve. Z Charkova také pochází populární duo hudebníků 5'NIZZA.\n\nCharkov je vedle Kyjeva a Lvova hlavním dopravním uzlem země. Hlavním tranzitním směrem je severojižní silniční a železniční tah Moskva – Charkov – Krym. Funguje zde mezinárodní letiště. Do Kyjeva jezdí dvakrát denně prestižní rychlík \"Stolyčnyj Ekspres\". Železnice odtud vedou ve směrech: Poltava, Sumy, Lgov (Rusko), Belgorod (Rusko), Kup'jansk, Svjatohirsk, Lozova a Krasnohrad. V Charkově se nachází sídlo Jižní dráhy, jedné ze 6 divizí státních drah \"Ukrzaliznycja\".\n\nMěsto má poměrně rozvinutou síť MHD: charkovské metro, které funguje od roku 1975, doplnilo nedostačující tramvajovou a trolejbusovou síť. Dále jsou v provozu autobusy a maršrutky. Zajímavostí je místní dětská železnice a lanová dráha.\n\n\n\n"}
{"id": "62282", "url": "https://cs.wikipedia.org/wiki?curid=62282", "title": "Zdislava", "text": "Zdislava\n\nZdislava či též Zdeslava je staré slovanské křestní jméno, které znamená \"Zde slavná\". Jedná se o zastaralou podobu častějšího jména Zdeňka.\n\nV českém kalendáři má svátek 29. ledna.\n\nZdinka, Zdenka, Zdiška, Zdina, Zdena, Zdesa, Zdíša, Zdiska, Zdisinka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,5 %.\n\n"}
{"id": "62287", "url": "https://cs.wikipedia.org/wiki?curid=62287", "title": "Státní hranice", "text": "Státní hranice\n\nStátní hranice (v češtině ve vztahu ke státním hranicím ČR se používá výraz \"státní hranice\" nejčastěji v množném čísle - na rozdíl např. od slovenštiny) jsou hranice, které definují vnitřní území každého státu. Stanoveny bývají prostřednictvím mezinárodní smlouvy a v terénu jsou pak vyznačeny hraničními kameny, sloupy či mezníky. Státní hranice je v převážné většině zemí možné oficiálně překračovat jen na místech označených a k tomu určených jako hraniční přechody. Výjimku tvoří tzv. vnitřní schenghenské hranice v rámci EU/EHP, na nichž platí zvláštní režim a tyto je povoleno překračovat (bez kontrol) v každém místě, s výjimkou míst, kde je to přímo zakázáno (např. národní parky, vojenské prostory nebo místa, která jsou zdraví a životu nebezpečná). Země Schengenské dohody však mohou v případě potřeby krátkodobě kontroly na svých vnitřních hranicích obnovit.\n\nStátní hranice mohou být buď přirozené (orografické), jdoucí např. po hřebenech hor nebo vodními toky, či umělé (geometrické), které jsou vedeny bez ohledu na přírodní překážky. K tomu může dojít např. po ukončení války (hranice Maďarska stanovila Trianonská smlouva jako výsledek válečné prohry Uherska, podobně bylo vytvořeno nárazníkové pásmo na Kypru). Umělé hranice někdy prochází i městy (Český Těšín/Cieszyn, České Velenice/Gmünd, Komárno/Komárom, Štúrovo/Esztergom, Görlitz/Zgorzelec, Rafáh, Nikósie, El Paso/Ciudad Juárez). Geometrickými hranicemi jsou také tzv. hranice astronomické, určené poledníkem či rovnoběžkou, jako je tomu např. u části státních hranic mezi USA a Kanadou. Jestliže jsou při vzniku nového státu respektovány původní administrativní hranice (např. při rozdělení Československa), hovoří se o zachování principu \"uti possidetis\".\n\nStátní hranice se vytyčuje ve dvou fázích:\n\n\nPohraničí je území podél nebo blíže státních hranic. Pohraničí nezahrnuje území sousedního státu. Příhraničí je oblast ležící při hranici se sousedním státem a zahrnuje i pohraniční území sousedního státu.\n\n\n\n"}
{"id": "62290", "url": "https://cs.wikipedia.org/wiki?curid=62290", "title": "Delivered Duty Paid", "text": "Delivered Duty Paid\n\nDelivered Duty Paid (zkratka je DDP, se překládá jako s dodáním clo placeno) je mezinárodní dodací doložka Incoterms.\n\nDDP stanoví, že povinností prodávajícího je opatřit dovozní povolení pro zboží, uhradit clo, dovozní daně a jiné dovozní dávky. Kupující si převezme zboží spolu s odpovědností za něj až v zemi, kde se nachází cílový závod. Pokud to není ve smlouvě uvedeno, povinností prodávajícího není opatřit pojištění. \n"}
{"id": "62291", "url": "https://cs.wikipedia.org/wiki?curid=62291", "title": "DDP", "text": "DDP\n\nZkratka DDP může znamenat:\n"}
{"id": "62292", "url": "https://cs.wikipedia.org/wiki?curid=62292", "title": "Johannes Rau", "text": "Johannes Rau\n\nJohannes Rau (16. ledna 1931 Wuppertal – 27. ledna 2006 Berlín) byl osmým prezidentem Spolkové republiky Německo. Úřad zastával od 1. července 1999 do 30. června 2004.\n\nNarodil se v silně věřící protestantské rodině jako třetí z pěti dětí. Jako chlapec se aktivně účastnil protinacistických aktivit. Po ukončení základního vzdělání (Volksschule Schützenstraße ve wuppertalské čtvrti Barmen) studoval na gymnáziu Wilhelma Dörpfelda ve Wuppertalu-Elberfeldu, které bylo zničeno na konci června 1943 při leteckém útoku na Elberfeld. Později navštěvoval Humanistické gymnázium ve wuppertalské čtvrti Barmen, které dnes nese jeho jméno (Ganztagsgymnasium Johannes Rau). K rozmrzení svého otce musel ale v září 1948 studium přerušit. Od 5. října 1948 se učil knihkupcem ve wuppertalském nakladatelství Emil Müller.\n\nPo úspěšném ukončení učení v červnu 1952 pracoval jako nakladatelský pomocník ve Wuppertalu a od roku 1953 jako lektor u jednoho malého nakladatelství ve Wittenu. 1962 se stal členem představenstva tohoto nakladatelství a 1965 jeho ředitelem. Kromě toho byl od roku 1949 externím spolupracovníkem novin Westdeutsche Rundschau vycházejících ve Wuppertalu.\n\nV roce 1958/1959 vstoupil do Sociálnědemokratické strany Německa (SPD), v letech 1964–1967 byl předsedou frakce SPD v Zemském sněmu Severního Porýní-Vestfálska, v období 1969 a 1970 pak starostou Wuppertalu.\n\nV sociálně-liberálních vládách byl ministrem pro vědu a výzkum (1970–1978). Po následujících dvacet let byl předsedou zemské vlády Severního Porýní-Vestfálska. Tento úřad zastával až do roku 1998, kdy odstoupil (i ze své funkce předsedy zemské SPD) a 23. května 1999 byl zvolen Spolkovým sněmem do funkce spolkového prezidenta, kde nahradil Romana Herzoga (CDU). Ve funkci zůstal až do 1. července 2004, kdy byl vystřídán Horstem Köhlerem.\n\nZemřel 27. ledna 2006 v 75 letech v Berlíně.\n\n"}
{"id": "62298", "url": "https://cs.wikipedia.org/wiki?curid=62298", "title": "Carrefour", "text": "Carrefour\n\nCarrefour (\"z francouzského výrazu pro křižovatku\") je francouzský maloobchodní řetězec nabízející potravinové a nepotravinové zboží. Společnost vznikla v roce 1958. \n\nSpolečnost je po americkém Wal-Martu druhým největším maloobchodním řetězcem na světě. Vlastní obchody převážně v zemích Evropské unie, Brazílii a Argentině, ale také v severní Africe a Asii. \n\nV roce 1995 vstoupil Carrefour na čínský trh a otevřel zde vůbec první čínský hypermarket. Zákazníky se společnosti daří získávat přizpůsobením se lokálním zvyklostem a preferencím. \n\nCarrefour působil i v Česku a používal slogan „Carrefour, ten je levnější!“ První hypermarket na českém území byl otevřen 11. listopadu 1998 v Plzni, v roce 2001 byl otevřen první pražský hypermarket Carrefour na Smíchově. Postupně následovaly hypermarkety Ostrava Futurum, Hradec Králové Futurum, Ústí nad Labem Všebořice, Zlín, Brno Futurum a Královo Pole, Olomouc Haná, Praha Stodůlky a Eden. Svou činnost ale vzhledem k tvrdé konkurenci k 1. červnu 2006 ukončil a svých 11 hypermarketů přenechal řetězci Tesco. Na Slovensku však tuto žádost antimonopolní úřad zamítl. Výměnou získal Carrefour od Tesca šest obchodů a dvě obchodní centra na Tchaj-wanu a doplatek 57,5 milionů eur.\n\n"}
{"id": "62308", "url": "https://cs.wikipedia.org/wiki?curid=62308", "title": "Černousy", "text": "Černousy\n\nČernousy (německy \"Tschernhausen\") jsou obec na severu Čech, v okrese Liberec Libereckého kraje. Původní jméno obce bylo \"Černohousy\" a na jméno dnešní bylo změněno roku 1924. Součástí obce jsou také osady Ves a Boleslav. V Černousích žije  obyvatel.\n\nNejstarší písemná zmínka o obci je z roku 1385, kdy je zmiňován místní šlechtic Heynecke z Černous. Obec byla po dlouhá léta v držení různých rodů drobné venkovské šlechty – postupně se zde vystřídali: Rackwitzové, Kottwitzové, Gersdorfové, Miltitzové a Shweinichenové. V letech 1663–1664 panství odkoupili Gallasové. V té době, po třicetileté válce, žilo v obci 39 osob. Pro obec byl katastrofou požár roku 1671 a protireformační akce z roku 1677, kdy misionáři a vojáci zde žijící vesničany uvěznili. Obyvatelé sice tehdy naoko katolickou víru přijali, po osmi dnech ale uprchli do Lužice. I přesto se obec vzpamatovala a roku 1790 v ní bylo 32 usedlostí, jejichž obyvatelé převážně pracovali na poplužním dvoře Clam-Gallasů.\n\nPo celou tuto dobu byly Černousy ve stínu blízké obce Ves, dokonce neměly ani vlastní kostel a školu. Situace se změnila až v poslední čtvrtině 19. století, kdy se po otevření železniční trati spojující Frýdlant a Zhořelec staly Černousy poslední stanicí na české straně a logickým dopravním centrem pro celé okolí. Kvůli dopravním možnostem se zde také rozšířil dřevozpracující průmysl. Vrcholu dosáhla mezistátní přeprava v roce 1950, kdy po trati projížděl nákladní vlak téměř každé dvě hodiny.\n\n1. září 1990 se Černousy osamostatnily po svém desetiletém spojení s Višňovou, osady Ves a Boleslav zůstaly jejich součástí.\n\n\nObec leží na železniční trati 037 z Liberce přes Frýdlant do polského Zawidówa. Úsek z Černous do Zawidówa je používán jen pro nákladní dopravu. Do obce zajíždějí i autobusy dopravce ČSAD Liberec.\n\n"}
{"id": "62310", "url": "https://cs.wikipedia.org/wiki?curid=62310", "title": "Okres Michalovce", "text": "Okres Michalovce\n\nOkres Michalovce je jedním z okresů Slovenska. Leží v Košickém kraji, v jeho východní části. Na severu hraničí s okresem Humenné a okresem Vranov nad Topľou, na jihu s okresem Trebišov, a na východě s okres okresem Sobrance a ukrajinskou zakarpatskou oblastí. Okres patří k chudším oblastem země, hlavní roli tu má zemědělství, především vzhledem k rovinnému charakteru celé oblasti.\n"}
{"id": "62318", "url": "https://cs.wikipedia.org/wiki?curid=62318", "title": "Botoșani", "text": "Botoșani\n\nBotoșani (zastarale česky \"Botušany\") je město na severu rumunské Moldávie, hlavní město župy Botoșani. Má 115 069 obyvatel.\n\nNázev Botoșani pochází nejspíš ze jména rodiny Botoșů, kteří zde žili již od 11. století. Ve starých záznamech je tato rodina zmiňována již od dob Stefana cel Mare, tehdy šlo o jeden z nejvlivnějších rodů v celé Moldávii.\n\nExistuje také ale i teorie, že název města je mladší, zhruba o dvě staletí, a jeho původcem je tatarský vůdce Batus Chán, který ho dobyl v 13. století. Zkomolením jeho jména mohlo tak vzniknout dnešní \"Botoșani\".\n\nNejstarší dochovaná památka v celém okolí města je arménský náhrobek z poloviny 14. století. První písemná zmínka je pak z konce 15. století, Grigore Ureche popisoval zdrcující tatarský vpád, který nastal 28. listopadu 1493.\n\nV 16. století bylo město obchodní křižovatkou, kde se konaly jedny z největších trhů v celé Moldávii. Do města se tak přistěhovávali i příslušníci cizích národností, vznikla tak komunita Židů a Arménů.\n\n\n"}
{"id": "62322", "url": "https://cs.wikipedia.org/wiki?curid=62322", "title": "Aix-en-Provence", "text": "Aix-en-Provence\n\nAix-en-Provence () je město na jihu Francie v departementu Bouches-du-Rhône a regionu Provence-Alpes-Côte d'Azur. Nachází se asi 30 km severně od Marseille. Jedná se o typické univerzitní město: ze 141 100 obyvatel je asi 30 000 studentů.\n\nNa místě dnešního města byla již před 2000 let př. n. l. keltská a ligurská osídlení, v roce 122 př. n. l. zde v místě významného termálního pramene vzniklo první římské město v Galii \"Aquae Sextiae Salluvorum\".\n\nS rozšířením křesťanství v 1. století bylo ve městě zřízeno biskupství Aix, které bylo v 5. století povýšeno na arcibiskupství, a stalo se politickým centrem celé provincie. Od roku 1182 vládla v Aix provensálská šlechta, mezi lety 1501–1789 zde sídlil provensálský parlament.\n\nV roce 1409 zde Ludvík II. z Anjou založil univerzitu. Za vlády jeho syna René byl Aix už centrem kulturního a uměleckého dění regionu. Tato zlatá doba vedla bezpochyby k legendě o královně Janě (Jeanne) a „dobrém králi René“, jehož socha je vystavena v horní části Cours Mirabeau. Rok po jeho smrti byla Provence připojena k francouzskému království. Město se ale po celá dvě staletí odmítalo podřídit centralistické politice monarchie. Teprve Ludvíku XIV. se podařilo vzpurné město zkrotit a nastolit řád v oblasti práva a náboženství. Nastalo období společenského a ekonomického rozkvětu města, vznikla nová luxusní čtvrť Mazarin založená roku 1646 bratrem slavného kardinála, která se stala novým bydlištěm místní šlechty a významných představitelů města.\n\nSe vzestupem Marseille však Aix ztrácel svůj politický vliv, situace se znovu zlepšila až od 70. let 20. století, kdy zde začalo vznikat hlavně díky moderní univerzitě centrum výzkumu v oblasti výpočetní techniky.\n\nMěstečko Saint-Sauver zároveň se čtvrtí Cité Comtale tvoří nejstarší část města. Prostírá se od katedrály k věži s astronomickým orlojem. Na horním konci ulice Gaston de Saporta (starodávné antické cestě) se nalézají středověké trosky hradeb. Katedrála Saint-Sauveur, stojící podle legendy na Apollonově chrámě, byla vystavěna mezi 5. a 18. stoletím a spojuje tak v sobě tři rozdílné styly – románský, gotický a barokní. Nedaleko katedrály stojí Les Thermes Sextius, postavené na starověkých románských lázních Sextius. Slavný Cours Mirabeau, dnes přezdívaný díky své dlouhé aleji krásných platanů jako „zelený tunel“, byl vystavěn v roce 1650 a sloužil jako dvůr na kočáry. Dnes je jednou z nejrušnějších částí města plnou pouličních umělců, luxusních měšťanských domů a elegantních butiků. Okrajové bulváry jsou postaveny na dřívějších hradbách.\n\nZa povšimnutí stojí také Cité du livre umístěné v bývalé továrně na zápalky, kde nalezneme krom jiného knihovnu a videotéku s lyrickým uměním Často jsou zde také pořádány výstavy a konference. Místo je také sídlem nadace francouzského básníka Saint-John Perse, s možností jedinečné prohlídky mistrových děl. Perse studoval práva, poté se stal diplomatem, blízkým spolupracovníkem tehdejšího ministra zahraničí A. Brianda a nakonec generálním tajemníkem francouzského ministerstva zahraničních věcí. Zúčastnil se všech důležitých jednání mezi dvěma válkami. Po porážce Francie odešel do USA, kde pracoval v knihovně Kongresu. Po osvobození odmítl nabízené diplomatické funkce a žil střídavě v USA a na jihu Francie, kde se roku 1950 usadil natrvalo. Roku 1950 také dostal cenu americké poezie, v roce 1959 mu byla udělena Velká národní cena za literaturu a konečně roku 1960 mu byla přiřčena jednomyslně cena za literaturu.\nV Aix je také spousta muzeí, z nichž stojí za pozornost muzeum Granet.\n\n\"Počet obyvatel\"\nStředozemní: teplé v létě, slunečné a chladné v zimě, mírné na podzim a na jaře. Teploty občas klesnou pod nulu (-8,5 °C et −12 °C Les Milles v únoru 2005). V létě naopak extrémně vysoké (>40 °C).\n\nAix je velké univerzitní město s více než 40 000 studenty.\nUniversité de Provence Aix – Marseille I\nHlavní obory -humanitní vědy, matematika, fyzika, chemie, přírodní vědy\nUniversité d'Aix – Marseille II\nHlavní obory – Matematika, informatika, fyzika, chemie, biologie, oceánologie, ekologie, mechanika kapalin a plynů, lékařství, farmacie a stomatologie, ekonomie\nUniversité d'Aix – Marseille III\nHlavní obory – Věda a technika : organická chemie, fyzika, přírodověda, geologie, fyziologie, neurofyziologie, mechanika, matematika, foto-elektrika\nSociální vědy : právo, ekonomie, politologie, správa a řízení, urbanismus\nInstitut politických věd\n\nV Aix je také několik lyceí (střední škola) a collége a umělecko-technická škola.\n\nVe městě je také Arcibiskupské divadlo (\"Théâtre de l'Archevêché\"), kde se každoročně koná letní operní festival.\n\nMěsto je jedním z nejvýznamnějších center pro výzkum v oblasti informatiky, letectví, elektroniky a životního prostředí. Nachází se zde důležitá síť podniků v oblasti telekomunikace, průmyslového inženýrství a výpočetní techniky, jmenovitě ve výrobě softwaru a programování. Le Pays d'Aix jsou největším střediskem francouzské i evropské mikroelektroniky. Sídlí zde dva přední světoví výrobci integrovaných obvodů – STMicroelectronics a ATMEL. S Aix se také spojuje světoznámá značka ESTHEDERM, výrobce exkluzivní kosmetiky s vlastním výzkumným centrem v Aix en Provence. Provence je rovněž největším světovým výrobcem helikoptér – EUROCOPTER.\nAix je také hlavním centrem pro výrobu oliv a olivového oleje. V Pays d'Aix můžeme napočítat až 2 000 výrobců oleje a zhruba 300 000 udržovaných olivovníků.\nV údolí Aix najdeme také téměř 50 vinic, které se rozprostírají na ploše 3 500ha a spolu s dalšími provensálskými vinicemi jsou nejstaršími v Evropě. Vyváží se odtud do celého světa známé odrůdy vín jako Grenache, Syrah, Cabernet Sauvignon a Mourvèdre, z bílých odrůd např. Rolle (francouzský název pro italské Vermentino).\nDíky svým službám a vyspělým technologiím prochází Aix obdobím hospodářského rozvoje. Výstavba nové čtvrti Sextius Mirabeau se stala největším evropským urbanistickým projektem.\nTuristické město – asi 800 000 turistů ročně, nalézá se v kraji Bouches du Rhone v regionu Provence, který je nejnavštěvovanějším ve Francii. Roční zisk z cestovního ruchu Aix en Provence činí přibližně 150 mil. euro.\n13 266 podniků, z nichž 359 má více než 50 zaměstnanců. Dochází zde v posledních letech k největšímu nárůstu místních poplatků ve Francii (téměř 8%) zatěžujících daňový základ.\n\nAix-en-Provence je zejména známé díky klubu amerického fotbalu Les Argonautes (rekordman v počtu titulů) a ženskému basketbalovému týmu le Pays d'Aix Basket 13 (v minulosti mistryně Evropy). Kromě toho působí na vysoké úrovni i házenkářský (Aix UC) a volejbalový (Aix UC) klub, dále klub šermu, badmintonu, taekwonda a squashe (vicemistr světa je z Aix-en-Provence) a ragby (Pays d'Aix Rugby Club). Plavkyně Virginie Dedie (olympijská vítězka a mistryně světa v synchronizovaném plavání) je členkou místního plaveckého klubu.\n\nUrčitě nejznámější osobností Aix en Provence byl Paul Cézanne. Ve městě jsou stezky vyznačené zlatými dlaždicemi s mistrovou iniciálou C, které vedou na jeho nejvíce frekventovaná místa, od rodného domu (28, rue l'Opéra) až k jeho poslední adrese, ulici Boulegon 23. Je možná i návštěva malířova ateliéru des Lauves. (Více viz příloha c.1) Cézannovým velmi dobrým přítelem se stal Emil Zola, který se přestěhoval s rodiči do Aix když mu byly čtyři roky. V nedalekém zámku Vauvenargues žil také slavný Pablo Picasso, který je zde podle svého přání pochován ve své zahradě.\nZ českých osobností sem před svým útěkem do USA v roce 1940 emigroval Bohuslav Martinů, slavný skladatel, houslista a pedagog, který zde poté jezdil až do své smrti na prázdniny (více viz příloha č. 2). Jezdíval sem i Jiří Mucha, syn slavného malíře, český prozaik, scenárista, překladatel a publicista. Na nějakou dobu zde také emigroval malíř Rudolf Kundera a žil tu také Otakar Kubín, malíř, grafik a sochař.\n\n\n\nAix-en-Provence je ideální základnou k řadě zajímavým výletům. Jen pár kilometrů od města se tyčí jeden z jeho symbolů, hora Sainte Victoire, mnohokrát zvěčněná jejím nesporným obdivovatelem Paulem Cézannem.\nZa návštěvu stojí také města Nîmes nebo starobylý Avignon, mezi dalšími krásnými městy Montpellier a Cassis se můžete obdivovat nádheře průzračně modrých skalnatých zátok. Určitě by se nemělo zapomenout ani na „galský Řím“ Arles se svým bažinatým krajem plných pelikánů a solných jezírek, kde sedláci chovají bílé koně a černé býky k pořádání zápasů. K vidění jsou také malebné vesničky v horách Luberon jako Les Baux, Bonnieux nebo Lacoste s hradem kontroverzního hraběte de Sade.\n\n\n"}
{"id": "62323", "url": "https://cs.wikipedia.org/wiki?curid=62323", "title": "Ajaccio", "text": "Ajaccio\n\nAjaccio ( , , ) je město a přístav ležící na západním pobřeží ostrova Korsika a sídlo departementu Corse-du-Sud v regionu Korsika. (Registrační značka vozidel s rozlišovacím znakem 2A na konci.) Je považováno za hlavní město ostrova. Má přes 67 000 obyvatel. Nalézá se v něm rodný dům, muzeum i památník Napoleona Bonaparta.\n\nVe městě sídlí fotbalový klub AC Ajaccio.\n\n\"Počet obyvatel\"\n\n\n"}
{"id": "62324", "url": "https://cs.wikipedia.org/wiki?curid=62324", "title": "Okres Levice", "text": "Okres Levice\n\nOkres Levice je jedním z okresů Slovenska. Leží v Nitranském kraji, v jeho východní části. Na severu hraničí s okresem Zlaté Moravce, v banskobystrickém kraji pak s okresy Žarnovica, Banská Štiavnica a Krupina, na východě ještě s okresem Veľký Krtíš a s Maďarskem. Jižní hranici sdílí okresem Nové Zámky a západní s okresem Nitra. Levický okres patří k těm větším a hodně zalidněným na Slovensku.\n"}
{"id": "62326", "url": "https://cs.wikipedia.org/wiki?curid=62326", "title": "Albi", "text": "Albi\n\nAlbi je město na jihu Francie v departementu Tarn a regionu Midi-Pyrénées. Má 48 000 obyvatel. Nachází se na řece Tarn 50 km severozápadně od Toulouse asi ve středu jižní Francie. Je správním městem 6 kantonů, ve kterých se nachází 18 správních obcí.\n\nPrvní obyvatelé žili v místě dnešního Albi v době bronzové.\n\nMěsto samo bylo založeno Římany po jejich dobytí Galie v roce 51 př. n. l. jako osada \"Civitas Albiensium\". Archeologické nálezy však dokládají, že se nejednalo o příliš významné antické město.\n\nV roce 1040 dochází ke stavbě \"Starého mostu\" (\"Pont Vieux\"), který se stal důležitým faktorem ovlivňujícím obchod. Výstavba nových městských čtvrtí dokládá probíhající hospodářskou konjunkturu města. Vedle tržeb z obchodu a daní bylo zdrojem městských příjmů i mýto za použití mostu.\nVe 12. a 13. století si zde Albigenští neboli Kataři zřídili vlastní formu křesťanství, která byla církví i státem tehdejší doby odsouzena jako kacířská a proti albigenským byla vyhlášena křížová výprava, díky níž bylo toto město mezi lety 1209 a 1229 zcela zničeno, celá oblast vydrancována a obyvatelé drasticky pozabíjeni. Jedním z výsledků křížové výpravě bylo i to, že do té doby prakticky nezávislá oblast byla pevně včleněna pod moc francouzských králů.\n\nNa konci 13. století dokončil v Albi biskup Bernard de Castanet budování biskupského Paláce \"de la Berbie\", který svým zevnějškem připomíná vojenskou pevnost. V roce 1282 pak byla započata výstavba podobně mohutné a dojmem pevnosti působící katedrály \"Sainte-Cécile\".\n\nK novému rozvoji města došlo v období Renesance, kdy zde bylo z rostliny “Isatis Tinctoria” vyráběno proslavené barvivo. O rozkvětu města v tomto období dodnes vypovídají krásné a luxusní renesanční měšťanské domy vybudované obchodníky s barvivem.\n\nV roce 1678 bylo v Albi zřízeno arcibiskupství.\n\nMěsto si dodnes zachovalo pozdějšími zásahy dosti nepoškozený charakter historického města, jemuž jako hlavní stavební materiál významně dominuje režné cihelné zdivo, typické pro celou historickou provincii Languedoc.\n\nVýstavba katedrály započala roku 1282 a byla dokončena roku 1482. Je vybudována z cihel a zvenčí působí dojmem nepřístupné, jednolitě utvářené vojenské pevnosti. Zdi katedrály jsou 6 metrů široké. Jedná se o nejmohutnější stavbu z pálených cihel na světě.\n\nV letech 1515 – 1540 byla ke katedrále přistavěna 78 m vysoká věž zvaná \"Baldaquin\".\n\nInteriér katedrály je tvořen pouze jedinou lodí a je bohatě vyzdoben freskami italských raně renesančních umělců, z nichž vyniká obzvláště freska Posledního soudu z 15. století.\n\nNádheru interiéru výrazně dotváří také filigránsky tvořená chórová přepážka ve stylu Flamboyantní gotiky. Kromě gotického ornamentu ji zdobí také přes 200 polychromovaných soch vytesaných příslušníky burgundsky orientované dílny z Cluny. Varhany byly postaveny mezi roky 1734 a 1736.\n\nPevnostní charakter katedrály odpovídá nejen místnímu pojetí gotické architektury, které je bylo odlišné od „závazné“ podoby gotické architektury budované v Île-de-France, ale je také jasnou deklarací pevnosti a neochvějnosti katolické církve, jako reakce na potlačené Albigenské kacířství.\n\nStarší než papežský palác v Avignonu je biskupský \"Palais de la Berbie\". Představuje jednu z nejstarších a nejlépe dochovaných hradních staveb ve Francii. Velkolepá pevnost byla dokončena před koncem 13. století. Jméno paláce pochází z okcitánského slova „Bisbia“, které znamená „biskupský palác“.\n\nStarý most (Pont Vieux) je používán ještě ticíc let po svém vzniku. Byl vybudován z kamene v roce 1035, je nesen osmi mostními oblouky a měří 151m. Ve 14. století byl most opevněn a doplněn padacím mostem.\n\nV Albi sídlí také elitní škola \"Lycée Lapérouse\". Gymnázium s 650 studenty sídlí ve starém klášteře. Pyšní se například několika literárními odděleními nebo hudebním oddělením vybaveným množstvím špičkových hudebních nástrojů.\n\nV bývalém biskupském paláci je umístěno Museum Henriho de Toulouse-Lautrec, které obsahuje nejrozsáhlejší sbírku prací tohoto francouzského malíře a rodáka z Albi. Vedle jeho prací je v muzeu vystaveno také množství děl Edgara Degase, Augusta Rodina a dalších významných umělců.\n\n\n\"Počet obyvatel\"\n\n\n\n\n"}
{"id": "62328", "url": "https://cs.wikipedia.org/wiki?curid=62328", "title": "Amiens", "text": "Amiens\n\nAmiens [amjá ] je historické město v severní Francii v departmentu Somme. Leží asi 120 km severně od Paříže na řece Sommě v oblasti historické Pikardii a má asi 132 727 obyvatel. Katedrála ze 13. století je zapsána na Seznamu světového dědictví a je největší ve Francii.\n\nMěsto bylo obýváno již před příchodem Římanů galským kmenem Albianů. Římané zde zbudovali město \"Samarobriva\" (z galštiny - most přes řeku Sommu).\nPři svých bojích v Galii zde strávil zimu na přelomu let 54 a 53 př. n. l. Julius Caesar. V době kolem začátku letopočtu se jednalo o jedno z nejdůležitějších římských měst v Galii.\n\nV roce 287 zde bylo zřízeno biskupství. Právě v tomto městě se svatý Martin podělil s chudákem o polovinu svého oděvu (338). Roku 1218 zapálil blesk románskou katedrálu a začalo se se stavbou současné katedrály. Od pozdního středověku se Amiens proslavil výrobou textilu a barvířstvím.\n\n25. března 1802 byl na radnici v Amiens uzavřen mír mezi Anglií a Francií. Roku 1849 bylo město připojeno na železnici a začal rychlý rozvoj průmyslu. Za první i druhé světové války bylo město silně poškozeno, historické jádro však bylo ušetřeno.\n\nVe městě žil, zemřel a je pochován spisovatel Jules Verne.\n\n\n\n\n\"Počet obyvatel\"\n\n\n\n"}
{"id": "62331", "url": "https://cs.wikipedia.org/wiki?curid=62331", "title": "Angers", "text": "Angers\n\nAngers je město na západě Francie v departmentu Maine-et-Loire a regionu Pays de la Loire. Je centrum aglomerace, která má 270 000 obyvatel. Město se nachází na břehu řeky Maine.\n\nSousední obce: Avrillé, Cantenay-Épinard, Écouflant, Saint-Sylvain-d'Anjou, Beaucouzé, Trélazé, Saint-Barthélemy-d'Anjou, Bouchemaine, Sainte-Gemmes-sur-Loire a Les Ponts-de-Cé.\n\nViz Angers (hrad)\n\n\n\"Počet obyvatel\"\n\n"}
{"id": "62332", "url": "https://cs.wikipedia.org/wiki?curid=62332", "title": "Angoulême", "text": "Angoulême\n\nAngoulême je město v jihozápadní Francii v departmentu Charente a regionu Nová Akvitánie. Leží na řece Charente, asi 100 km severně od Bordeaux. Má 43 000 obyvatel, aglomerace přesahuje 100 000 obyvatel. Jedná se o velmi staré a historické město. Asi deset kilometrů východně od místního letiště se nacházejí krasové prameny řeky Touvre.\n\nMěsto stojí na místě římské osady \"Ecolisma\" (či \"Iculisma\"), jež dostala později jméno \"Angoulesme\", je od roku 379 sídlem biskupa a má pohnutou historii. Roku 507 je po porážce Vizigótů u Vouillé získal franský král Chlodvík I. a v 9. století je zničili Normané.\n\nVe středověku bylo Angoulême hlavním městem stejnojmenného hrabství a hlavní křižovatkou Svatojakubské cesty do Santiaga de Compostela ve Španělsku. V roce 1204 obdrželo Angoulême městská práva od anglického krále Jana Bezzemka. Město i hrabství byly Mírem z Brétigny (1360) postoupeny Anglii, ale už v roce 1373 je francouzský král Karel V. dobyl zpět. V období francouzských náboženských válek bylo město silně poškozeno, zejména poté, co je dobyly hugenotské oddíly, jimž velel Gaspard de Coligny.\n\nV roce 1394 připadlo hrabství vévodům Orleánským. Jeden z nich, František I., se v roce 1515 stal francouzským králem a povýšil hrabství na vévodství, čímž podpořil svoji matku Louisu Savojskou. Vévodství se tak stalo francouzským korunním územím. Jedním z jeho držitelů byl nemanželský syn krále Karla IX. Karel z Valois. Posledním vévodou z Angoulêmu byl nejstarší syn Karla X. Louis-Antoine, který zemřel v roce 1844.\n\nVe druhé světové válce patřilo město do oblasti obsazené Němci, bylo poškozeno bombardováním a v jeho okolí působila řada odbojových skupin.\n\nAngoulême je proslulé tradiční výrobou papíru, která zde kvetla už od 16. století. Slavný je zdejší nejlepší vývozní artikl, cigaretový papír Rizla+. Dosti známé jsou i zdejší pralinky. Významnými průmyslovými obory v Angoulême jsou výroba elektroniky, sklářství, výroba konfekce a bot (obzvláště známé jsou zdejší pantoufle), strojírenství (nachází se zde poměrně důležitá zbrojovka a prachárna vyrábějící střelný prach a zbraně pro námořnictvo), v okolí je v zemědělství významné vinařství. Poblíž jsou mramorové lomy\n\nV poválečné době část průmyslu zanikla, vznikla zde ale nová odvětví. Angoulême se stalo centrem produkce comicsů, včetně příslušné vysoké školy, kde je i první fakulta počítačových her a animace. Vedle 6 kolejí, 10 lycejí a řady odborných a uměleckých škol je zde také právnická a humanitní fakulta Univerzity Poitiers a několik vysokých škol, zčásti soukromých.\n\nI když v Angoulême začala jezdit tramvaj už v roce 1890, v roce 1933 byla zrušena a nahrazena autobusy. V současné době má autobusová síť 11 linek, které obsluhují i okolní obce celé aglomerace.\n\nAngoulême leží na železniční trati Paris - Bordeaux, kde jezdí i vlaky TGV; cesta do Paříže trvá necelé dvě hodiny. Kromě toho má Angoulême přímé železniční spojení do sousedních měst Poitiers, Limoges, Saintes a dalších.\n\nSilniční spojení obstarává státní silnice N 10 Paříž - Bayonne a N 141 ve směru západ - východ. Kromě toho je zde řada silnic departementních. Blízké mezinárodní letiště Angoulême - Cognac nemá pravidelnou dopravu osob.\nAngoulême má dobře zachovalé historické centrum na návrší nad řekou, které přitahuje mnoho turistů. Zachovaly se podstatné části hradeb ze 12. a ze 16. století. Kromě řady historických domů a paláců stojí za pozornost hlavně následující stavby.\n\n\"Počet obyvatel\"\n\n"}
{"id": "62339", "url": "https://cs.wikipedia.org/wiki?curid=62339", "title": "Honda", "text": "Honda\n\nHonda Motor Company, Ltd. (: 本田技研工業株式会社; \"Honda Giken Kógjó Kabušikigajša\") je japonský výrobce osobních automobilů, nákladních automobilů a motocyklů.\nHonda je největším výrobcem motocyklů na světě a je také největší výrobce samostatných motorů dle objemu produkce. Honda se stala v roce 2001 druhým největším japonským výrobcem automobilů, kdy předstihla v produkci firmu Nissan. V roce 2008 byla Honda 5. největší automobilka na světě měřeno dle celkového objemu produkce.\n\nV roce 1986 Honda zavedla samostatnou automobilovou luxusní značku Acura. Honda se věnuje i jiným oblastem v podnikání, jako například návrhu a výrobě zahradních strojů, lodních motorů, elektro generátorů a dalším výrobkům (sekce Honda Power Equipment). Od roku 1986 se věnuje i oboru uměle inteligence a robotiky, kdy výsledkem výzkumné práce je například robot ASIMO z roku 2000. Také Honda vstoupila do společného podniku s firmou GE v oboru letectví. V roce 2004 společně založili firmu GE Honda Aero Engines a nový letoun HondaJet HA-420 je plánovaný na rok 2011.\n\nFirmu založil ve městě Hamamacu v roce 1948 Sóičiró Honda a v současné době zaměstnává po celém světě 167 231 lidí.\n\nAccord, Avancier, Civic, City, CR-V, CRX, FR-V, HR-V, Inspire, Insight, Integra, Jazz, Lagreat, Legend, Life Dunk, Mobilio, NSX, Odyssey, Partner, Pilot, Prelude, Ridgeline, Stepwgn, Stream, Shuttle, S2000\n\n\n\n\n\n\n\n\n\n\n\n\n"}
{"id": "62340", "url": "https://cs.wikipedia.org/wiki?curid=62340", "title": "Roentgenium", "text": "Roentgenium\n\nRoentgenium (chemická značka Rg) je 19. transuranem, silně radioaktivní kovový prvek, připravovaný uměle v cyklotronu nebo urychlovači částic.\n\nRoentgenium doposud nebylo izolováno v dostatečně velkém množství, aby bylo možno určit všechny jeho fyzikální konstanty. Při své poloze v periodické tabulce prvků by svými vlastnostmi mělo připomínat zlato.\n\nPrvní přípravu prvku s atomovým číslem 111 oznámili němečtí fyzici 8. listopadu roku 1994 z Ústavu pro výzkum těžkých iontů v německém Darmstadtu. Bombardováním izotopu bismutu jádry atomu niklu získali izotop Rg s poločasem rozpadu přibližně 1,5 ms.\n\nPrvek byl pojmenován po známém fyzikovi Wilhelmu Conradovi Röntgenovi a zasedání IUPAC v roce 2004 toto pojmenování schválilo.\nDoposud je známo následujících 12 izotopů roentgenia:\n\n"}
{"id": "62344", "url": "https://cs.wikipedia.org/wiki?curid=62344", "title": "Smržice", "text": "Smržice\n\nSmržice jsou typická hanácká obec v jižní části Olomouckého kraje, 3 km severozápadně od Prostějova. Žije zde obyvatel. Mají přes 540 domů a katastrální území zaujímá rozlohu 1256 ha. PSČ je 798 17.\n\nPrvní písemná zmínka o obci pochází z roku 1131.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nNížinná územní oblast Smržic patří do východní části prostějovského okresu, je součástí Prostějovské kotliny. Tato nevelká kotlina, viditelná ze všech okolních kopců a vyvýšenin je poklesovou oblastí na tektonickém zlomu řeky Moravy. Celá oblast patří do Hornomoravského úvalu a tento do Vněkarpatské sníženiny, tedy již do Karpatské soustavy. Převládajícím typem půd smržického katastru je středoevropská hnědozem.\n\nSmržicemi protéká potok místně nazývaný Český, v dolním toku nazývaný Vyklička. V Držovicích se vléva do říčky Romže. Ta protéká v nevelké vzdálenosti jižně od obce. Romže a ostatní říčky přinášely při vodních přívalech velké množství štěrku, které se po opadnutí vody usadily v jejich povodí. V těchto vrstvách byly hloubeny studny na jímání kvalitní pitné vody pro město Prostějov. Mlýnská strouha je dalším menším vodním tokem, který protéká Smržicemi. Tento umělý vodní náhon odvádí vodu z Romže v Bílovicích, protéká Kostelcem na Hané a ústí ve Smržicích do Českého potoka. Na svém toku zadržoval vodu pro několik mlýnů.\n\nMezi Smržicemi a Držovicemi býval větší rybník, kterým protékal potok Vyklička. Rybník byl udržován a patřil Plumlovské vrchnosti. V r. 1925 začaly Smržice se sousedními obcemi provádět rozsáhlou regulaci Českého potoka (Vykličky) i s odvodňováním přilehlých pozemků. Vody ubylo a později byl rybník zasypán.\n\n\n\n\n"}
{"id": "62348", "url": "https://cs.wikipedia.org/wiki?curid=62348", "title": "Bastia", "text": "Bastia\n\nBastia je město na Korsice v departementu Haute-Corse a regionu Korsika. Má 37 000 obyvatel. V Bastii je průměrně 340 slunečných dnů v roce. Je největším městem severovýchodní oblasti ostrova, hlavním přístavem ostrova a městem s největším rozvojem podnikání a obchodu.\n\nMěsto bylo založeno v roce 1372 Janovany, kteří zde postavili pevnost. Za janovské nadvlády v roce 1452 se stalo hlavním městem ostrova a sídlem místní vlády. Korsičané dodnes na Bastii pohlížejí s despektem pro její kladný vztah k Janovanům. V roce 1811 přenesl Napoleon hlavní město do svého rodiště Ajaccia a Bastia začala upadat. Dynamický rozvoj následoval znovu po 2. světové válce.\n\nČtvrt Terra Nova je jedním z nejtypičtějších příkladů korsické architektury. Dominantou je citadela, která stojí nad fotogenickým Starým přístavem (Vieux Port), stále využívaný rybářskými čluny, okolo nějž stojí starobylé obytné domy, kdysi obývané rodinami rybářů. Dnes v přístavu najdete četné kavárny a restaurace. Za přístavem začíná labyrint úzkých uliček, kde se návštěvníkovi naskytne příležitost nahlédnout do všedního života místních obyvatel. Mezi další pamětihodnosti patří: náměstí sv. Mikuláše se sochou Napoleona; bývalý palác janovské vlády; dům, v němž strávil dva roky dětství spisovatel Victor Hugo; guvernérský palác anebo etnografické muzeum, radnice.\n\nV Bastii a okolí sídlí fotbalové kluby CA Bastia, SC Bastia (Furiani) a ÉF Bastia (Biguglia).\n\n\"Počet obyvatel\"\n\n"}
{"id": "62353", "url": "https://cs.wikipedia.org/wiki?curid=62353", "title": "Okres Senec", "text": "Okres Senec\n\nOkres Senec je jeden z okresů Slovenska. Leží v Bratislavském kraji, v jeho jižní části. Na severu hraničí s okresem Pezinok a hlavním městem Bratislavou. Na jihu pak hraničí s okresy Dunajská Streda a Galanta v Trnavském kraji.\n"}
{"id": "62357", "url": "https://cs.wikipedia.org/wiki?curid=62357", "title": "Lëtzebuerger Sozialistesch Arbechterpartei", "text": "Lëtzebuerger Sozialistesch Arbechterpartei\n\nLëtzebuerger Sozialistesch Arbechterpartei (zkratka LSAP, \"Lucemburská socialistická dělnická strana\" nebo \"Socialisticko-dělnická strana\") je sociálně demokratická strana Lucemburska. Je to tradičně druhá největší lucemburská strana, v současné době se podílí spolu s CSV na koaliční vládě a je 14 hlasy zastoupena v šedesátičlenném lucemburském parlamentě. Předsedou strany LSAP je od 30. března 2014 Claude Haagen, který vystřídal na pozici stávajícího lídra Alexe Bodryho.\n\nV průběhu volební kampaně 2004 byla LSAP obviněna ze zkopírování velké části programu belgické socialistické strany.\n\n"}
{"id": "62359", "url": "https://cs.wikipedia.org/wiki?curid=62359", "title": "LSAP", "text": "LSAP\n\nLSAP je zkratka s více významy:\n\n"}
{"id": "62360", "url": "https://cs.wikipedia.org/wiki?curid=62360", "title": "CSV", "text": "CSV\n\nCSV (Comma-separated values, \"hodnoty oddělené čárkami\") je jednoduchý souborový formát určený pro výměnu tabulkových dat. Soubor ve formátu CSV sestává z řádků, ve kterých jsou jednotlivé položky odděleny znakem čárka (,). Hodnoty položek mohou být uzavřeny do uvozovek (\"), což umožňuje, aby text položky obsahoval čárku. Pokud text položky obsahuje uvozovky, jsou tyto zdvojeny.\n\nJelikož se v některých jazycích včetně češtiny čárka používá v číslech jako oddělovač desetinných míst, existují varianty, které používají jiný znak pro oddělování položek než čárku, nejčastěji středník, případně tabulátor (taková varianta se pak někdy označuje jako TSV, \"Tab-separated values\"). Variantu se středníkem (ale stále pod názvem CSV) používá např. Microsoft Excel v české verzi Microsoft Windows (řídí se oddělovačem zadaným v Místním a jazykovém nastavení).\n\nDíky jednoduchosti, nenáročnosti a čitelnosti i bez specializovaného softwaru se tento formát používá pro výměnu informací mezi různými systémy. Ke stejnému účelu se dnes používá i modernější a univerzálnější (ale složitější) formáty XML či JSON.\n\nPro tento formát neexistuje specifikace, popis formátu se však nachází (mimo jiné) v <nowiki>RFC</nowiki> 4180.\n\nPro data ve formátu CSV je registrován MIME typ text/csv, v praxi se ale objevují i další typy jako application/csv, text/x-csv apod.\n\nTakovou tabulku lze v CSV zapsat následujícím způsobem:\n\nNa tomto příkladu lze vidět, že hodnoty obsahující čárky musí být uzavřeny do uvozovek, uvozovky uvnitř hodnot jsou zdvojovány, a že řádkové zlomy lze v hodnotách přímo zapsat, pokud je hodnota v uvozovkách.\n"}
{"id": "62361", "url": "https://cs.wikipedia.org/wiki?curid=62361", "title": "Alex Bodry", "text": "Alex Bodry\n\nAlex Bodry (* 3. října 1958, Diddeleneg) je lucemburský politik.\n\nPo absolvování střední školy v Esch-Uelzechtu studoval v Paříži právo, stal se advokátem. Mezi lety 1982 a 1989 byl členem zastupitelstva Diddelengu a ministr. Do 30. března 2014 byl předsedou LSAP, lucemburské socialistické dělnické strany.\n\n"}
{"id": "62362", "url": "https://cs.wikipedia.org/wiki?curid=62362", "title": "Kopernicium", "text": "Kopernicium\n\nKopernicium (chemická značka Cn, ) je 20. transuranem. Jedná se o silně radioaktivní kovový prvek, připravovaný uměle v cyklotronu nebo urychlovači částic. Jeho jméno, které navrhli objevitelé, oznámila IUPAC 19. února 2010, tedy právě v den narozenin Mikuláše Koperníka, po kterém je prvek pojmenován.\n\nKopernicium doposud nebylo izolováno v dostatečně velkém množství, aby bylo možno určit všechny jeho fyzikální konstanty. Při své poloze v periodické tabulce prvků by svými vlastnostmi mělo připomínat rtuť.\n\nPrvní přípravu prvku s atomovým číslem 112 (s dočasným názvem \"ununbium\") oznámili němečtí fyzici 9. února roku 1996 z Ústavu pro výzkum těžkých iontů v německém Darmstadtu. Bombardováním izotopu olova jádry atomu zinku získali izotop Cn s poločasem rozpadu asi 0,2 milisekundy.\n\nV květnu roku 2006 detekoval tým výzkumníků v Dubně kopernicium Cn jako produkt alfa rozpadu oganessonu.\n\nNejstálejší známý izotop kopernicia je Cn s poločasem rozpadu 29 s. Další izotop, Cn, se rozpadá na darmstadtium při vyzáření částice alfa.\n\nJako oficiálně existující prvek však kopernicium uznala Mezinárodní unie pro čistou a užitou chemii až v roce 2009. Darmstadtský výzkumný tým vedený prof. Sigurdem Hofmannem pro něj navrhl na počest Mikuláše Koperníka mezinárodní jméno copernicium (česky \"kopernicium\") a značku Cp. Ta byla změněna na konečné Cn. Symbol Cp byl totiž spojen s latinským jménem cassiopeium, navrženým pro prvek dnes zvaný lutecium.\n\nDoposud je známo 10 následujících izotopů kopernicia, přičemž je pravděpodobné, že izotopy s nukleonovým číslem 283 a 285 se vyskytují ve 2 izomerních modifikacích s různým poločasem přeměny:\n\n\n"}
{"id": "62365", "url": "https://cs.wikipedia.org/wiki?curid=62365", "title": "Liči čínské", "text": "Liči čínské\n\nLiči čínské (\"Litchi chinensis\"), také známé pod jménem dvouslivák lahodný, je jediný zástupce rodu liči (\"Litchi\") z čeledi mýdelníkovité (\"Sapindaceae\"). Jeho ovoce je známo jako liči. Původem je z Asie, z Číny a Indočíny. Liči čínské je nejznámější zástupce čeledi mýdelníkovitých poskytujících jedlé plody.\n\nLiči je plodem stálezeleného majestátního stromu, který může dorůstat 15–20 m a dožít se i přes 200 let. Pro snazší sběr ovoce se však udržuje řezem na výšce okolo 6–10 m. List je poněkud kožovitý, mladé listy mají načervenalou barvu, starší jsou tmavě zelená na svrchní a šedozelené na spodní straně.\n\nSamosprašné květy jsou nahloučené ve velkých květenstvích, mají zelenobílé nebo žlutobílé až nažloutlé květy a drobné tyčinky. Stromy kvetou a rodí na konci větviček, které se při sklizni odlamují. Opylení zajišťuje hmyz, převážně včely. Silné deště a dlouhé mlhy při kvetení pyl poškozují. Ze všech opylených květů se plody nevyvíjejí a některé plody mají zakrslé semeno.\n\nPlody peckovice visící v nápadných shlucích jsou jahodově červené, narůžovělé nebo oranžové, některé mají zelenavý nádech. Jsou oválného, kulatého nebo srdčitého tvaru. Oválné plody mívají v průměru 2,5 cm a na délku 4 cm. Uvnitř je lesklé, tvrdé nepoživatelné semeno velikosti fazole, které je obaleno slonově bílým, narůžovělým nebo namodralým voňavým a šťavnatým skelným míškem, od něhož se semeno snadno oddělí. Právě tato dužnatá vrstva je důvodem, proč se liči pěstuje. Nejžádanější jsou plody se zakrslým semenem, ty mají větší obsah chutné dužiny.\n\nOvoce zraje od července do října, dozraje asi 100 dnů poté, co strom kvetl. U přezrálých plodů je dužina hnědá až povidlová. Slupka plodu (epikarp) je tenká, pevná a má bradavičnatý povrch, ze zralého plodu ji lze lehce sloupat.\n\nRozlišujeme tři poddruhy, které vznikly samovolným vývojem v oddělených regionech.\n\nPodrobnější třídění je na několik desítek kultivarů, jen v samotné Číně jich odborníci uznávají nejméně 15.\n\nSušené plody liči se často nazývají čínskými švestkami a konzervované plody čínskými jahodami nebo jablky. Liči se konzumuje čerstvé, kompotované nebo sušené. Slupku s drsným povrchem před konzumací nutno oloupat, bílá dužina má lahodnou chuť, která bývá popisována různě.\n\nČerstvé liči udrží barvu a kvalitu maximálně 5 dnů po otrhání, proto se kompotuje nebo suší. Ovoce se kompotuje oloupané, je nakládáno do sladkého nálevu s obsahem kyseliny vinné a kyseliny citrónové. Pro vývoz a pultový prodej se neoloupané liči suší, napřed se blanšíruje, pak se namáčí do disiřičitanu draselného a kyseliny citronové a nakonec se suší na slunci nebo elektricky. Sušené plody, v Asii velice oblíbené, vydrží asi 5 roků. Také oloupaná liči nakládaná v cukru jsou významným čínským i indickým vývozním artiklem.\n\nPlátky bílé šťavnaté dužiny lze podávat čerstvé jako dezert, podušené na másle a pomerančovém likéru jako náplň do palačinek i jako přílohu k masitým a rybím pokrmům. Nesmí se vařit, dužina zhoubovatí. Výborně se hodí k přípravě koktejlů. Plody oloupané a nakrájené na kousky jsou oblíbenou součásti zmrzlinových a ovocných pohárů.\n\nO liči se traduje, že již ve staré čínské medicině sloužilo k léčení kašle, žaludečních vředů, nádorů a zvětšených žláz. Peckám jsou připisovány analgetické účinky. Čaj ze slupek se užívá v Indií proti průjmům i proti neuralgickým bolestem. S výluhy z kůry, kořenů a květů probíhají v současné době ve Spojených státech laboratorní pokusy, mohou být využity při léčení některých nádorů.\n\nLiči se pěstuje v zemích subtropického pásu, hlavně v celé jihovýchodní Asii, v Indii, na Srí Lance, ale také v jižní Africe, na Madagaskaru, v Brazílii, na Floridě, Havaji. Daří se mu zejména podél řek v hluboké aluviální (naplavené) půdě. Nejlépe roste v regionech, kde je léto mokré a teplé a zima chladná a suchá kvůli zimnímu vegetačnímu klidu. Teplota ale nemá klesnout pod bod mrazu. Plody se sklízejí pomoci dlouhých bambusových tyčí.\n\nMnožení ze semen nezaručuje druhovou věrnost, proto se vyrostlé semenáčky používají jako podnože nebo k dalšímu šlechtění. Navíc semenáčky velmi pozdě plodí, po 10 až 20 letech. Množení v pěstitelské praxi se provádí zakořeňováním bylinných řízků nebo roubováním na připravené podnože. Tradiční je také metoda obalení vybraného místa na větvi směsí jílu s rašelinou udržované v trvalé vlhkosti, do které část větve zakoření a pak se od stromu odřízne. Vysazuje se do sponu 12 m, ve stínu stromy neplodí.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v plodech ličí.\n\nLiči obsahuje toxin hypoglycin, konzumace na lačno může v některých případech vést k hypoglykemii\n\n"}
{"id": "62368", "url": "https://cs.wikipedia.org/wiki?curid=62368", "title": "Jméno", "text": "Jméno\n\nSlovo jméno (latinsky \"nomen\") může mít následující významy, případně se vyskytovat v následujících spojeních: \n\n\n\n"}
{"id": "62369", "url": "https://cs.wikipedia.org/wiki?curid=62369", "title": "Kaki", "text": "Kaki\n\nKaki (někdy také tomel nebo churma) je plod ovocného stromu tomelu japonského (\"Diospyros kaki\") z čeledi ebenovitých. Botanický název druhu (\"Diospyros\") znamená „Diovo ovoce“. Pro kaki se používá mnoho názvů, mimo výše uvedené například \"kakichurma\", anglicky nebo německy též \"asijský\" nebo \"japonský persimmon\", \"šaronské ovoce\", \"korejské mango\", \"medové jablko\" nebo \"čínská švestka\". \"Sharon fruit\" je obchodní značka pro ovoce, které se nechává dozrát uměle pomocí chemických látek.\n\nPřestože se v Číně pěstuje už přes 2000 let, vědecky bylo poprvé popsáno až v roce 1780.\n\nPlody mají jasně oranžovou barvu, tvarem připomínají pomeranč nebo rajče (jiný kultivar) a dorůstají do průměru 5–8 cm. Toto exotické ovoce je chutné jen dobře vyzrálé, má specifickou sladkou chuť (něco mezi broskví a melounem s nádechem vanilky). Málo zralé plody a zejména slupka mají svíravou trpkou chuť způsobenou vysokým obsahem taninů.\n\nPochází z jihovýchodní Asie (Čína). Dnes je rozšířený v subtropech téměř celého světa, od Asie po Ameriku. Roste také například v jižní části Ukrajiny. Před rokem 1989 se plody kaki dovážely nejčastěji z Albánie, ale také z Itálie, kde lze na stromy s krásně zbarvenými plody narazit již po přejezdu Brenneru.\n\nKaki je velmi chutné samo o sobě, slupka se může konzumovat, ale většinou se loupe. Další možností je například plod naříznout, jakmile je dužina měkká (dozraje i při pokojové teplotě), pokapat citronovou nebo limetkovou šťávou a vybírat malou lžičkou. Zcela zralá dužina je mazlavá, má až marmeládovou konzistenci. Kaki se také přidává do ovocných salátů, dezertů, zmrzlin, omáček a sladkých rýžových jídel. Vyrábějí se šťávy, marmelády a želé. Oblíbené je i kaki sušené.\n\nPlody kaki se sklízejí ještě nezralé, aby přežily dlouhý transport. Plody by při nákupu neměly být otlačené. Kaki se konzumuje, když je na omak měkké. Proto se musí kupovaná kaki nechat dozrát.\n\nPojídání tomelů se doporučuje lidem s nemocnými játry a ledvinami, při výzkumu na potkanech totiž bylo zjištěno, že pomáhá trávit tuky. Dužina obsahuje velké množství vitaminu C a až 20 % cukrů. Energetická hodnota 100 g kaki je cca 293 kJ (70 kcal). Tomel se konzumuje čerstvý, sušený i proslazovaný.\n\nNadměrná konzumace (málo zralé trpké plody) plodů může vést ke vzniku specifických útvarů z nestrávených zbytků v žaludku, tzv. diospyrobezoárů které způsobují zdravotní obtíže. Taniny obsažené v plodech spolu se žaludečními šťávami koagulují v lepkavou hmotu stmelující nestrávené zbytky v žaludku.\n\nHlavními látkami, které kaki obsahuje jsou:\n\n"}
{"id": "62372", "url": "https://cs.wikipedia.org/wiki?curid=62372", "title": "Kumquat", "text": "Kumquat\n\nKumquat (lat. \"Fortunella\"), též nagami nebo počeštěně kumkvat je citrusům příbuzné ovoce připomínající miniaturní pomeranče. Tento polodlouhý trpasličí pomeranč patří mezi nejmenší citrusové plody, neboť je jen 2-4 cm dlouhý. Plody, dužina i slupka, jsou oranžové a jedlé. Pochází z Východní Asie a Jižní Číny, kde jsou známy již od 12. století. Pěstují se na stálezeleném keři nebo na malém, 3 metry vysokém stromku.\n\nProtože plody mají výrazné aroma, často se používají při pečení masa (v takovém případě se půlí nebo čtvrtí). Ale mohou se jíst i syrové. Na rozdíl od pomerančů se jí i se sladkou slupkou. Plody stačí oprat a odstranit stopky. Často se používají k ozdobě koktejlů a jiných nápojů.\n\nKumquat je ale mírně nahořklý, což způsobuje nelibost některých ochutnavačů.\n\nHojně se také pěstuje na řeckém ostrově Korfu (Kerkyra), kde se z něj vyrábí stejnojmenný tradiční alkoholický likér. Podobně jako další citrusové plody kumquat obsahuje vit. C, podporuje imunitní systém a stimuluje růst nových buněk.\n\n"}
{"id": "62374", "url": "https://cs.wikipedia.org/wiki?curid=62374", "title": "Granátové jablko", "text": "Granátové jablko\n\nGranátové jablko je aromatické ovoce se sladkokyselou chutí, plod granátovníku obecného, latinsky \"Punica granatum\", starším českým termínem se nazývá \"marhaník granátový\".\nGranátovníky jsou menší stromy rostoucí hlavně ve Středozemí.\nGranátové jablko je až 12 cm velká bobule se zvláštní vnitřní stavbou a zakulaceným šestibokým tvarem. Pod tlustou, tvrdou slupkou je šest až dvanáct pouzder, v nichž se ve sladkém červeném, bílém či růžovém rosolovitém míšku nachází semena. Celkový počet semen v jednom plodu zpravidla přesahuje 600.\n\nGranátová jablka obsahují cca 77 % vody, vápník, fosfor, železo, hořčík, velké množství sodíku, draslíku, cukrů, organické kyseliny (zejména kyselinu citrónovou), z vitamínů jsou významně zastoupeny vitamín B (B1, B2 a B3) a C, v menší míře pak i vitamín A ve formě provitamínu (karotenoidů); obsahují také 6 esenciálních a 9 neesenciálních aminokyselin.\n\nSlupka granátového jablka a vnitřní přepážky mají vysoký obsah hořkých a trpkých (svíravých) látek, např. kyseliny taninové, které mají obstipační (stavěcí) účinek. Jedlé části granátových jablek působí spíš projímavě. (Pojmy jako taniny, polyfenolické látky, třísloviny a flavonoidy se u granátového jablka hodně prolínají.)\n\nObsahem hořčíku, draslíku a sodíku je šťáva granátovníku vhodná pro sportovce, těžce pracující a osoby s horečkou a pracující v horku, kteří potem a vyšším příjmem tekutin ztrácejí minerály.\n\nOlejnatost granátového jablka je 16-25%\n\nZ granátového jablka se využívá především šťáva, ze které se dělá řada koktejlů a džusů, nejznámějším nápojem je orientální nealkoholický nápoj šerbet. Oblíbený je také sirup grenadina, který se často používá v koktejlech. Dále se využívá ve studené kuchyni, kde se přidává do mnoha salátů. V teplé kuchyni se přidává především k drůbeži, grilovanému masu a rybám. V Asii se využívá i jako koření, k tomuto účelu se lépe hodí divoce rostoucí rostliny, především z úpatí Himálaje.\n\nJadérka a listy obsahují fytoestrogeny s příznivým vlivem na zdraví mužů i žen, dětí, starců – ovlivňují stav cév, kůže aj.\n\nFenolické látky obsažené ve šťávě působí proti některým střevním parazitům.\n\nGranátová jablka se pěstují v celém Středomoří, Indii, Argentině, USA a po celé Asii. Za nejkvalitnější jsou považovány plody z Íránu. Sklizeň probíhá v září až listopadu, výjimečně i dříve.\n\nMarhaník pochází původně z malého ostrova Sokotra u pobřeží Somálska, kde byl endemitem. Odtud jej lidé rozšířili přes Írán do celého Středomoří, kde je odedávna symbolem plodnosti.\n\nZe slovního základu \"granatus\" byla odvozena řada termínů:\n\nLatinský termín \"Punica granatum\" je odvozen a) z termínu \"punica\", punský, tj. fénický, protože Féničané byli tradičními pěstiteli granátových jablek; b) z termínu pro červenou barvu.\n\nGranátové jablko je nejčastěji symbolem úrodnosti, plodnosti a blahobytu.\n\nV křesťanství může mít granátové jablko jak kladný, tak záporný význam.\n\n\n\nGranátové jablko je národním symbolem Ázerbájdžánu a heraldickým znakem i symbolem španělské Granady, granátové jablko se španělsky řekne granada .\n\n"}
{"id": "62375", "url": "https://cs.wikipedia.org/wiki?curid=62375", "title": "Karambola", "text": "Karambola\n\nKarambola nebo čínská hvězdice je ovoce stromu \"Averrhoa carambola\". Nejčastěji se jí čerstvé v exotických ovocných salátech nebo jako ozdoba pohárů a nápojů. Před konzumací se odstraní hnědá žebra a plod se nakrájí na plátky. Vzniknou tak velmi dekorativní hvězdy. (Proto se v anglickojazyčných zemích tomuto ovoci říká starfruit – „hvězdicové ovoce“.)\n\nListy karamboly jsou dvacet centimetrů dlouhé a protažené do krátké špičky. Při dlouhých obdobích sucha je rostlina shazuje. V paždí listů kvete v bohatě rozvětvených, červených květenstvích.\n\nPlody obsahují velké množství kyseliny šťavelové (stejně jako reveň čili rebarbora) a měly by se konzumovat jen v malém množství. Při nadměrné konzumaci mohou způsobit otravu, projevující se zejména toxickou encefalopatií, ale i poškození ledvin. Tomu lze zabránit i současným podáním vápníku v rozpustné formě. U pacientů s ledvinnou nedostatečností je však karambola zvláště nebezpečná, protože nejenže se šťavelan hůře vylučuje, ale jeho vysoká koncentrace také zpětně poškozuje již tak narušenou funkci ledvin.\n\nPlody se vyvinou jen z malého počtu květů. Rozříznuté na plátky vytvoří charakteristickou pěticípou hvězdu. Tenká, průsvitná vnější slupka je hladká a voskově lesklá. Dužnina plodu je velmi šťavnatá, chutí připomínající angrešt, sklovitě žlutá a kolem středu má malá semena. Stromy poskytují dvě až tři sklizně za rok. Plody obsahují nízký obsah cukru, vitamin C, minerální látky, vápník, hořčík, železo a fosfor.\n\n"}
{"id": "62378", "url": "https://cs.wikipedia.org/wiki?curid=62378", "title": "Hypermarket", "text": "Hypermarket\n\nHypermarket je samoobslužná velkokapacitní a maloobchodní prodejna s širokou nabídkou potravinářského a nepotravinářského zboží pod jednou střechou, s prodejní plochou větší než 2500 metrů čtverečních. Kvůli své značné rozloze jsou hypermarkety běžně umisťovány do předměstí či za město, kde jsou dostupné autem.\n\nRůst životní úrovně, vybavenost obyvatelstva automobily a zvyšující se cena pozemků ve středu měst byly podnětem pro zakládání hypermarketů na okraji měst od 60. let 20. století. U každého hypermarketu byla stavěna velká parkoviště, bylo nabízen daleko bohatší sortiment, než mohly poskytnout prodejny menší a navíc pod jednou střechou. V konkurenčním prostředí hypermarkety nasazovaly nižší ceny, možnost velkého (třeba týdenního) rodinného nákupu potravinářského i ostatního zboží. Mimo prodejnu vlastního hypermarketu je v objektu občerstvení a menší specializované prodejny, mnohdy i služby. Prodejní plochy hypermarketů jsou od 2500 do 25000 metrů čtverečních.\n\nNa počátku roku 2012 se v České republice nacházelo 282 hypermarketů, nejvíce jich patřilo do Moravskoslezského kraje (celkem 40), v přepočtu na obyvatele jich měl nejvíce Karlovarský kraj (celkem 11). V rámci států Evropy se jednalo o čtvrtou nejhustší síť.\n\nNa začátku roku 2017 bylo v ČR 318 hypermarketů.\n\nMaloobchodní prodejny mohou být rozdílné velikostí (např. menší jsou supermarkety), specializované na určitý sortiment, svou tradici mají obchodní domy. I ty mohou být s různým zaměřením. Roste i počet specializovaných velkoprodejen. Prodejní jednotky se zpravidla liší i stavebním provedením, např. vícepatrové obchodní domy či přízemní stavby bez schodišť.\n\n\n"}
{"id": "62379", "url": "https://cs.wikipedia.org/wiki?curid=62379", "title": "Supermarket", "text": "Supermarket\n\nSupermarket je samoobslužní prodejna s nabídkou převážně potravinářského zboží denní potřeby a s doplňkovým nepotravinářským zbožím (drogerie, tisk). Prodejní plocha supermarketů se pohybuje v rozmezí od 400 do 2500 metrů čtverečních.\n\nPrvním supermarketem v České republice byla MANA holandské společnosti Ahold v Jihlavě, otevřena byla 6. června 1991. Jejím manažerem a tedy prvním manažerem supermarketu v ČR vůbec byl Martin Hildemann. O tři měsíce později začal nabízet zboží další supermarket ve Žďáře nad Sázavou. V roce 1991 vstoupily na český trh i prodejny řetězců Delvita a Billa, v roce 1992 diskontní prodejny Plus.\n\nJiž dříve však byly některé obchodní domy a velké samoobsluhy nazývány velkoprodejnami. Vstup zahraničních společností provozujících supermarkety znamenal postupné prolomení dominantního postavení spotřebního družstva Jednota, ale také velmi ztížené podmínky pro drobné podnikání v oblasti prodeje potravin a spotřebního zboží.\n\nPodle ČTK na konci roku 2004 bylo v ČR 555 supermarketů, 426 diskontních prodejen a 160 hypermarketů. Studie společnosti ACNielsen citovaná v MF Dnes v srpnu 2006 uvádí, že připadá na milion Čechů devatenáct velkopodlažních prodejen, což je nejvyšší poměr ze zemí ve střední Evropě. Prodejnami deseti nejsilnějších řetězců prochází téměř 40 procent útrat za potraviny, oblečení a elektroniku.\n\nNa začátku roku 2017 bylo v ČR 1334 supermarketů.\n\nV Česku také působí internetové supermarkety jako například iTesco.cz, či Rohlik.cz.\n\n\n"}
{"id": "62381", "url": "https://cs.wikipedia.org/wiki?curid=62381", "title": "Bar (jednotka)", "text": "Bar (jednotka)\n\nBar je vedlejší jednotkou tlaku v soustavě SI. Bar je stále užíván pro svou názornost, neboť přibližně odpovídá starší jednotce tlaku jedné atmosféry, která odpovídala přibližně atmosférickému tlaku na hladině moře (fyzikální atmosféra), anebo hydrostatickému tlaku 10 m vodního sloupce (technická atmosféra).\n\nJedna tisícina baru se označuje jako milibar, který se číselně rovná jednomu hektopascalu.\n\nSoučasně vyráběné barometry mívají obvykle dvě stupnice, jednu číslovanou v dříve používaných torrech a druhou číslovanou v hektopascalech či milibarech.\n\n\nSlovo bar pochází z řečtiny, kde báros znamená tíhu. Jako symbol se užívá celé slovo „bar“ místo dřívější zkratky b. Pro milibar se používá zkratka „mbar“.\n\nTato jednotka byla určena především k měření barometrického tlaku. Název jednotky bar navrhli v roce 1902 Sandström a Helland-Hausen na doporučení Th. W. Richardse, a to převodem 1 bar = 1 b = 1 Mdyn.cm = 10 dyn.cm. V některé cizí literatuře se tato jednotka po roce 1904 přechodně používala s jiným převodním vztahem (1 b = 1 dyn.cm), než pro který byla jednotka původně navrhována a než se běžně používá dnes.\n\nV roce 1913 přijal Stálý mezinárodní meteorologický výbor usnesení, podle něhož se měly aerologické údaje o stavu ovzduší udávat buď v milimetrech sloupce kapalinové náplně barometru (při náležité redukci), nebo v milibarech.\n\nV Česku se v současnosti dle vyhlášky ministerstva průmyslu a obchodu č. 264/2000 ze dne 14. července 2000 jedná o zvláštní dočasně povolený název násobků a dílů soustavy SI.\n"}
{"id": "62388", "url": "https://cs.wikipedia.org/wiki?curid=62388", "title": "Ibn Fadlán", "text": "Ibn Fadlán\n\nAhmad ibn Fadlān ibn al-Abbās ibn Rāšid ibn Hammād (arabsky أحمد بن فضلان بن العباس بن راشد بن حماد) (první polovina 10. století) byl arabský diplomat, který navštívil s chalífovým poselstvem Volžské Bulharsko a zanechal podrobné zprávy o jeho geografických a etnických poměrech a také o historii.\n\nPočátkem 10. století se Šilkiův syn, chán Almıš, vládce Volžského Bulharska, (části území Kara Bulharu a Onogurie) které bylo tehdy kvetoucí zemí, rozhodl zbavit závislosti na chazarské říši. Požádal proto o pomoc bagdádského chalífu al-Muktadira a slíbil mu, že přijme islám. Chalífa vypravil roku 921 do hlavního bulharského města Bulgaru početné poselstvo o pěti tisících členech. V jeho čele stál jakýsi Susán ar-Rasí, jehož sekretářem se stal urozený Ibn Fadlán.\n\nPoselstvo cestovalo jako karavana na koních a velbloudech. Z Bagdádu zamířilo do Mervu a Buchary a přes říši Chorézm do Bulharska. Ke svému cíli dorazilo v květnu 921, o zpáteční cestě není nic známo. Svého cíle dosáhlo, neboť Almıš a vládnoucí bulharská elita přijala a uzákonila za státní náboženství islám.\nIbn Fadlánovy \"Risale\" - \"Zápisky\", které na základě této cesty vznikly, jsou nejoriginálnějším arabským zdrojem informací o východní Evropě v 10. století a zároveň nepostrádají jisté literární kvality. Kromě popisu Volžského Bulharska a jeho obyvatel obsahují také velmi důležité zprávy o Varjazích, švédských vikinzích, kteří sem připlouvali po Volze za obchodem. Ibn Fadlán popisuje jejich život a obyčeje.\n\n\"Zápisky\" byly hojně čteny a přepisovány. Informace o obyvatelstvu severní části východní Evropy z nich pravděpodobně čerpaly také pozdější arabští a perští autoři. Vznikla také zkrácená varianta \"Zápisků\". Do našich dnů se dochovaly v rámci jiných prací, a to ne zcela kompletní, jejich závěrečná část byla ztracena.\n\nPodle Ibn Fadlánových \"Zápisků\" napsal známý americký spisovatel Michael Crichton román \"Pojídači mrtvých\", podle kterého byl roku 1999 natočen film \"Vikingové\". Ibn Fadlána v něm ztvárnil Antonio Banderas. Román, který je charakterizován jako „\"poutavý cestovní deník, akční historický román i horor\"“ s prvky sci-fi, vydalo v českém jazyce již dvakrát nakladatelství Baronet (1994, 2005). Vzhledem k tomu, že se závěrečné pasáže Ibn Fadlánových \"Zápisků\" nedochovaly, a proto není známo, jak se poselstvo dostalo nazpět do Bagdádu, popustil Crichton notně stavidla své fantazie a nechal arabského diplomata projít ve společnosti Vikingů mnohými dobrodružstvími.\n\n"}
{"id": "62390", "url": "https://cs.wikipedia.org/wiki?curid=62390", "title": "Volžské Bulharsko", "text": "Volžské Bulharsko\n\nVolžské Bulharsko, Volžsko-kamské Bulharsko nebo Bulharská volžsko-kamská říše bylo státem turkického kočovného etnika Bulgarů (Protobulhaři), který se rozkládal od 2. poloviny 7. století až do roku 1238 kolem středního toku řeky Volhy, jižně od jejího soutoku s Kamou. Po vpádu Mongolů se stal součástí jejich chanátu Zlaté hordy.\n\nOd dob Bulharské volžsko-kamské říše byli obyvatelé tohoto území muslimové.\n\nDo 8. století byli Bulhaři a příbuzensky blízké národy rozděleni do čtyř velkých skupin.\n\nV polovině 5. století se po smrti Attily začala Hunská říše rozpadat na jednotlivé turkické státní útvary. Jedním z nich byla i \"Onogurie\" (Velké Bulharsko) - nejstarší bulharský stát, který se rozkládal mezi Černým a Kaspickým mořem. Svůj největší rozkvět zažila v polovině 7. století za chána Kubrata († 651 nebo 660).\n\nTento stát neměl dlouhého trvání a po smrti svého vládce se rozpadl. Vládu si rozdělilo mezi sebou jeho pět synů a takto oslabená říše se nedokázala ubránit náporu dalšího kočovného národa, Chazarů. Jeho kočovné obyvatelstvo se rozdělilo na dvě skupiny. První, pod vedením jednoho z Kubratových synů, chána Asparucha odtáhla do jihovýchodní Evropy, sjednotila se s místním osídlením a roku 681 zformovala bulharský stát, který na Balkáně trvá dodnes.\nDruhá skupina se pod vedením starších Kubratových synů Batbajana a Kotraga smíchala s chazarskými a sarmatskými (Alani) kmeny a zůstala na svém původním území.\n\nJejí část v čele s chánem Kotragem se v 8. století přesunula po toku řeky Volhy na sever až na její soutok s Kamou, na území dnešního Tatarstánu a Baškortostánu, kde společně s dalšími turkickými a ugrofinskými skupinami na přelomu 9. a 10. století vytvořila první feudální útvar v severovýchodní Evropě: Bulharskou volžsko-kamskou říši s hlavním městem Bulgar. Černí Bulhaři, v čele s Batbajanem, kteří se již usadili, zůstali v původních sídlech a byli Chazary podmaněni.\n\nNový bulharský chanát zůstal sice v poplatné závislosti na Chazarech, ale to mu v dalším rozvoji nebránilo. Podle svědectví, které zanechal arabský diplomat Ahmad Ibn Fadlán, bylo Volžsko-kamské Bulharsko počátkem 10. století kvetoucí zemí. Razilo vlastní stříbrné mince, budoval chrámy, školy, paláce a dokonce domy se systémem ústředního topení a kanalizací. Zprávy arabských cestovatelů hovoří o velkých kamenných městech Bulgaru a Biläru. Například druhé největší město Bilär bylo ve své době větší než Paříž či Kyjev. Výhodná poloha na říční obchodní tepně umožnila Bulharům kontrolovat obchod probíhající mezi Skandinávií a ruským severem a významnými obchodními středisky Blízkého východu, například Derbentem na západním pobřeží Kaspického moře, Bagdádem či středoasijskou Chórezmskou říší, které se povětšinou nacházely pod nadvládou Arabů. Tento chanát profitoval také z obchodu se Střední Asií, Čínou i Evropou a dosáhl na svou dobu nevídané civilizační úrovně. Karavany obchodovaly se švédskými Varjagy a procházely zemí až do Íránu. Nález české mince z 11. století ve vykopávkách v Kazaňském kremlu svědčí o rozvinutém obchodu s centrální Evropou. Do Bulharska, ale také k Chazarům, přicházely též arabské kupecké karavany. Roku 922 po diplomatických rozhovorech s Bagdádem přijalo Volžské Bulharsko za státní náboženství islám a staré turkické runové písmo bylo nahrazeno písmem arabským. Na příkaz bagdádského chalífy al-Muktadira zprostředkovalo poselstvo, jehož členem byl také Ibn Fadlán, vládnoucí elitě přijetí islámu. Následoval rozvoj věd, filozofie, literatury a umění; bulharské mešity šířily vzdělání a kulturu v sousedních zemích. Za vlády kyjevského knížete Svjatoslava (962–972/973) orientovaného na expanzi, došlo k přímému střetnutí Bulharů s Rusy. Poté, co Svjatoslav společně s Oguzy rozvrátil říši Chazarů, dobyl a vyraboval Bulgar. Bulhaři, kteří dosud platili tribut Chazarům, byli dočasně zpoplatněni z Kyjeva. Byla uzavřena mírová smlouva s křesťanskou Kyjevskou Rusí a vzájemné „dobré“ vztahy přetrvaly přes 200 let.\n\nV první třetině 13. století však tento kvetoucí stát musel čelit kočovným nájezdníkům z východu. V zimě na rozmezí let 1237/38 chanát napadli Tataři, vedení princem Bátúem. Tři útoky bulharský stát odrazil, ale napočtvrté byl poražen. Tataři (Mongolové) volžsko-bulharský stát rozvrátili, zničili a začlenili jeho území i zbytky lidu do své veleříše, která tak právě zde zahájila své dobývání a pustošení východní a střední Evropy. Po dělení říše (1259) se toto území stalo součástí nástupnické Zlaté hordy („Džučiho ulusu“).\n\nBěhem historie nesli panovníci několik titulů turkického původu, počínaje chánem, poté baltavarem, ilteberem a nakonec emírem. Krom bulharských panovníků na území Bulharské volžsko-kamské říši vládli i mongolští a tatarští chánové.\n\n\n"}
{"id": "62391", "url": "https://cs.wikipedia.org/wiki?curid=62391", "title": "Bolgar", "text": "Bolgar\n\nBolgar () je město v Rusku, administrativní centrum Spasského rajónu Tatarstánu. Leží na soutoku Volhy s Kamou, v bezprostřední blízkosti Bulgaru, ruin někdejšího hlavního města středověké říše turkických Bulharů (Protobulhaři), tzv. Volžského Bulharska.\n\nSídlo vzniklo jako vesnice \"Spasskaja\" (od slova \"spása\"), o jejímž založení není nic známo. Roku 1781 byla Spasskaja povýšena na újezdní město Kazaňské gubernie \"Spassk.\" V 19. století sloužil Spassk jako překladiště na říční dopravu pro náklady z okolních měst. Roku 1856 se zde nacházel 1 kostel, 246 domů a 5 obchodů.\n\nV letech 1926-1935 se město oficiálně jmenovalo \"Spassk-Tatarskij\", aby se odlišilo od mnoha jiných měst téhož názvu. Roku 1935 bylo přejmenováno na \"Kujbyšev\" na počest zemřelého bolševického revolucionáře Valeriana Kujbyševa.\n\nKdyž byla roku 1957 napuštěna Kujbyševská přehrada, zmizelo původní město zcela pod její hladinou. Kujbyšev tak byl přemístěn asi 2 km jižně od vesnice Bolgar, kterou záhy pohltil. Roku 1991 potom bylo celé město pojmenováno podle pohlceného Bolgaru, jehož název upomíná na kdysi významné hradiště Bulgar.\n\nRoku 2010 se zde začal realizovat velkolepý projekt renovace památek starého Bulgaru a výstavby nové infrastruktury, podporující rozvoj turismu. Vznikla tak Bílá mešita, nový říční přístav (plují sem výletní lodě z Kazaně), hotel, informační centrum, muzeum chleba s mlýnem a pekárnou, muzeum řemesel s kovárnou aj.\n\n"}
{"id": "62393", "url": "https://cs.wikipedia.org/wiki?curid=62393", "title": "Vladimír Morávek", "text": "Vladimír Morávek\n\nVladimír Morávek (* 9. dubna 1965 Moravský Krumlov) je český divadelní, filmový a televizní režisér, autor mnoha scénářů a úprav dramatických děl. V letech 1996–2005 byl uměleckým šéfem Klicperova divadla v Hradci Králové, poté se stal uměleckým šéfem v brněnském divadle Husa na provázku, jímž byl do konce roku 2017.\n\nNarodil se v Moravském Krumlově, ale brzy se celá rodina (rodiče a dva sourozenci) přestěhovala do Bruntálu, kde \"Vladimír\" vystudoval gymnázium. Jako student byl velmi všestranný. Zúčastňoval se všech možných olympiád (matematických, fyzikálních, chemických) s postupem do krajských kol, ve kterých i vítězil. Kromě toho se v rámci středoškolského studia zabýval výzkumem lišejníků i výzkumem čistoty odpadních vod. O jeho dalším studiu však zřejmě rozhodlo vítězství v okresní literární soutěži a následný zisk druhého místa v krajském kole s básní \"Mám v očích prach z křídel smrtihlava\" a návštěva divadelního představení Manon Lescaut. Ve třetím ročníku gymnázia založil ve škole divadelní kroužek a podal si přihlášku na JAMU, kam byl přijat hlavně díky své sečtělosti. Jak \"Vladimír Morávek\" později prohlásil, v Bruntále se tehdy nic jiného nedalo dělat než číst. Četl tedy i knížku denně. Jeho maminka totiž pracovala v knihovně.\n\nVystudoval Janáčkovu akademii múzických umění v Brně, obor činoherní režie.\n\n\"Vladimír Morávek\" je rozvedený. S bývalou manželkou, kostýmní výtvarnicí Evou, má syna Alexandra, který hrál v některých Morávkových inscenacích - například ve hře Ze života hmyzu. \"Vladimír Morávek \" se rád vrací do Bruntálu, města svého mládí.\n\n\nRežisér \"Vladimír Morávek\" přišel jako host do Klicperova divadla v Hradci Králové v divadelní sezóně 1995/96. Nabídku ředitele divadla Ladislava Zemana na post uměleckého šéfa nejprve režisér \"Morávek\" odmítl, ale po úspěchu hry Buldočina aneb Nakopnutá kára tuto funkci přijal a vykonával do roku 2005, kdy ho nahradil Ivo Krobot. Svým příchodem vnesl \"Morávek\" do souboru radikální změny, s některými herci se rozloučil, jiné do souboru pozval. Jedna z nejviditelnějších změn byl příchod tehdy ještě prakticky neznámé Pavly Tomicové, která pak účinkovala ve většině Morávkových her (viz níže uvedený seznam inscenací). Lze tvrdit, že právě zde režisér \"Morávek\" tuto herečku \"objevil\". Dále do souboru přišla Chantal Poullain a Ondřej Malý. Nový soubor pak během tří měsíců nastudoval pět inscenací a jejich postupným uvedením režisér \"Morávek\" postupně pozvedl \"Klicperovo divadlo\" z oblastní úrovně na celostátní. Prvním celostátním úspěchem bylo představení tetralogie Noci antilop 26. 1. 1998 v pražském Divadle v Dlouhé, za které dostal \"Vladimír Morávek\" cenu Českého literárního fondu.\n\nVladimír Morávek v letech 1995 až 2011 režíroval v královéhradeckém Klicperově divadle buď jako kmenový pracovník divadla (1996–2005) nebo jako host (1995, 2010–2011) v tabulce uvedených 30 divadelních her.\n\n\"*\" ViS ve sloupci Externí odkaz ukazuje na stránky Divadelního ústavu do sekce Virtuální studovna, kde lze zjistit o jednotlivých hrách další zde neuvedené podrobnosti, především herecké obsazení, výpravu, kostýmy, hudbu, dramaturga apod.\n\n\nHra v této úpravě byla uvedena jen jedenkrát jako slavnostní představení 15. září 1999 ku příležitosti 50. let vzniku profesionálního souboru \"v Klicperově divadle.\" Celá hra Hamlet má premiéru o půl roku později.\n\nInscenací \"Hadrián z Římsů\" divadlo vzdalo hold městskému dramatikovi V. K. Klicperovi, po kterém v roce 1885 město pojmenovalo vzniklé divadlo a v době uvedení této hry (rok 2010) tomu uplynulo rovných 125 let.\n\nHra \"Světáci (Malované děti)\" je svéráznou tryznou za šedesátá léta pojednávající o naivitě, pýše a dobré a špatné povaze, o touze, o triumfu, bídě a velkém odpuštění. Inscenace je věnována Martě Kubišové bývalé člence hudebního tria Golden Kids.\n\nRežisér a tehdejší umělecký šéf Klicperova divadla \"Vladimír Morávek\" zrealizoval během divadelních sezón 1996/97 až 2002/03 v Hradci Králové šest níže uvedených projektů – inscenace se společným tématem hrané buď samostatně nebo v několikahodinových cyklech. Tato představení se hrála \"v Klicperově divadle\", ale i na jiných jevištích, na různých festivalech v České republice i v zahraničí, především na Slovensku.\n\nProjekt \"Noci antilop\" je cyklus čtyř her zinscenovaných uměleckým šéfem a režisérem \"Morávkem\" v Klicperově divadle v divadelní sezóně 1997/98. Jedná se o hry:\nHry, úspěšné i při samostatném provedení, které na první pohled působí nesourodě, volně spojuje téma vztahu rodičů a jejich potomků. Zhruba čtyřhodinový cyklus všech čtyř her byl poprvé uveden 26. 1. 1998 v pražském Divadle v Dlouhé byl oceněný Českým literárním fondem. O tetralogii \"Morávek\" řekl: První dvě hry jsou jakýmsi kladením otázek, druhé dvě jsou odpověďmi na ně. Česká televize v roce 1998 vyrobila a odvysílala 146. minutový záznam her \"Hrabě Pálfy\" a \"Nezdárný syn\". Inscenace \"Nezdárný syn\" byla uváděna na Slovensku v rámci festivalu \"Divadelná Nitra '99\" a poté i na festivalu \"České divadlo '99\" v bratislavském Štúdiu S.\n\n\"Vladimír Morávek\" se již na počátku svého působení v Klicperově divadle rozhodl, že zde postupem let uvede pod souhrnným názvem \"Bůh ochraňuj Williama Shakespeara!\" všechny hratelné inscenace tohoto dramatika a do roku 2003 zrežíroval tyto hry:\n\nV \"Romeovi\" (plnoštíhlou Julii v puntíkových šatech ke kolenům hraje P. Tomicová) se \"Morávek\" snažil být aktuální, v Králi Learovi se více držel originálu. Zde v roli Šaška Lubor Novotný poněkud zastiňoval hlavní postavu \"Krále Leara\" alternovanou Davidem Suchařípou a Jiřím Pechou. K dramatu \"Hamlet\" si \"Morávek\" nechal složit původní hudbu skladatelem, hudebníkem a člověkem mnoha profesí Vladimírem Franzem. Inscenace pak získala Cenu Alfréda Radoka za původní hudbu a byla hodnocena velmi kladně: \"Šlo o úctyhodnou interpretaci, odvážnou propojením krajního patosu s ordinérní groteskou, svědčící o kvalitách hradeckého souboru.\" Poslední z jmenovaných her \"Othello\", temná tragédie o běsech deptajících člověka, byla založena na kontrastu bílé a černé barvy. Hudbu k ní složil Michal Pavlíček. Uvedené hry byly uváděny i mimo Hradec Králové.\n\nPo odchodu \"Morávka\" z divadla v Shakespearově cyklu pokračují jeho nástupci. 4. října 2008 se konala premiéra hry Periklés, již šestnáctého titulu cyklu \"Bůh ochraňuj Williama Shakespeara!\" a jako první premiéru sezóny 2012/13 zvolilo divadlo hru Richard III., osmnáctý titul cyklu, který režíroval David Drábek.\n\n\"Velká tavba\" byl dlouhodobý projekt vytvořený tehdejším uměleckým šéfem Klicperova divadla \"V. Morávkem\", který lze charakterizovat návratem k někdejším zdařilým inscenacím tohoto souboru nejen z počátku osmdesátých let (příkladem je hra Maryša), ale i revizí úspěšných her posledních padesáti let. Příkladem je Lesní panna aneb Cesta do Ameriky, inscenace režiséra Milana Páska z roku 1958, která poprvé v historii hradeckého divadla překročila stovku repríz. Nové nastudování této hry (premiéra 17. května 2003) zrežíroval Arnošt Goldflam. Další inscenací patřící do \"Velké tavby\" byla hra Písek autora \"A. Goldflama\", kterou zrežíroval \"V. Morávek\".\n\nJednalo se o třetí \"Morávkovo\" režijní zpracování tohoto tématu. Režisér \"Vladimír Morávek\" již před tím nastudoval \"Maryšu\" v Divadle Husa na provázku a poté v Divadle Na zábradlí. V Klicperově divadle se pod názvem Maryša – popravdě však Mařka aneb To máš za to, bestijó! hrál zcela původní text, který \"Morávek\" poskládal z prvních rukopisných črt bratří Mrštíků. V samotném názvu hry zaujmou dvě slova:\nV režijní koncepci \"Morávka\" měla prim mocná a silná iluze, která se obratně vyhýbala předstírání reality, překvapila a šokovala, bavila a děsila – vše dohromady. Výraznou složku inscenace tvořila hudba Pavla Sýkory s použitím motivů z díla Jiřího Bulise.\n\nHra Písek byla poprvé uvedena jejím autorem a režisérem A. Goldflamem v roce 1988 v brněnském HaDivadle. Některé odkazy k dobovým reáliím ve hře obsažené zřejmě nebyly pochopeny tehdejším divákem i když tyto nejasnosti mohly fungovat jako ozvláštňující ozdůbky dobového koloritu, které režisér královéhradeckého nastudování \"Morávek\" ještě akcentoval a rozvíjel. Inscenace pojednávala o životě Ríši, o jeho tužbách, očekávání, ale i o vzpomínkách, o jeho předcích i potomcích. Hra byla o životě, který utíkal, tak jako se písek sypal mezi prsty, písek – symbol neustálé přeměny, neuchopitelnosti a nestálosti. Premiéra se konala v rámci cyklu Velká tavba v Klicperově divadle 27. dubna 2002 a hra dosáhla 26 repríz.\n\nProjekt \"Čechov Čechům\" byl cyklus tří inscenací dramatika A. P. Čechova\nsamostatně uváděných v královéhradeckém Klicperově divadle v letech 2001 až 2004 nebo společně jako téměř devítihodinové představení na festivalu Divadlo evropských regionů v červnu 2003 a o čtyři měsíce později v říjnu 2003 na festivalu Příští vlna/Next Wave v Praze ve Švandově divadle na Smíchově. V rámci představení se konal před divadlem ples čechovovských postav a podával boršč a ruský čaj. Všechny tři hry upravil a režíroval \"Vladimír Morávek\", na kostýmech se podílela jeho žena Eva, na hudbě Vladimír Franz a z herců \"Klicperova divadla\" účinkovali např. Pavla Tomicová, Jan Mazák a Filip Rajmont. \"Morávek\" pracoval takřka čtyři roky na tomto projektu, který na jedné straně získává přívlastky jako bombastický a fenomenální, na druhé byl zatracován a na režisérovi nezůstala kvůli jeho zásahům a režijní koncepci nitka suchá. Počátkem roku 2004 se však cyklus stal vítězem prestižní ankety Divadelních novin o nejlepší inscenaci roku, v které hlasovalo 122 divadelních a kulturních publicistů.\n\nPod projektem \"Jiný kafe\" byly v Klicperově divadle v Hradci Králové představována různá díla moderní literatury a to především formou scénického čtení. Jsou to například inscenace režírované \"Vladimírem Morávkem\":\nale i jinými režiséry:\nV projektu \"Jiný kafe\" divadlo pokračovalo i po odchodu \"Vladimíra Morávka\" v roce 2005:\n\nPosledním zde uvedeným projektem tehdejšího uměleckého šéfa královéhradeckého Klicperova divadla \"Vladimíra Morávka\" byla \"Ďábelská série\" čtyř her nazvaná \"Mefisto se dívá\":\n\nCyklus \"Mefisto se dívá\" byla podobenstvím posedlosti po zodpovězení otázek života a rozluštění záhad tohoto světa, touhou po poznání, puzení k moci a paktování se zlem.\n\nPod vedením uměleckého šéfa a režiséra \"V. Morávka\" získal soubor Klicperova divadla tato ocenění:\n\n\nV roce 2005 \"Vladimír Morávek\" ukončil svoji funkci uměleckého šéfa v Klicperově divadle v Hradci Králové a stal se uměleckým šéfem v brněnském Divadle Husa na provázku, kde kromě jiného pokračoval v tradici tematických vícedílných projektů realizovaných v předchozích deseti letech v Klicperově divadle. Prvním takovým cyklem započatým již v roce 2003 byl projekt Sto roků kobry. Na konci roku 2017 však po protestu části hereckého ansámblu ve své funkci skončil.\nNicméně i po jeho odchodu z pozice uměleckého šéfa některé jeho hry v reportoáru divadla zůstaly, konkrétně: Ubu králem: Svoboda!, Na protest: Pokoj lidem dobré vůně, Ze života hmyzu - Oh! Jaká podívaná!, Lásky jedné plavovlásky - Plavovlásky jedné lásky, Kníže Myškin je idiot: Vzkříšení, Amadeus (tj. Milovaný Bohem).\n\n\"Vladimír Morávek\" od roku 2003 do současnosti zrežíroval v Divadle Husa na provázku více než dvacet inscenací:\n\"*\" ViS odkazuje na stránky Divadelního ústavu do sekce Virtuální studovna. Zde jsou uvedené další podrobnosti, především herecké obsazení, výprava, kostýmy, dramaturg apod.\n\nRežisér a umělecký šéf brněnského Divadla Husa na provázku \"Vladimír Morávek\" zrealizoval během svého působení v tomto divadle čtyři níže uvedené projekty – soubor inscenací se společným tématem hraných buď samostatně nebo v několikahodinových cyklech.\n\n\n\"Sto roků kobry\" byl cyklus čtyř níže uvedených her zdramatizovaných režisérem a uměleckým šéfem brněnského Divadla Husa na provázku \"Vladimírem Morávkem\":\n\n\nJedná se o upravené romány ruského spisovatele F. M. Dostojevského:\n\n\nProjekt dostal název \"Sto roků kobry\", protože kobra podle \"Morávka\" evokuje svět Dostojevského: \"„Svět nápadně plný jedů, viny a umanutého drápání zevnitř tmy směrem ke světlu a k očištění… A ona číslovka v názvu je samozřejmě také metafora, zároveň století, zároveň věčnost. Dostojevskij v jednom svém dopise napsal, že lichá století jsou od ďábla, sudá od Boha.“\"\nHry byly zinscenované během let 2003 až 2006 a jejich společným tématem byl \"život bez Boha\". V letech 2003 a 2004 byly hry uváděny samostatně. Poté na počátku nové divadelní sezóny 2005/2006 byly první tři hry tetralogie uvedeny v jednom dni na festivalu Divadlo v pohybu, který byl uspořádán jako slavnost k otevření divadla s novým uměleckým vedením (Luboše Baláka vystřídal \"Vladimír Morávek\"). O rok později 14. října 2006 byly uvedeny všechny čtyři hry na festivalu Idioti na provázku pod názvem Svlékání z kůže aneb Bestiář podle Dostojevského jako jedenáctihodinové představení (tzv. divadelní, jevištní či scénická freska) skládající se z devíti dílů, sedmi přestávek, jednoho oběda, jedné večeře, třech intermezz (zazpívala Simona Peková, na klavír hrál Jan Budař) a závěrečným tancem nad ránem (jako diskžokej se představil Jiří Kniha). Mimo Brno byl tento jedenáctihodinový program uveden premiérově 28. října 2006 v Praze v Divadle Archa.\n\nAby soubor splnil své předsevzetí Svlékání z kůže, že se jednou za sto dní \"svlékl z kůže\" a předvedl reprízu jedenáctihodinového Bestiáře, byl projekt v roce 2007 uváděn čtyřikrát: dvakrát v Huse na Provázku, jednou v Divadle Archa a jednou 1. prosince v multifunkčním prostoru Bazilika v Českých Budějovicích. Dále jako závěr projektu \"Sto roků kobry\" divadlo pořádalo diskusní večery tzv. Kabinety F. M. Dostojevského, kam byly zvány různé osobnosti debatující o bohu, víře i beznaději v Čechách: 1. února byli pozváni Jaroslav Šabata a Milan Uhde, 5. března Karol Sidon a Tomáš Halík. O měsíc později uvedl J. A. Pitínský jako epilog projektu hru \"Evangelium sv. Lukáše (Na rovinu)\", která měla premiéru 19. dubna. Poté ještě soubor uskutečnil v květnu s prvními dvěma inscenacemi projektu \"Sto roků kobry\" (Raskolnikov – jeho zločin a jeho trest, Kníže Myškin je idiot) zájezd do Paříže, kde se obou představení zúčastnilo více než 500 diváků. Jako prolog k projektu připravil \"Vladimír Morávek\" s francouzským souborem divadla L'Apostrofe jevištní adaptaci novely Dostojevského Něžná v hlavní roli s Lucií Vondráčkovou.\n\nNa festivalu Divadla v pohybu VIII. se kromě jiného konaly i slavnostní derniéry her z projektu \"Sto roků kobry\". Předposlední den festivalu se naposledy odehrálo jedenáctihodinové \"Svlékání z kůže\", které natočila Česká televize pod názvem Jak se kobra svlékla z kůže a premiérově tento dokument vysílala 8. června. Na závěr festivalu se konal též poslední diskusní večer \"Kabinet Dostojevský\" za účasti autorů a režisérů, kterým Dostojevský vstoupil do života. V květnu následovaly derniéry her Běsi – Stavrogin je ďábel a Bratři Karamazovi: Vzkříšení. Druhou zmíněnou hru opět natáčela Česká televize a záznam premiérově odvysílala 1. listopadu.\n\n8. dubna v den Morávkových 50. narozenin uvedlo Divadlo Husa na provázku druhý díl tetralogie Kníže Myškin je idiot. Po představení byli všichni diváci pozváni na oslavu..\n\n8. září se konala obnovená premiéra inscenace Kníže Myškin je idiot.\n\nProjekt získal v letech 2003 a 2004 kromě jiných ocenění několik nominací na Cenu Alfréda Radoka, z kterých nakonec proměnil jednu ve vítězství a to v roce 2004 Cenu za hudbu.\n\n\"Perverze v Čechách\" byl cyklus třech inscenací zdramatizovaných režisérem a tehdejším uměleckým šéfem brněnského Divadla Husa na provázku \"Vladimírem Morávkem\":\n\nPříprava inscenace Lásky jedné plavovlásky - Plavovlásky jedné lásky trvala dva roky. Nejdříve musel režisér \"Morávek\" získat Formanův souhlas, potom udělal konkurz na blondýnky a konečně bezmála tři měsíce zkoušel. Na rozdíl od filmu Lásky jedné plavovlásky, který se odehrával v roce 1965, děj této hry probíhal o tři roky později. Ve hře se objevili historické postavy Alexandr Dubček, Leonid Brežněv, vůdčí postava pražského jara 1968 Eduard Goldstücker a mladá zpěvačka Pavlína Filipovská. V programu divadla\nbylo uvedeno: Příběh Lásek jedné plavovlásky není jen anekdotou o dívce, která víc věřila, než myslela, anýbrž hlavně a především podobenstvím, geniální metaforou o třeštivém a třpytivém a legračním fenoménu šedesátých let.\n\nCirkus Havel aneb My všichni jsme Láďa je scénická montáž z osmnácti dramatických i jiných textů Václava Havla. Režisér \"Morávek\" se o inscenaci vyjádřil: „Václav Havel je známý tím, že si pečlivě trvá na každém slově svých her. Nám ale díky přátelství a dlouholetému úzkému kontaktu udělil exkluzivní souhlas k vytvoření scénické koláže a dovolil nám svobodně pracovat. Bereme to jako velký projev důvěry, protože jsme prvním divadlem, kterému se takového privilegia dostalo.“ Inscenaci, která mapovala Havlovu čtyřicetiletou autorskou tvorbu, \"Morávek\" se souborem chystal dva roky, poslední půlrok navíc i za asistence Václava Havla. Havel byl vlastně spoluautorem představení, přicházel s novými nápady, napsal speciální finále. I název Cirkus Havel byl jeho nápad, původně se uvažovalo o titulu Kabaret Havel. Havel hru vnímal jako svědectví o našich novodobých dějinách. Důležitou složkou inscenace je hudba Daniela Fikejze složená z dobových šlágrů od sedmdesátých do devadesátých let a interpretovaných skupinou Meteor z Prahy. Speciálně pro inscenaci Marta Kubišová nazpívala píseň Postupujícímu šeru navzdory, jejíž text pro ni napsal Václav Havel už v září 1968. Režisér \"Morávek\" uvedl, že ho tato píseň obzvláště potěšila, protože ji Kubišová nazpívala bez nároku na honorář, jen jako pozdrav \"Huse na provázku\".\nInscenace České moře je třetí a závěrečná část projektu \"Perverze v Čechách\" sestavená z různých částí jedenácti her Davida Drábka. Režie se ujal \"Vladimír Morávek\" a před premiérou řekl: „Že Česko nemá moře? Divadlo Husa na provázku ho má! V létě jsme přivezli čtyři sta litrů mořské vody.“ A dále vysvětlil: „\"Perverze v Čechách\" měla vyvrcholit adaptací některé hry Milana Kundery, ale zatím jsme od něj nedostali svolení. Proto jsme chtěli zinscenovat jiný text o naději, o tom, jak se probojovat ke světlu v době, kdy už zase svítí hlavně Karel Gott.“ Nakonec z her \"Davida Drábka\" \"Morávek\" společně s Josefem Kovalčukem v roli dramaturga poskládali snový příběh nazvaný podle druhé části Drábkovy nedávno uvedené hry Náměstí bratří Mašínů. Českou hymnu pro představení nazpívala Eva Urbanová, na premiéru přijela i Marta Kubišová a v představení zazpívala tři písně.\n\n\n\n\n\n\n\n\n\n\n\"Čapek (Čapkové) na provázku\" byl projekt Divadla Husa na provázku a jeho uměleckého šéfa V. Morávka, na kterém se zúčastnili režiséři:\nV rámci projektu každý z nich samostatně zinscenoval jedno dílo Karla Čapka resp. dílo bratří Čapků. Konkrétně v uvedeném pořadí:\n\nProjektem Čapek (Čapkové) na provázku pokračovalo Divadlo Husa na provázku pod uměleckým vedením Vladimíra Morávka v linii dlouhodobých tematických projektů. Autoři chtěli nově nahlédnout a přečíst texty, které se staly ikonami českého divadla a literatury. O projektu řekli: „Máme za to, že osobnost Karla Čapka je klíčová při zkoumání naší národní identity. Nespravedlivě je tento klasik odsouzen být trochu nudným patronem nainstalovaným ve vitrínkách.“ Tříleté (hra \"Hordubal\" měla premiéru v roce 2010) zaobírání se Čapkem vyvrcholilo premiérou souborného uvedení všech čtyř částí projektu (Kabinet Čapek mezi ně nepočítaje) v dubnu 2013 v pražském Divadle Archa s názvem \"Taková Slavnost!\"\n\nZe života hmyzu bylo prologem k projektu Čapek (Čapkové) na provázku i když z uvedených čtyř her (Kabinet Čapek mezi ně nepočítaje) vznikla jako poslední. Hra zrežírovaná V. Morávkem měla samostatnou premiéru v Brně v Divadle Husa na provázku 12. 4. 2013 a jako součást celého projektu v pražském Divadle Archa 21. 4. 2013 ve 20:00 hodin.\nInscenace byla komedií o umění nesouhlasit (šlo tu přec o hodně: o strašlivou rozkoš bytí) aneb „Kdo u čerta vás nutí, abyste se ztotožňovali s motýly nebo chrobáky, cvrčky či jepicemi?“ Režisér Morávek o představení řekl: „Ze života hmyzu má být o pinožení a o otravování se malými jedy, o natírání si křídel blankytnými krémy pořád dokola. A zatím někde hrozně podstatné věci vyslovuje Ten, co to všechno zří a hlava mu hoří a stesk v srdci je na chcípnutí, kudlanky zpívají, chrobáci brousí, hlemýždi smrdí do ticha.“ Hudbu složil Jiří Hájek, několikrát však v inscenaci zazní píseň Pan Sen, kterou zpívá Richard Krajčo (českou část) a Iva Frühlingová (francouzskou část). Písnička vyšla v roce 2004 na albu skupiny Kryštof \"Mikrokosmos\" a pro divadelní představení ji oba umělci znovu přezpívali a v inscenaci je uváděna ze záznamu.\n\n\"Trapná muka\" jsou 2. dílem projektu Čapek (Čapkové) na provázku, který zdramatizoval a režíroval Jan Mikulášek. Hra měla samostatnou premiéru v Brně v Divadle Husa na provázku 1. 4. 2011 a jako součást celého projektu v pražském Divadle Archa 22. 4. 2013. Autor k představení uvedl: „Teprve když se člověk setká se záhadou, uvědomuje si vlastní duši. Trapné povídky a Boží muka, dva osobité světy, v nichž se střetávají příběhy touhy po zázraku s trapnou všednodenností lidského osudu.“\n\n\"Dášenka aneb Psí kusy\" je intermezzem v projektu Čapek (Čapkové) na provázku (vlastně na vodítku), který spolu zdramatizovali a režírovali Jiří Jelínek a Anežka Kubátová. Hra měla samostatnou premiéru v Brně v Divadle Husa na provázku 8. 2. 2013 a jako součást celého projektu v pražském Divadle Archa 21. 4. 2013 v 16:00 hodin. Podle autorů se jednalo o pohádkový kabaret pro štěňata od čtyř let.\n\n\"Hordubal\" byl závěrečnou inscenací projektu Čapek (Čapkové) na provázku, který zdramatizoval Josef Kovalčuk a režíroval Jan Antonín Pitínský. Hra měla samostatnou premiéru v Brně v Divadle Husa na provázku 6. 3. 2010 a jako součást celého projektu v pražském Divadle Archa 23. 4. 2013. Jednalo se o baladický příběh o lásce, hříchu a vině, o návratu domů a hledání ztraceného srdce. Co je skutečná pravda o Hordubalovi? Aneb též: Člověk je příliš složitý na to, aby měl jedinou tvář.\n\n\"Kabinet Čapek\" byl diskusním setkáním nejen s autory projektu Čapek (Čapkové) na provázku. V Brně v Divadle Husa na provázku 9. 1. 2013 se Kabinetu Čapek s podtitulem \"Nejen o jazyku\" zúčastnili spisovatelé Antonín Přidal a Petr Švanda. 4. 4. 2013 diskutovali v Kabinetu Čapek s podtitulem \"O bratrech Čapkových, jejich společné i samostatné tvorbě\" teatrologové profesor Bořivoj Srba a docent Jan Roubal. Oba brněnské Kabinety moderovali Josef Kovalčuk a Břetislav Rychlík. V pražském Divadle Archa 21. 4. 2013 v 18:00 byl Kabinet Čapek setkáním s režiséry všech čtyř inscenací (Morávek, Mikulášek, Jelínek, Pitínský). Hostem navíc byla Kateřina Dostálová, vnučka Karla Čapka, která sdělila: „Jsme moc rádi, že máme možnost vidět vaše brněnská představení s čapkovským projektem, o kterém jsme zatím jen slyšeli a četli.“ Jakousi součástí projektu Kabinet Čapek bylo i vystavení čtyř obrazů – originálů Josefa Čapka.\n\n\"Géniové a podvodníci\" byl projekt režiséra a uměleckého šéfa Divadla Husa na provázku \"Vladimíra Morávka\". Jednalo se o dvoudílný cyklus věnovaný nejen českému režisérovi Miloši Formanovi. „Projekt je výrazem úcty a obdivu k dílu Miloše Formana. Je také výrazem nového porozumění mezi brněnským národním divadlem a naším domem,“ řekl umělecký ředitel Husy na provázku Vladimír Morávek. „Miloš Forman nám velkoryse dovolil pracovat na scénáři s motivy jeho geniálního filmu, který natočil v roce 1984 a získal osm Oscarů,“ dodal Morávek.\nProjekt \"Géniové a podvodníci\" se skládá ze dvou her, které obě režíroval \"Vladimír Morávek\". V obou hrách ztvárnil roli Wolfganga Amadea Mozarta Martin Donutil.\n\n\"Vladimír Morávek\" se ujal režie inscenace Amadeus (tj. Milovaný Bohem), hry jejíž děj se odehrával podle hry Petera Shaffera i podle filmu Miloše Formana. Hra je též návratem Miroslava Donutila na scénu \"Divadla Husa na provázku\".\n\nMiniopera Moc Art aneb Amadeus v Brně v provedení souboru \"Divadla Husa na provázku\" pojednávala o tom, že hudební skladatel Wolfgang Amadeus Mozart pobýval v mládí v Brně. Podle historických pramenů měl dokonce poměr s místní rodačkou \"Magdalenou Pokornou\". Miniopera vznikla na základě studia dobových pramenů a pojednává o Mozartově milostném životě a jeho nemanželském dítěti. „Mozart přišel do Brna jako dvanáctiletý. Jeho milostný život je v Rakousku doménou bulváru. My jsme se jej ale pokusili zpracovat. Tato menší opera je pro nás velkou výzvou,“ vysvětlil autor Miloš Štědroň. Hra je poněkud nehoráznou anekdotou zabývající se otazníky Mozartovy smrti, originální operní miniatura na téma hříchu a viny. Jedna nevěra, dvě návštěvy ze záhrobí, pět nepovedených úmrtí a nepočítaně géniů.\n\n\"Smějící se bestie\" byl projekt uměleckého šéfa Divadla Husa na provázku \"Vladimíra Morávka\" zahrnující pět inscenací a jedno intermezzo různých režisérů.\n\nTemné dílo plné běsů, grotesknosti a černého humoru představilo v české premiéře Divadlo Husa na provázku 7. června 2014. Netradiční román spisovatele Ladislava Fukse zdramatizoval Petr Maška, upravil a zrežíroval Jan Antonín Pitínský. K premiéře \"Morávek\" dodal: „V rámci projektu \"Smějící se bestie\" chceme pomocí významných děl z historie české i evropské komedie znovu vytáhnout nejúčinnější zbraň divadla: schopnost smát se a vysmívat se všemu a všem, i sami sobě.“\n\nPremiéra Kabaretu u politické mrtvoly - intermezza projektu Smějící se bestie se konala 30. října 2014. Představení bylo věnováno Zuzaně Bubílkové, ikoně česko-slovenské televizní zábavy a politické satiry.\n\n6. března 2015 se konala v \"Divadle Husa na provázku\" premiéra inscenace \"Mein Švejk\" jako součást projektu \"Smějící se bestie\" - dvě zběsilé bestie: Hašek a Švejk. Oba dva zná celý svět, a přece zůstali záhadní. Hrdina nebo zbabělec? Hulvát nebo bytostný anarchista? Pitomec nebo filozof? Burleskní šprým nebo groteska? Mystifikátor nebo šílenec pravdy? Cynik nebo sprosťák? V šílenství doby jde o jediné: přežít! Režie \"Jan Antonín Pitínský\", dramaturgie Miroslav Oščatka, scéna Milan Nytra, kostýmy Stella Šonková, hudba Richard Dvořák.\n\nPremiéra inscenace Dvojí proměna aneb Kuřátko a obilí proběhla 7. května 2015. Hra se snažila odpovědě na otázku, jak daleko jsme ochotni zajít v touze po úspěchu, v bažení po moci, ve strachu z bezmoci. Režie \"Vladimír Morávek\", dramaturgie Simona Petrů, scéna Martin Ondruš, kostýmy: Sylva Zimula Hanáková.\n\nPremiéra hry \"Fidlowačka aneb Kde domov můj?\" proběhla v \"Divadle Husa na provázku\" 29. května 2015. Děj inscenace se odehrával v bufetu IV. cenové skupiny a odpovídal na otázku, jak se s humorným nadhledem a patřičnou komediantskou drzostí, ale i upřímnou snahou dobrat se skutečné podstaty věcí. Jak být Čechem v 21. století. Autoři: Josefa Kajetána Tyla, Ladislava Smoljaka, Huberta Krejčího, Egona Tobiáše. Režie: Anna Petrželková, dramaturgie: Lucie Němečková.\n\nPremiéra Směšné interpretace se konala 18. listopadu 2015. \"Morávek\" inscenaci označil jako jevištní báseň o životě a díle Milana Kundery pro 11 herců a 2 koně. Režie Vladimír Morávek, úprava René Lomnice, dramaturgie Miroslav Oščatka, scéna Tomáš Rusín, kostýmy Zuzana Štefunková-Rusínová, hudba Jiří Hájek, texty písní Radomil Matzner.\n\n13. – 18. dubna 2016 \"Divadlo Husa na provázku\" pořádalo v Divadle Archa Festival Divadlo v pohybu X: Potrháni smíchem. Přehlídka mapovala český humor jako takový – od laskavějších tónů po ty nejtemnější, vždy se silnou příměsí politických souvislostí. Každý den v komorním sále v prvním patře divadla probíhaly setkání a diskuse s rozličnými představiteli a interprety českého a slovenského humoru. Diskusí se zúčastnil švejkolog Radko Pytlík, zakladatelé divadla Semafor, zakladatelé Studia Ypsolon, zakladatelé bratislavského divadla GUnaGU, tvůrce komiksu Zelený Raoul a výtvarní aktivisté skupiny Ztohoven. Na závěr večera se až do půlnoci konaly stylové tancovačky či komorní kabarety hostů - VOSTO5, Jiří Maryško, Jakub Kohák. Centrem každého festivalového dne však vždy byla inscenace \"Divadla Husa na provázku\" z projektu \"Smějící se bestie\". Vrcholem festivalu byly dvě závěrečné divadelní inscanace režiséra \"Vladimíra Morávka\" \"Směšná interpretace (Nesnesitelné foyer)\" a \"Dvojí proměna aneb Kuřátko a obilí\".\n\nKompletní progam festivalu:\n\nDramaturgický projekt režiséra a uměleckého šéfa brněnského Divadla Husa na provázku \"Vladimíra Moráveka\" s názvem \"O naší současné krizi a Jak z toho ven\" se skládal ze tří her, které všechny režíroval \"Vladimír Morávek\":\n\nVčera jsme to spustili je opereta \"Davida Smečky\", libreto napsal \"Vladimír Morávek\" podle údajů z vyšetřovacích spisů skupinou Ztohoven a jejího projektu Prezidentovo špinavé prádlo? (Rudé trenky nad Pražským hradem). Soubor \"Divadla Husa na provázku\" se snažil touto operetou činnost skupiny \"Ztohoven\" podpořit.\n\nTango Macabre je druhý díl dramaturgického projektu \"O naší současné krizi aneb Jak z toho ven\" režiséra \"Vladimíra Morávka\". Autorem hry je polský spisovatel Slawomir Mrožek, který je považován za jednoho z nejlepších evropských dramatiků. Jeho díla jsou plná překvapujících zvratů, neočekávaného humoru a absurdity. \"Mrožek\" musel z politických důvodů v roce 1963 opustit svou vlast. Hrou \"Tango Macabre\" se na \"Provázek\" vrátil herec Jiří Pecha, který zde nezapomenutelně ztvárnil Babičku Boženy Němcové a opět zde hrál ženu.\n\nUbu králem: Svoboda! je hra francouzského básníka a dramatika Alfreda Jarryho, jedna z nejskandálnějších her v dějinách světového divadla, která vzbudila pohoršení již při svém prvním uvedení v pařížském divadle L'Oeuvre 10. prosince 1896. Hra je groteskou o vzestupu a pádu pokrytce, egoisty, který je schopen všeho, jen aby dosáhl svého. Jeho životní filozofie je nehorázná, jeho skutky donebevolající. Nepřátele jsou zavražděni, poddaní jsou korumpováni, svobodu nelze ustát. Diktatura je pohodlnější. V roli Otce Ubu Miroslav Donutil. Hra je třetím dílem projektu režiséra \"Vladimíra Morávka\" O naší současné krizi a Jak z toho ven (Potrhat se smíchy)\n\nKromě výše uvedených projektů uváděl režisér a umělecký šéf brněnského Divadla Husa na provázku \"Vladimír Morávek\" některé své úspěšné hry i v jiném než ve svém mateřském divadle především na různých festivalech. Byly to:\n\n\nInscenaci Leoš aneb Tvá nejvěrnější Milan Uhde napsal přímo pro \"Divadlo Husa na provázku\" ve spolupráci s hudebním skladatelem, muzikologem a nadšeným znalcem Janáčkova díla Milošem Štědroněm. Úpravy hry a její režie se ujal \"Vladimír Morávek\". Inscenaci předcházel diskusní a přednáškový cyklus Kabinet Janáček, který probíhal 1 x měsíčně po dobu 1 roku pod vedením Miloše Štědroně v Kongresovém sále Divadla Husa na provázku.\n\nPod vedením uměleckého šéfa a režiséra \"V. Morávka\" získal soubor Divadla Husa na provázku tato ocenění:\n\n\n1. dubna 2016 uvedlo Národní divadlo na Nové scéně inscenaci Malý princ v režii právě Vladimíra Morávka.\n\"Vladimír Morávek\" někdy používá pseudonym René von Ludowitz případně René Lomnice zejména jako autor úprav světových či českých děl, které poté režíruje (projekty Čechov Čechům a Sto roků kobry či samostatné hry Hoří, má panenko!, Světáci (Malované děti), Prase a Pižďuchové).\n\n"}
{"id": "62394", "url": "https://cs.wikipedia.org/wiki?curid=62394", "title": "Romano Prodi", "text": "Romano Prodi\n\nRomano Prodi (* 9. srpna 1939 Scandiano) je italský politik a státní činitel, předseda italské vlády (v této funkci poprvé působil v období od 17. května 1996 do 21. října 1998 a podruhé od 17. května 2006 do 8. května 2008). V letech 1999 až 2004 byl také desátým předsedou Evropské komise.\n\nV roce 1996 vedl do italských voleb kandidátku středolevé koalice nazývané Olivovník a po vítězství se stal italským premiérem. V této funkci setrval až do roku 1998. Úspěch zopakoval vítězstvím ve volbách v roce 2006, kdy porazil pravicovou alianci Silvia Berlusconiho. Když v lednu 2008 ztratil důvěru v senátu, na svou premiérskou pozici rezignoval. Vládu pak vedl ještě další čtyři měsíce, než se konaly nové volby.\n\nV září 1999 se jako proevropský politik stal předsedou Evropské komise, a to díky podpoře Evropské lidové strany a Strany evropských socialistů v Evropském parlamentu. Právě za jeho působení v Komisi, v roce 2002, se jedenáct členů Evropské unie rozhodlo vzdát se své měny ve prospěch eura. V roce 2004 proběhlo také historicky největší rozšíření EU, kdy se členy stala většina států bývalého východního bloku, včetně České republiky. Prodiho mandát vypršel v listopadu 2004, kdy se vrátil k domácí politice.\n\n\n\n"}
{"id": "62395", "url": "https://cs.wikipedia.org/wiki?curid=62395", "title": "Manuel Marín", "text": "Manuel Marín\n\nManuel Marín Gonzáles (21. října 1949, Ciudad Real – 4. prosince 2017, Madrid) byl španělský politik, v letech 2004 až 2008 předseda španělského parlamentu. Po rezignaci Jacqua Santera byl v roce 1999 přechodným předsedou Evropské komise.\n\nMarín byl členem španělské socialistické strany (PSOE).\n"}
{"id": "62396", "url": "https://cs.wikipedia.org/wiki?curid=62396", "title": "Jacques Santer", "text": "Jacques Santer\n\nJacques Santer (* 18. května 1937) je lucemburský politik.\nV letech 1979–1989 byl lucemburským ministrem financí, poté 1984–1995 premiérem své země (za CSV) a od roku 1995 byl předsedou Evropské komise. V březnu 1999 celá jeho komise rezignovala kvůli korupčnímu skandálu. Santer byl od roku 1999 do roku 2004 poslancem Evropského parlamentu.\n"}
{"id": "62406", "url": "https://cs.wikipedia.org/wiki?curid=62406", "title": "Alexej", "text": "Alexej\n\nAlexej, resp. Alex je slovanské jméno řeckého původu, které znamená \"obránce, ten který brání\" (z řec. \"alexein\"). Počeštěnou verzí ruské domácí formy \"Aljoša\" je jméno Aleš. Další varianta je Alexis.\n\nŽenskou verzí je Alexa.\n\nV českém kalendáři má svátek 3. května.\n\nAlex, Alek, Lexa, Lexy, Al, Aly, Ali\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +5,1%. Změna – zvýšení počtu uživatelů jména, je spíš dána ekonomickou imigrací těchto osob z území bývalého SSSR než oblibou jména.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +41,9%.\n\nJméno alex bylo od prosince 2003 do prosince 2007 používáno jako obchodní označení železniční linky společností SBB a Regentahlbahn (jako zkratka z celoslovného označení Allgäu-Express), od prosince 2003 jako obchodní označení železniční linky společnosti Vogtlandbahn (vykládané od roku 2010 jako zkratka z Arriva-Länderbahn-Express).\n\n\n\n\n"}
{"id": "62407", "url": "https://cs.wikipedia.org/wiki?curid=62407", "title": "Jacques Delors", "text": "Jacques Delors\n\nJacques Delors (* 20. července 1925 Paříž) je francouzský ekonom a politik, který byl v letech 1985–1995 předsedou Evropské komise. Během svého předsednictví Delors vedl důležité reformy rozpočtu a položil tím důležité základy k uvedení jednotné měny.\n\nDelors byl členem francouzské socialistické strany (Parti socialiste), jejíž členové se snažili ho přimět k tomu, aby se ucházel o post francouzského prezidenta, protože si mysleli, že by měl mnohem větší šanci vyhrát volby než Lionel Jospin, který byl posléze poražen Jacquesem Chiracem.\n"}
{"id": "62408", "url": "https://cs.wikipedia.org/wiki?curid=62408", "title": "Hekataios", "text": "Hekataios\n\nHekataios z Milétu (řecky: \"Ἑκαταῖος\") (560 či 550 – 480 př. n. l.) byl nejvýznamnějším starověkým řeckým logografem – historikem a geografem.\n\nPocházel ze starého aristokratického rodu. Hodně prý cestoval. Za iónského povstání proti perské nadvládě, které začalo roku 500 př. n. l. v Milétu působil jako poradce řeckého velení. Peršané byli zpočátku za pomoci Athén odraženi, ale v roce 494 př. n. l. se vrátili a Milétos zničili.\n\nV díle \"Genealogie\" shromáždil racionální interpretace řeckých mýtů a rodokmeny bájných aristokratů.\n\nDíky spisu \"Cesta kolem světa - Periégésis\" bývá Hekataios označován za zakladatele popisné geografie. Shrnul dostupné soudobé \"periply\" i \"periegesis\" a sestavil první popis celého Řekům tehdy známého světa. Projevil v něm jistý odborný zájem o podnebí, rostlinstvo a živočišstvo, o zvyky obyvatel i o pamětihodnosti. Z díla čerpal i historik Hérodotos.\n\nObě knihy se zachovaly jen ve zlomcích.\n\nVýklad \"Periegesis\" doprovodil – prý podle Anaximandrova vzoru – mapou světa. Strabón, s odvoláním na Erastothéna, tvrdí, že první mapu ekumeny (obydlené části Země) sestavil Anaximandros z Milétu (asi 610 až 546 př. n. l.) a Hekataios se ji prý snažil vylepšit.\n\nV souladu s tehdejšími představami zobrazil souš jako kulatý ostrov omývaný oceánem: Hlavní osa světa protíná Středozemní moře, k severu od něho se rozkládá Evropa, k jihu Libye (tj. Afrika) a v centru leží Řecko.\n\nČlenění světa Řekové zřejmě převzali od východních národů (jejich nejstarší mapy vznikly podle babylónských vzorů).\n\n\n"}
{"id": "62411", "url": "https://cs.wikipedia.org/wiki?curid=62411", "title": "Alexandr", "text": "Alexandr\n\nAlexandr (nebo také Alexander) je mužské jméno pocházející z řeckého \"Alexandros\" – „obránce mužů“. Původním nositelem tohoto jména byl Alexandr Veliký. Podle českého občanského kalendáře má svátek 27. února. Ženskou obdobou tohoto jména je Alexandra.\n\nŽenskou i mužskou domáckou podobou je jméno Saša.\n\nAlex, Alek, Lexa, Lexík, Saša\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +3,5%, což svědčí o nárůstu obliby tohoto jména.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,5%.\n\n\n\n\n\nViz článek Alexander (příjmení).\n\n"}
{"id": "62412", "url": "https://cs.wikipedia.org/wiki?curid=62412", "title": "Polabské národopisné muzeum", "text": "Polabské národopisné muzeum\n\nPolabské národopisné muzeum (též Skanzen Přerov nad Labem) je oficiální název nejstaršího českého skanzenu lidové architektury, který sídlí v středočeském Přerově nad Labem. Je jednou z expozic Polabského muzea v Poděbradech. Založil jej okolo roku 1900 majitel místního panství - rakouský arcivévoda Ludvík Salvátor Toskánský. Jedná se o čtvrtý největší skanzen v Evropě s výjimkou severských zemí.\n\nJeho historie začíná v roce 1895. Tehdy majitel místního zámku – toskánský Habsburk Ludvík Salvátor – zakoupil pro účely národopisného muzea bývalou panskou kovárnu č.p. 19 a zpřístupnil v ní veřejnosti expozici o životě v Polabí.\n\nNa tuto aktivitu navázalo v roce 1967 Polabské muzeum, které zde založilo záchranný skanzen polabské lidové architektury. Do současné doby bylo do skanzenu o rozloze necelých 2 hektarů přeneseno celkem 30 objektů (9 chalup, 4 špýchary a další drobnější roubené stavby a lidové památky). V jednotlivých budovách jsou umístěny tematické výstavy mapující narození dítěte a jeho křtiny, domácí pečení chleba, perníku a marcipánu, mlékařství, kořenářství, duchovní život, lidovou módu a umění, stavitelství, zpracování zrna a historii mlynářství, praní prádla ve starých časech, kamna a kamínka v domácnostech, lidové léčení nebo chmelařství a vinařství na Nymbursku. Ovocný sad dotváří malou včelařskou expozici se skupinkou vyřezávaných úlů.\n\nChalupa pochází z 18. století. Jedná se o bývalou přerovskou kovárnu, která patřila až do konce 19. století zdejším kovářům a rychtářům Bělíkům. V roce 1895 ji koupil Ludvík Salvátor Toskánský, který zde začátkem 20. století zpřístupnil expozici pojednávající o životě v Polabí. V roce 1922 zde pražské Národní divadlo uvedlo operu Bedřicha Smetany Prodaná nevěsta. Původní expozice se zachovala až do začátku druhé světové války, kdy bylo muzeum uzavřeno.\n\nJedná se o patrový kamenný dům s jednoduchou klasicistní fasádou z poloviny 19. století. Unikátní jsou sluneční hodiny umístěné nad bránou.\n\nZřizovatel přerovského skanzenu - Středočeský kraj - do budoucna uvažuje o rozšíření expozice do budovy vedle stojícího přerovského zámku. Zámek je nyní ve vlastnictví Českého rozhlasu. Součástí zamýšlené expozice by byl návštěvnický okruh \"V zámku a podzámčí\" a rozsáhlá připomínka života a díla Ludvíka Salvátora Toskánského.\n\nVe skanzenu mají otevřeno od dubna do října celý týden mimo pondělí od 9 do 17 hodin, v předvánočním a předvelikonočním období jsou tu zvláštní výstavy lidových zvyků spojených s těmito svátky.\n\nObjekty skanzenu se objevily v několika filmech a pohádkách:\n\n"}
{"id": "62414", "url": "https://cs.wikipedia.org/wiki?curid=62414", "title": "Alexandra", "text": "Alexandra\n\nAlexandra (řecky \"Αλεξάνδρα\") je ženské křestní jméno řeckého původu. Jedná se o ženskou obdobu jména \"Alexandr\" (\"Obránce mužů\"). Osamostatnělou podobou je Alexa, Alexia a Sandra. Domáckou podobou jména je Saša.\n\nJmeniny má podle českého občanského kalendáře 21. dubna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +3,7 %, což svědčí o poměrně značném nárůstu obliby tohoto jména.\n\nAlex, Ali, Alexa, Alexinka, Saša, Sáša, Sašenka, Sandra, Lexy\n\n"}
{"id": "62418", "url": "https://cs.wikipedia.org/wiki?curid=62418", "title": "Tatra KT8D5R.N2", "text": "Tatra KT8D5R.N2\n\nTatra KT8D5R.N2 je tříčlánkový tramvajový vůz, který vznikl modernizací československé tramvaje Tatra KT8D5. Rekonstrukce, které spočívají především v dosazení nového středního částečně nízkopodlažního článku, probíhaly mezi lety 2002 a 2014. Takto modernizované vozy jezdí v Brně a Košicích.\n\nDopravní podnik města Brna (DPMB) pro doplnění počtu svých velkokapacitních obousměrných tramvají KT8D5, kterých do roku 2002 vlastnil celkem 35 (včetně částečně nízkopodlažní varianty KT8D5N), odkoupil v letech 2002 a 2003 od firmy ČKD PRAGOIMEX tři ojeté vozy tohoto typu z Košic, které se jich zbavovaly pro nadbytek. PRAGOIMEX všechny tři vozy kompletně opravil a dvě z nich prototypově zrekonstruoval na model KT8D5R.N2. Novinkou se u tohoto typu stal především nízkopodlažní střední článek, inspirací zde byla tramvaj KT8D5N dodaná do Brna v sedmi kusech v letech 1998 a 1999. První čistě brněnské tramvaje byly modernizovány v roce 2004.\n\nJiž v roce 2003 se první rekonstruované tramvaje KT8D5R.N2 objevily také ve slovenských Košicích. V Ostravě se místní dopravní podnik vydal vlastní cestou, v letech 2003 až 2011 zde probíhaly modernizace na jednosměrný typ Tatra KT8D5R.N1. Později se střední nízkopodlažní články tramvají KT8D5 objevily i v Praze a Plzni, zde však jejich dosazení je spojeno s větší úpravou vozidla včetně instalace nové elektrické výzbroje (model Tatra KT8D5R.N2P).\n\nHlavní změnou při modernizaci tramvají byla výměna středního článku za nový nízkopodlažní (výška podlahy 350 mm nad temenem kolejnice). Ten pod typovým označením ML8LF dodala firma Krnovské opravny a strojírny. Krajní články tramvají (výška podlahy 900 mm nad TK, v prostoru kloubů se mírně zvedá na 970 mm) byly kompletně opraveny a jejich interiér byl rovněž zmodernizován. Sedačky pro cestující byly místo koženky potaženy textilií, podlaha byla pokryta novou protiskluzovou krytinou, byly instalovány nové podsedákové topnice s integrovanými ventilátory, bylo realizováno i nové obložení interiéru, dosazen byl elektronický informační systém. Také byly opraveny kabiny řidiče, zůstalo však zachováno ovládání vozu nožními pedály. Elektrická výzbroj zůstala původní typu TV3 stejně jako statický měnič, který ale byl nově umístěn na střechu vozu.\n\nBrno se stalo první městem, kde se modernizované tramvaje KT8D5R.N2 objevily. Jednalo se o vůz evidenčního čísla 1737, který byl rekonstruován v roce 2002 a do pravidelného provozu se dostal na jaře následujícího roku. Jedná se původem o košickou tramvaj ev. č. 519. Druhý původem košický vůz ev. č. 1738 (Košice ev. č. 504) byl po modernizaci určen pro ruský Volgograd, zákazník však objednávku zrušil. Tento vůz tak výhodně zakoupil Dopravní podnik města Brna, před uvedením do provozu však musely být u tramvaje ev. č. 1738 provedeny úpravy, neboť provedení pro Volgograd se v určitých detailech lišilo. Vozidlo bylo zprovozněno na podzim 2003. V roce 2004 byly zmodernizovány první tři brněnské vozy KT8D5, v následujících letech byly počty obdobné. Roku 2014 byl rekonstruován poslední vůz č. 1724, čímž byla modernizace těchto tramvají v Brně ukončena. Rekonstrukce byla u prvních dvou ex-košických vozů provedena přímo v KOS, ostatní tramvaje byly modernizovány v Ústředních dílnách DPMB.\n\nV Brně jsou tramvaje KT8D5R.N2 provozovány především na trati do Líšně, která je od roku 1998 ukončena úvraťově, nejprve v zastávce Jírova, od roku 2004 v zastávce Mifkova.\n\nPrvní dvě košické tramvaje KT8D5R.N2 byly veřejnosti představeny v prosinci 2003, jednalo se o vozy ev. č. 517 a 521. Vzhledem k čekání na nový technický průkaz se tato dvě vozidla v provozu s cestujícími objevila až 30. dubna 2004. Podle smlouvy, kterou následně uzavřel Dopravný podnik mesta Košice s firmou ČKD PRAGOIMEX, mělo být během 10 let rekonstruováno dalších deset tramvají. Kvůli nedostatečným financím, které dopravní podnik od města obdržel, ale toto tempo nebylo možné dodržet. V následujících letech proto byl modernizován většinou jeden vůz KT8D5 ročně. V lednu 2013 je v provozu osm tramvají KT8D5R.N2, poslední tramvaj byla rekonstruována v roce 2009.\n\nNa rozdíl od těch brněnských byly košické vozy modernizovány výhradně v KOS.\n\n"}
{"id": "62422", "url": "https://cs.wikipedia.org/wiki?curid=62422", "title": "Billie Joe Armstrong", "text": "Billie Joe Armstrong\n\nBillie Joe Armstrong (* 17. února 1972, Oakland, Kalifornie USA) je americký zpěvák a hudebník, frontman punkrockových skupin Green Day a The Longshot.\n\nNarodil se jako nejmladší ze šesti dětí v rodině jazzového muzikanta Andrewa „Andyho” Armstronga, který pracoval jako řidič kamiónu. Matka pracovala jako servírka v lokální restauraci. Svoji první skladbu \"Look for Love\" nazpíval již v pěti letech v místní nahrávací společnosti \"Fiat Records\". Jako malý chtěl také obcházet nemocnice a zpívat nemocným, aby se cítili lépe. Jeho otec Andy zemřel na rakovinu jícnu, když mu bylo deset. Dva roky na to se jeho matka znovu vdala. První elektrickou kytaru zvanou „Blue“ dostal v devíti letech od svého otce a dodnes používá některé její repliky.\n\nKdyž mu bylo deset let, seznámil se s Mikem Dirntem ve školním bufetu. Spolu začali hrát heavy metalové skladby od Ozzy Osbournea a dalších. Protože neměl moc v lásce svého otčíma, napsal o čtyři roky později písničku \"Why Do You Want Him\" o své matce a o „novém“ otci. V patnácti letech založil s Mikem a bubeníkem Johnem kapelu \"Sweet Children\". Kvůli kapele také v 18 opustil školu . V této době dostal i přezdívku \"Two Dollar Bill\" - to byla cena, za jakou prodával jointy.\n\nV roce 1990 opustil skupinu její bubeník John Kiffmeyer, aby se mohl věnovat škole. Místo něj nastoupil Tré Cool a skupina se přejmenovala na Green Day jako narážka na marihuanu. Začali cestovat po zemi a přitom přespávali v domech svých fanoušků.\n\nV roce 2005 vydal píseň \"Wake me up when September ends\" pro svého otce, který zemřel na rakovinu.\n\nV roce 2010 měl svůj debut na Broadway v muzikálu podle hitů Green Day - \"American Idiot\", kde si zahrál roli drogového dealera St. Jimmyho. Po propagačním turné alba Revolution Radio v roce 2017 (se zastávkou v České republice 21.1.2017), Billie založil novou formaci The Longshot. S touto kapelou stihl vydat zatím jen EP s názvem \"Love is for losers\".\n\nV roce 1990 potkal Adrienne Nesser na jedné ranní show v Minneapolis. Vzali se 2. července 1994 během pětiminutového obřadu a den po svatbě Adrienne zjistila, že je těhotná. Jejich první syn Joseph „Joey” Marcicano Armstrong se narodil 28. února 1995 a hraje na bicí v kapele SWMRS. Jejich druhý syn Jakob Danger Armstrong se narodil 12. září 1998 a je také hudebník. Celá rodina teď žije v Berkeley nedaleko San Francisca.\n\nBillie Joe a jeho manželka vlastní Adeline Records.\n\nV roce 2003 byl zadržen za jízdu v opilosti a překročení rychlostního limitu. Nadýchal 0,17% přičemž limit je 0.08%. \n\nV roce 2007 daboval sám sebe ve filmu Simpsonovi ve filmu.\n\nDne 23. září 2012 bylo oznámeno, že Billie nastoupil do léčebny kvůli závislosti na alkoholu a zneužívání léků na předpis po jeho zuřivém výstupu o dva dny dříve na hudebním festivalu iHeartRadio, kdy rozmlátil svou kytaru a začal uprostřed vystoupení sprostě nadávat pořadatelům, kteří oznámili, že jim do konce vystoupení zbývá 1 minuta. Od tohoto incidentu úspěšně abstinuje.\n\n\n\n"}
{"id": "62427", "url": "https://cs.wikipedia.org/wiki?curid=62427", "title": "Malá Bystřice", "text": "Malá Bystřice\n\nMalá Bystřice je obec v okrese Vsetín Zlínského kraje. Je to malá podhorská obec, která se nachází v severozápadní části Vsetínských vrchů. Středem území obce protéká potok Bystřička (také nazýván Malá Bystřička), který pramení pod vrcholem Vsackého Cábu. Žije zde obyvatel.\n\nPrvní písemná zpráva o obci pochází z roku 1620, kdy byla obec zakládána poddanými z rožnovského panství a měla zemědělský charakter.\n\nNázev obce se v českých a německých pramenech objevuje ve formě z Bystřiček, Na Bystržicžkych, Klein Bystrzytz, Klein Bystrzitz(, Klein Bistritz, Bystřička, v místním nářečí Malá Bystřica (malobystřický). Název je odvozen od říčky \"Bystřice\", tj. říčky s prudkým, bystrým tokem.\n\nObec vznikla roku 1620 z rozptýlených pasekářských usedlostí, které tu zakládali poddaní z rožnovského panství. Roku 1629 se již dělal rozdíl mezi Velkou (dnes Valašská) Bystřicí a Malou Bystřicí, neboť se hovoří o Bystřičkách.\n\nUčitelé do obce zprvu docházeli z Valašské Bystřice, vyučovalo se třikrát týdně. Moravské místodržitelství rozhodlo roku 1868 zřídit dva školní obvody. Tehdy byla vystavěna školní budova \"Na Santově\" pro katolíky, evangelíci si pronajali místnost v \"Okluce\" pod kopcem Ostrým. Po roce 1874 byla škola \"Na Santově\" prohlášena za veřejnou. Škola byla zrušena roku 1971.\n\nPolovina obyvatel Malé Bystřice byla katolického vyznání a polovina vyznání evangelického, což dokládá stav z roku 1900, kdy bylo v obci 384 katolíků a 385 evangelíků. Katolíci byli přifařeni do Valašské Bystřice a evangelíci náleželi k farnímu sboru ve Velké Lhotě. Vedle zemědělství tvořily doplňkový zdroj obživy hlavně práce v lese, tradiční výroba dřevěného nářadí, šindelů, kapesních nožů, metel a okřínů na chleba.\n\nOd roku 1849 byla součástí okresu Valašské Meziříčí, od roku 1960 pak okresu Vsetín. V roce 1999 byl obci udělen obecní znak, kdy je na zeleném štítě kosmo položená zlatá sekera a křížem přeložená zlatá motyka. Motiv je doprovázen čtyřmi stříbrnými čtyřhrotými hvězdami. Stejné symboly jsou vyobrazeny i na obecním praporu.\n\nMalá Bystřice sousedí s obcemi Velká Lhota (na severu), s Valašskou Bystřicí (na východě), se Vsetínem (na jihu) a s Růžďkou (na západě). V prostoru mezi vrcholem Ptáčnice a vrcholem Vsacký Cáb sousedí s obcí Halenkov. Od lokality \"Bátrnka\" ve směru k přehradě potom s obcí Bystřička.\n\nNa okolních kopcích se nachází řada chat či chatových osad. Údolí na území obce a blízká přehrada Bystřička jsou možností, jak trávit volný čas. V okolí obce se nachází málo frekventované silnice, které jsou vhodné pro cyklisty. Obcí také prochází značená turistická trasa Beskydsko-karpatská magistrála.\n\n\"Santov\" je osadou a součástí Malé Bystřice. Tento kopec (620 m. n. m) je oblíbeným místem turistů a cyklistů. Nachází se zde řada rekreačních chat a hospoda Santov. Je odtud nádherný výhled na Beskydy.\n\nSantov je také místem, kde je situována památkově chráněná roubená zvonička, která je kopií původní valašské zvonice, jenž byla ovšem zničena při bojích v roce 1945. Vedle zvoničky je umístěn kříž s nápisem \"Dokonáno 1882\" a ikona.\n\nNedaleko rozcestí a zvoničky je umístěn pomník padlých sovětských partyzánů Alexandry Timochovové a Vladimira Kolomackého z 1. československé partyzánské brigády Jana Žižky.\n\n\n\n"}
{"id": "62428", "url": "https://cs.wikipedia.org/wiki?curid=62428", "title": "Antonín Moskalyk", "text": "Antonín Moskalyk\n\nAntonín Moskalyk (11. listopadu 1930 Chust – 27. ledna 2006 Brno) byl známý český režisér a scenárista.\n\nNarodil se v Chustu v tehdejší Podkarpatské Rusi, dnešní Ukrajině. Jeho otec, jako carský důstojník, musel nuceně opustit rodnou Ukrajinu po roce 1917. Mládí prožil na brněnském venkově ve Šlapanicich u Brna, kde jeho otec učil na místní škole. Matka pocházela z uherského šlechtického rodu von Galgoczi. Po absolutoriu gymnázia v Brně vystudoval obor režie na Divadelní fakultě pražské Akademii múzických umění. Studium dokončil v roce 1958. Až do svého odchodu do důchodu v roce 1991 byl zaměstnán jako režisér a scenárista v Československé televizi. Za svůj život vytvořil asi dvacet televizních filmů a asi 450 inscenací a televizních pořadů.\n\n\n"}
{"id": "62430", "url": "https://cs.wikipedia.org/wiki?curid=62430", "title": "Předseda Evropské komise", "text": "Předseda Evropské komise\n\nPředseda Evropské komise je vrcholný představitel jednoho ze sedmi orgánů Evropské unie, jmenovaný dle čl. 17 odst. 7 Smlouvy o Evropské unii.\n\nPředsedkyní komise je od prosince 2019 Němka Ursula von der Leyenová.\n\nKandidáta na předsedu navrhuje každých 5 let Evropská rada a schvaluje jej Evropský parlament. Možností, jak radě doporučit nominaci kandidáta na předsedu komise, představuje systém tzv. „spitzenkandidátů“, tj. volebních lídrů ve volbách do Evropského parlamentu. Každou politickou skupinu do voleb vede „spitzenkandidát“, jenž je zároveň kandidátem na předsedu komise. Evropská rada ovšem není v nominaci omezena. \n\nRoku 2014 navrhla Strana evropských socialistů za vedoucího kandidáta Martina Schulze. Systém spitzenkandidátů nepreferovala řada členských států a Schulz nebyl radou nominován. V roce 2018 Evropský parlament přijal usnesení, že za předsedu komise neschválí nikoho, kdo by nebyl spitzenkandidátem. Po eurovolbách 2019 však parlament schválil Ursulu von der Leyenovou, která vůbec nekandidovala. Prvním místopředsedou její komise se stal Frans Timmermans, spitzenkandidát Pokrokového spojenectví socialistů a demokratů. Jeho kandidaturu na post předsedy komise na povolebním summitu EU zablokovaly státy visegrádské čtyřky s Itálií. \n"}
{"id": "62432", "url": "https://cs.wikipedia.org/wiki?curid=62432", "title": "Celní režim", "text": "Celní režim\n\nCelní režim je režim, do kterého se propouští každé zboží vstupující na celní území Společenství, kterému bylo umožněno propuštění do celního režimu. V České republice existují následující celní režimy:\n\n\n\n\n\n\n\n\nCelní kodex Společenství\n\n"}
{"id": "62433", "url": "https://cs.wikipedia.org/wiki?curid=62433", "title": "Okres Malacky", "text": "Okres Malacky\n\nOkres Malacky je jeden z okresů Slovenska. Leží v Bratislavském kraji, tvoří jeho celou severní část. Na severu hraničí s okresem Senica a Trnava v Trnavském kraji, na jihu s okresem Pezinok a s hlavním městem Bratislavou. Na západě pak ještě hraničí s Rakouskem, se spolkovou zemí Dolní Rakousy.\n"}
{"id": "62436", "url": "https://cs.wikipedia.org/wiki?curid=62436", "title": "José Manuel Barroso", "text": "José Manuel Barroso\n\nJosé Manuel Durão Barroso [žuze manuel dureu barozu] (* 23. března 1956 Lisabon) je portugalský politik, který v letech 2004–2014 zastával úřad předsedy dvou evropských komisí a v období 2002 až 2004 působil jako ministerský předseda Portugalska.\n\nJosé Manuel Barroso studoval práva a politické vědy v Lisabonu, Florencii a New Yorku a svá studia ekonomických a sociálních věd dokončil v Ženevě (Institut européen de l'université de Genève). Při působení na univerzitě v Lisabonu jako odborný asistent se specializoval na mezinárodní politiku a pokračoval ve své akademické kariéře v Ženevě a na Georgetown University ve Washingtonu D.C. na fakultě politických věd (Political Sciences Department), kde obhájil svůj doktorát a získal titul Ph.D. Po návratu do Lisabonu se stal v roce 1980 ředitelem fakulty mezinárodních vztahů na univerzitě Lusíada v Portu. 22. dubna 2009 získal na Univerzitě Tomáše Bati ve Zlíně čestný doktorát \"za zásluhy o připojení České republiky k Evropské unii a o budování nové Evropy\".\n\nBarroso hovoří plynule francouzsky, což mu dopomohlo k dosažení postu předsedy Evropské komise za velké podpory Francie. Krátce po svém nástupu do funkce absolvoval kurs němčiny. Při předávání ceny na Bonner Initiative Forum Zukunft 29. srpna 2007 přednášel svůj projev plynně německy, i když většinu projevu četl.\n\nBarroso je ženatý s literární historičkou Margarida Sousa Uva a mají tři děti.\n\nBarrosova politická kariéra začala už za jeho studentských let, ještě před svržením Marcella Caetana dne 25. dubna 1974. V mládí byl přesvědčením maoista a předseda Portugalské komunistické strany pracujících, dnes předseda Evropské komise. Politicky se organizoval nejprve v FEM-L (Federace studentů marxistů-leninistů – Federação dos Estudantes Marxistas-Leninistas), poté se stal předsedou další krajně levicové a maoistické PCTP-MRPP (Portugalská komunistická strana pracujících – Revoluční hnutí strany proletariátu – Movimento Reorganizativo do Partido do Proletariado). Po neúspěchu PCTP-MRPP ve volbách obrátil a v prosinci 1980 vstoupil do Partido Social Democrata (PSD) - Portugalská sociální demokracie, kde je dodnes. Přes svůj název se jedná spíše o občanskou stranu, která patří v Evropském parlamentu frakci Evropské strany lidové.\n\nVe své politické kariéře zaujímal Barroso následující posty:\n\nPo volební porážce PSD v roce 1995 selhal jeho pokus stát se předsedou strany. To se mu povedlo po silném vnitrostranickém boji teprve v roce 1999. Ti někdy nejistě působící \"věčně druzí\" za dřívějším předsedou vlády Anibalem Cavaco Silvou (1985–1995) v mnoho nevěřili. Parlamentní volby roku 2002 zvítězila jeho strana těsně před socialisty, při evropských volbách 2004 se to změnilo kvůli vládním úsporným opatřením.\n\nOd 6. dubna 2002 do 12. července 2004 byl ministerským předsedou Portugalska. Během svého působení ve funkci podnikl některé kroky, které se v Portugalsku setkaly s odporem, jako například podpora invaze do Iráku na jaře 2003, privatizace státních podniků, a velké škrty ve veřejných výdajích. Barroso vinil bývalého předsedu vlády ze špatné hospodářské situace a velkého rozpočtového deficitu a viděl jako nutné dodržovat Pakt stability a růstu. Zasazoval se o zlepšení vztahů mezi EU a USA.\n\nBarrosova politická síla leží především v jeho schopnosti vést dobrou zahraniční politiku. Tyto schopnosti ukázal již dříve během svého života. Ve své funkci ministra zahraničí mu prokázala opozice uznání za jeho práci.\n\nJako osmačtyřicetiletý byl 29. června 2004 nominován Evropskou radou jako kandidát na úřad předsedy Evropské komise a 22. července 2004 ho schválil Evropský parlament, kde 413 europoslanců souhlasilo, 251 bylo proti, 44 se zdrželo a 24 europoslanců své hlasy neodevzdalo.\n\nKdyž nově předložená komise narazila na nedostatečnou podporu v Evropském parlamentu, byli dva komisaři vyměněni a Barroso rozdělil designovaným komisařům nové resorty. V tomto složení byla Barrosova Evropská komise 18. listopadu 2004 s velkou většinou schválena Evropským parlamentem.\n\n16. září 2009 byl předsedou Evropské komise zvolen na dalších 5 let. Pro jeho zvolení hlasovalo celkem 382 z 736 poslanců, proti bylo 219 hlasů a zbývající poslanci se hlasování zdrželi nebo se ho nezúčastnil. Jeho nová komise začala fungovat 9. února 2010.\n\n\n"}
{"id": "62437", "url": "https://cs.wikipedia.org/wiki?curid=62437", "title": "Barroso", "text": "Barroso\n\nBarroso může znamenat:\n\n\n"}
{"id": "62442", "url": "https://cs.wikipedia.org/wiki?curid=62442", "title": "Tatra T4", "text": "Tatra T4\n\nTatra T4 je československá tramvaj vyráběná od konce 60. let do 2. poloviny 80. let 20. století. Jedná se o poslední model podniku ČKD Praha, závod Tatra Smíchov, který přímo vychází z americké koncepce PCC.\n\nČKD Tatra získala v roce 1965 podle smlouvy podepsané německou a československou stranou monopol výroby tramvajových vozidel v rámci RVHP pro německý trh. Tamní výrobce VEB Waggonbau Gotha proto zrušil výrobu tramvají a zbytek vozů musela za něj vyrobit ČKD. Ta převzala původní technickou dokumentaci, podle níž rozjela výrobu již výběhových dvounápravových vozů, které označila jako typ T2D (motorový vůz) a B2D (vlečný vůz). V důsledku přípravy velkosériové výroby tramvají firma ČKD definitivně přeorientovala výrobu pouze na tramvaje. Tehdejší vláda rozhodla o vývoji nového typu, jehož koncepce měla odpovídat již vyráběnému typu Tatra T3. „Té čtverka“ byla vyvinuta na základě požadavků německých provozovatelů a zkušebních jízd třívozové soupravy pražských vozů T3 zapůjčených do Drážďan. Šlo o ev. č. 6401, 6402 (dodány v prosinci 1964) a 6405 (dodán v lednu 1965), zkoušky probíhaly od ledna do dubna 1965. Během nich se vozy dobře osvědčily, Němci ale vytýkali šířku těchto vozů (2,5 m) a požadovali zúžení a možnost provozu s vlečným vozem, čehož „tétrojka“ nebyla schopná. Po návratu této trojice vozů do Prahy se konala postupná jednání o projektu nového typu T4.\n\nKonstrukční práce na typu T4 začaly na přelomu let 1966 a 1967. V roce 1967 byly postupně zkompletovány dva prototypy T4, oba bez evidenčních čísel. Pro první vůz T4D byl vyvinut vlečný vůz typu Tatra B4. Na konci roku se tato souprava dostala do Drážďan, kde motorový vůz obdržel číslo 2000. V roce 1971 byl upraven na školní vůz ev. č. 724 001-2, v roce 1984 znovu přečíslován na ev. č. 201 201-4. Roku 1997 byl předán drážďanskému tramvajovému muzeu a na přelomu tisíciletí byl renovován do původního stavu s ev. č. 2000.\n\nDruhý prototypový vůz T4YU byl dodán do Bělehradu. Tam obdržel ev. č. 111 a byl využíván ke zkušebním jízdám s funkčním vzorkem vlečného vozu B4, který byl označen jako BW3000. O dva roky později byla souprava vrácena zpět do Prahy. V pražském dopravním podniku byl vůz T4YU označen ev. č. 5500 a upraven na vyhlídkovou tramvaj, přičemž v tomto stavu je dodnes. Vůz nemá zadní dveře a disponuje uspořádáním sedadel 2+2, přičemž zadní polovina sedaček je na vyvýšené podestě. Z důvodů zjednodušení údržby byla původní výzbroj nahrazena výzbrojí TR 37 z tramvají T3. Tento prototyp se od ostatních vozů T4 liší použitím vlnitého plechu na bočnicích, které byly typické pro kloubové tramvaje Tatra K2.\n\nVůz se vzhledově velmi podobá tramvajím typu Tatra T3, hlavním rozdílem je šířka vozové skříně (2200 mm oproti 2500 mm u typu T3). Tramvaje T4D (pro NDR) a T4YU (pro Záhřeb) byly navíc upraveny pro provoz s vlečným vozem Tatra B4.\n\nTatra T4 je jednosměrný čtyřnápravový vůz se odporovou elektrickou výzbrojí UB 13 se zrychlovačem), která vycházela z výzbroje UA 12 pro kloubové vozy Tatra K2. Konstrukce T4 je odvozena od typu T3, z něhož převzala i řadu konstrukčních prvků. Oproti T3 má velké rozdíly především ve výzbroji, která měla zvýšený výkon trakčních motorů na 4×43 kW, s tím související zvýšený výkon motorventilátorů a upravený zrychlovač pro těžší rozjezd s vlečným vozem. Pro dodávky do Rumunska, kde je napětí v troleji 750 V, bylo zapotřebí upravit tuto výzbroj pro vyšší napětí. Tato výzbroj byla poté označena jako UB 17. Přibyly i další stykačové skříně na podvozku kvůli několika možným způsobům spřažení do soupravy s vlečným vozem. Úprav doznaly i pomocné obvody a rozmístění přístrojů uvnitř vozu.\n\nProtože T3 neměla dostatečně pevný rám, hlavně podélník pro tažení „vlečňáku“, bylo nutné jej zesílit. Elektrické propojení motorových a vlečných vozů bylo řešeno elektromechanickým spřáhlem ESW, díky čemuž na čelech zmizely zásuvky mnohočlenného řazení. Tehdejší novinkou byla tlačítka pro otevírání dveří, hranaté střešní větrací klapky s pákovým mechanismem, symetrické zjednodušené dveře, jednodušší provedení podlahy a nově řešené záchytné tyče. T4 byla vybavena také čtyřmi pískovači, vždy po dvou před první a třetí nápravou.\n\nKaroserie byla tvořená ocelovou svařenou kostrou a rámem s laminátovými čely, které byly totožné s typem T3, odlišovala se pouze ve zkosení konců karoserie.\n\nV interiéru je T4 vybavena stejně jako T3 laminátovými sedadly v barevné kombinaci šedá+červená dle T3, nebo žlutá+červená (verze YU) dle K2. Ve verzi T4YU byla montována pokladna průvodčího vedle třetích dveří.\n\nTramvaje T4 je možné provozovat na rozchodech 1000, 1435, 1450 a 1458 mm. Je možné je provozovat v soupravách T4+B4, T4+T4+B4 (tzv. grosszugy), T4+T4, nebo jen sólo (verze SU).\n\n\nV letech 1967 až 1987 bylo vyrobeno 2635 vozů T4.\n\nPoznámka (Drážďany): vozy T4D obdržely čísla 1855 1908, 1910 – 2000, 222 101 – 222 138, 222 161 – 222 178, 222 201 – 222 250, 222 301 – 222 352 (čísla 222 319 a 222 237 obsazena dvakrát), 222 361 – 222 364, 222 471 – 222 484, 222 501 – 222 559, 222 601 – 222 648, 222 701 – 222 720, 222 801 – 222 844 a 222 861 – 222 870.\n\nV současné době vozy T4 jsou v německých městech již postupně vyřazovány z provozu, odkud jsou odprodávány převážně do bulharské Sofie; v provozu jsou nasazovány v Drážďanech (15 kusů v roce 2019), Halle nad Sálou (6 vozů v roce 2019), a v Lipsku jezdí 92 vozů modernizovaných T4D. Velký počet původních německých T4D jezdí také v Pchjongjangu a některé vozy jsou provozovány i v ruských městech.\n\nV Česku se nacházejí dvě tramvaje T4, které byly zakoupeny jako ojeté: liberecký brousící vůz původem z Gery (v ČR od roku 2004) a pražský vyhlídkový vůz původem z Bělehradu (druhý prototyp typu T4, v Praze od roku 1970).\n\n\n"}
{"id": "62444", "url": "https://cs.wikipedia.org/wiki?curid=62444", "title": "Friedrich Wilhelm Murnau", "text": "Friedrich Wilhelm Murnau\n\nF. W. Murnau, vlastním jménem Friedrich Wilhelm Plumpe (28. prosince 1888, Bielefeld – 11. března 1931, Santa Barbara, Kalifornie, USA) byl jedním z nejvýznamnějších filmových režisérů němé éry a prominentní figura expresionistického hnutí v kinematografii ve 20. letech minulého století. Murnau se dále nikdy netajil svou homosexuální orientací.\n\nNarodil se ve městě Bielefeld, měl dva bratry, Bernharda a Roberta, a dvě nevlastní sestry, Idu a Annu. Jeho matka Otilie Volbracht byla druhou ženou jeho otce, jímž byl Heinrich Plumpe, majitel textilní továrny v severozápadním Německu. Jejich rodinná vila byla často dějištěm divadelních her, režírovaných mladým Murnauem, který již jako dítě četl díla Schopenhauerova, Nietzscheova, Shakespearova, nebo Ibsenova. Ve studentském období svého života se spřátelil s divadelním režisérem Maxem Reinhardtem, u něhož také nějaký čas pracoval. Po vypuknutí první světové války byl Murnau odveden a sloužil na východní frontě. Následně se připojil k německým vzdušným silám a přežil několik kritických situací, dokonce aniž by byl někdy vážněji zraněn.\n\nPo válce se Murnau vrátil do Německa, přičemž byl pevně rozhodnut uplatnit se ve filmu. Jeho prvním celovečerním filmem byl snímek \"Chlapec v modrém\" (1919), který byl inspirován stejnojmenným obrazem Thomase Gainsborougha, stejně jako románem Oscara Wilda Obraz Doriana Graye. Tento Murnauův debut je dnes považován za ztracený.\n\nPokračoval v natáčení filmů a již o tři roky později se stal celosvětově proslulým díky filmu \"Upír Nosferatu\" (1922), neoficiální adaptací románu Brama Stokera Dracula. Po uvedení filmu do kin Stokerova vdova zažalovala tvůrce filmu za porušení autorských práv. Soudní proces vyhrála a následně bylo nařízeno, aby se všechny kopie filmu neodkladně zničily. Což se skutečně stalo a film se tak zachránil jenom díky ilegálním kopiím. Titulní postavu upíra nezapomenutelně ztvárnil německý divadelní herec Max Schreck, přičemž jeho upírská vizáž záměrně připomínala krysu, nositelku moru. Přestože neměl komerční úspěch kvůli problémům s autorskými právy, stalo se toto mistrovské dílo německého expresionismu Murnauovým nejslavnějším filmem.\n\nVe stejném roce natočil ještě snímek \"Fantom\" (1922), další vynikající příklad německého expresionismu. Tento film byl po mnoho let považován za ztracený, avšak byl filmovými archiváři nalezen a zrestaurován, takže ho může vidět i publikum 21. století. Následujícím významným dílem v Murnauově filmografii je snímek \"Poslední štace\" (1924), na kterém se podíleli další prominentní tvůrci výmarského filmu, scenárista Carl Mayer, kameraman Karl Freund a herec Emil Jannings. Tento zářný příklad německého filmového hnutí Kammerspiel se proslavil hlavně užitím tzv. „odpoutané kamery“, tedy kamerové techniky, zahrnující časté užívání kamerových jízd, švenků, náklonů kamery a dalších zajímavých kamerových stylistických prostředků.\n\nVe spolupráci s Mayerem, Freundem a Janningsem dále pokračoval při realizaci filmu \"Tartuffe\" (1925), adaptaci klasické Molièrovy hry. Film je zajímavý mimo jiné tím, že využívá formálního prostředku rámování, kdy se samotný příběh o Tartuffuvi stává „filmem ve filmu“, který je ve filmu promítám. Posledním německým filmem F. W. Murnaua byl vysokorozpočtový \"Faust\" (1926), opět za herecké účasti Emila Janningse, který si zde zahrál postavu Mefista. Film zpracovává tradiční příběh legendy o Faustovi, kterou nesmrtelně zvěčnil např. Johann Wolfgang von Goethe ve svém klasickém díle. Proslavená sekvence tohoto filmu je ta, v níž se obří, okřídlená figura Mefista vznáší nad městem a rozsívá semena moru.\n\nV roce 1926 Murnau emigroval do Hollywoodu, kde pro filmové studio Fox natočil \"Východ slunce\" (1927), kriticky vysoce oceňovaný romantický snímek. Film nebyl finančně úspěšný, avšak obdržel několik oscarových ocenění na vůbec prvním oscarovém ceremoniálu, který pořádala Akademie filmového umění a věd v roce 1929. Poslední Murnauův němý film, nazvaný \"Chléb náš vezdejší\" (1930), byl natočen na základě divadelní hry Elliotta Lestera. Jedná se o jeden z posledních němých filmů, vzniklý již v období zavádění zvuku do kinematografie. Studio Fox chtělo film dodatečně ozvučit, avšak Murnau trval na němé verzi.\n\nPo těchto neshodách Murnau ze studia Fox odešel, aby se následně vydal na cestu do jižního Pacifiku. Tady, společně s pionýrem dokumentárního filmu Robertem J. Flaherym, odcestoval na Bora-Bora, kde natáčeli film \"Tabu\" (1931), netradiční romantický snímek odehrávající se v exotickém prostředí polynéských ostrovů. Murnau a Flaherty měli ovšem silné umělecké neshody, důsledkem čehož nakonec Flaherty od projektu odstoupil a Murnau dokončil film sám.\n\nUvedení svého posledního filmu do kin se už ovšem jeho tvůrce nedožil. Pouhý týden před premiérou F. W. Murnau tragicky zahynul při automobilové nehodě v Santa Barbaře v Kalifornii, když se srazil s nezkušeným 14letým řidičem. Murnau byl pochován na hřbitově ve Stahnsdorfu poblíž Berlína. Pouze 11 lidí se zúčastnilo jeho pohřbu. Mezi nimi Robert J. Flaherty, Emil Jannings, Greta Garbo a Fritz Lang, který pronesl smuteční řeč. Greta Garbo dala zhotovit Murnauovu posmrtnou masku, kterou následně měla na svém pracovním stole během svých hollywoodských let.\n\n"}
{"id": "62445", "url": "https://cs.wikipedia.org/wiki?curid=62445", "title": "Hněvice", "text": "Hněvice\n\nHněvice jsou vesnice u Labe, administrativně patřící pod město Štětí od roku 1981. Je zde železniční stanice na trati 090.\n\nPůvodně zemědělská obec se 135 obyvateli patřící církevní správou od středověku pod Štětí, jako jediná na levém břehu Labe. V dobách Rakouska-Uherska na rozdíl od Štětí a ostatních obcí na druhém břehu Labe zůstaly české. Administrativně byly v letech 1869 a 1910 v okresu Roudnice, v letech 1921 až 1950 v okresu Roudnice nad Labem, v letech 1961 až 1980 byly částí obce Račice a okresu Litoměřice, od 1. ledna 1981 se staly částí města Štětí v okresu Litoměřice.\n\nJe zde registrovaná 1 ulice a 58 adres. PSČ je 411 08. Od Štětí obec odděluje řeka Labe a spojuje most pro pěší i automobilovou dopravu. Středem mostu vede i jednokolejná železniční trať (vlečka do papírny). Jako nejníže položená vesnice patřící pod Štětí byla kompletně zdevastována a zaplavena řekou v roce 2002, částečně pak i v letech 2006 a 2013.\nNejstarší písemná zmínka pochází z roku 1295.\n\nZa německé okupace na počátku 2. světové války byl v hněvickém katastru vybudován závod na výrobu syntetického benzinu. Ke konci 2. světové války provedla angloamerická letadla na rafinerii dva nálety. Nyní se zde nachází areál a velkosklad ČEPRO a. s.\n\nNázev stanice není původní. Jednalo se o dřívější nádraží Štětí, avšak v rámci výstavby tratě 072 na severu byla stanice přejmenována.\n\nStanice je zahrnuta do pražského systému Esko v rámci zastávkových vlaků jako linka S4 (úsek Praha – Vraňany – Hněvice) a navazující linka do ústeckého systému RegioTakt Ústecký kraj U4 (úsek Hněvice – Ústí nad Labem). Do systému Esko je též zahrnuta rychlíková linka R20 (úsek Praha hlavní nádraží – Kralupy nad Vltavou – Hněvice – Roudnice nad Labem), která je objednávaná ministerstvem dopravy. V rámci těchto systémů, autobusových spojů a velkého města v jejíž blízkosti, pod které patří, zde zastavují vybrané rychlíky, čímž podstatně zlepšuje dostupnost dopravy místního regionu do Prahy. Je přestupní stanicí pro časné osobní vlaky, jak dále do Ústeckého kraje, tak směrem na Prahu. Mimo jiné se zde též nachází velké seřaďovací nádraží, které bylo vystavěno kvůli papírnám na druhém břehu Labe. Od roku 2017 jsou veškeré spoje, tedy jak železniční, tak i navazující autobusové, zapojeny do Pražské integrované dopravy (PID) ve směru do Středočeského kraje na Mělník a Prahu, ve směru do Ústeckého kraje na Štětí a Roudnici nad Labem.\n\nStanice je během dne velmi vytížena auty, které blokovaly výjezdy autobusů. Původní parkoviště je pro nynější potřeby nedostatečné a většinou přeplněné. V roce 2011 byly vykoupeny blízké neudržované pozemky, které nejprve musely být vyňaty ze zemědělského půdního fondu, na kterých během podzimu roku 2017 proběhla výstavba parkoviště s 99 parkovacími místy , které bylo zprovozněno pro veřejnost v březnu 2018. Vynětí z půdního fondu zdrželo termín realizace stavby o několik let. Dle dostupných informací by mělo nádraží sloužit v budoucnu jako přestupní terminál ve stylu P+R.\n\n"}
{"id": "62448", "url": "https://cs.wikipedia.org/wiki?curid=62448", "title": "Perská kočka", "text": "Perská kočka\n\nPerská kočka je významné plemeno kočky domácí.\n\nPerské kočky jsou pro některé obrazem ušlechtilého a čistokrevného zvířete, pro druhé ztělesňují zlý sen, zejména kvůli náročné péči o jejich srst. Jisté je, že perské kočky vyvolávají větší množství protichůdných názorů než jiná plemena, ale přesto se jim podařilo prorazit a stát se jedním z nejvíce chovaných plemen.\n\nPerská kočka patří mezi nejstarší čistokrevná plemena koček vůbec. Do Evropy se rozšířila, podle některých pramenů v roce 1626 a dle jiných již roku 1520, patrně z Íránu, Arménie, Turecka či Iráku, avšak za její vlast je obecně považována Anglie. Tyto kočky, které dovezl \"Nicolas Claude Fabri de Peiresac\", byly ale spíše podobné turecké angoře než typické peršance. Současně přivezl \"Pietro de la Valle\" další kočky s kulatějšími hlavami a mnohem hustší srstí z Persie. A začalo docházet ke křížení obou plemen, jelikož obě měla dlouhou srst a velmi se k sobě hodila. Peršanka se rychle stala symbolem postavení, moci a bohatství, takže není divu, že si brzo našla cestu na evropské dvory a sídla tehdejší šlechty. Perská kočka s krátkou srstí se nazývá exotická kočka. Je ve všech barevných varietách jako kočka perská. Ve FIFe se tato dvě plemena tj. perská a exotická smí křížit mezi sebou, zatímco jiné světové organizace chovatelů koček (CFA) toto přísně odmítají. Ve vrhu perské a exotické kočky nebo ve vrhu dvou exotických koček se mohou objevit obě dvě plemena. Z chovného páru pouze perských koček se mohou narodit jen perská koťata.\n\nCílené šlechtění počalo teprve kolem roku 1870 a ze začátku bylo jeho snahou jen uchovat roztomilý panenkovský obličej perské kočky, časem se stalo hlavním cílem vyvíjení nových barevných typů, takže v současnosti můžeme obdivovat více jak 60 různých zbarvení peršanek. Na první britské výstavě koček roku 1871 bylo vystaveno velké množství těchto koček a krátce poté byly zveřejněny první standardy plemene. Záhy překročily perské kočky Atlantský oceán a dorazily do USA, kde byly roku 1903 vytvořeny americké standardy pro toto plemeno. Ty se od evropských lehce liší. V Evropě dávají chovatelé přednost méně zavalitému typu, zatímco američtí milovníci koček usilují o kompaktnější stavbu a snaží se docílit bohatší srsti. Američané vyšlechtili kočku s extrémně krátkým nosem – tzv. moderní typ. Posuzovatelé – rozhodčí na výstavě velmi pečlivě hodnotí také zdravotní stav kočky, zejména kontrolují jestli nemá kočka příliš úzké nosní dírky a celkově jestli dobře dýchá, bez námahy a chrčení. V Česku se prvně objevily tyto kočky moderního typu až po Sametové revoluci roku 1989, když se výstavy otevřely západním chovatelům. Do té doby v Česku převládaly kočky s nosy podobnými domácím kočkám.\n\nNa výstavě koček se udělují body za celkový vzhled, hlavu, stavbu těla, barvu očí, barvu a kvalitu srsti a kondici. Ideální zvíře tak může dostat max. 100 bodů.\nHlava je kulatá a masivní, sedí na krátké a silné šíji. Malé a kulaté uši jsou nasazeny nízko na hlavě. Oči jsou velké a kulaté, jejich barva musí ladit s barvou srsti. Profil má mít „stop“, což je krátké. hluboké prohnutí linie mezi čelem a nosem. Dále má mít plné tváře, široké a silné čelisti s dobře vyvinutou bradou.\nTělo je velké s krátkými a silnými končetinami. Tlapky jsou velké a kulaté.\nOcas je krátký a hustě osrstěný.\nSrst je dlouhá, hustá, hedvábná a měkká. Je nadýchaná, plná lesku a kolem krku tvoří límec.\n\n\nvznikají působením ředícího genu.\n\nRodičovskému páru v plných barvách se mohou narodit koťata v plných barvách i v barvách ředěných, protože vloha pro ředění se dědí skrytě.\nPokud jsou oba rodiče zbarveni ředěnou barvou, jejich potomci se rodí také pouze v ředěných barvách.\n\n\nmusí být jednotná, probarvená se stejnou intenzitou a bez zeleného kroužku okolo panenky.\nNejrozšířenější je oranžová barva očí, kočky s tipingem jsou zelenooké. Modrá barva oka se váže buď s odznaky nebo s bílou barvou či se zbarvením van – jde o strakatou kočku, u níž převládá bílá barva, barevná je jen hlava a ocas. Velmi zřídka se objeví různooká kočka – odd eyed – jedno oko má modré a druhé oranžové.\n\nKromě milého \"dětského\" výrazu zaujme perská kočka především svou bohatou srstí. Dlouhá léta byla péče o tuto srst strašákem pro případné zájemce o perské koťátko. V dnešní době, kdy je mnoho možností získat speciální kvalitní kosmetické přípravky, není péče o srst perské kočky o nic náročnější než péče o srst kočky jiného plemene nebo o srst psí. Pokud je srst udržována v čistotě, necuchá se a neplstnatí. Místo každodenního česání zaprášené srsti je vhodnější kočku občas vykoupat v kvalitním kočičím šamponu a kondicionéru a při sušení dobře rozčesat. Na tuto péči by mělo být koťátko naučené již od chovatele před odchodem do nového domova.\n\n"}
{"id": "62449", "url": "https://cs.wikipedia.org/wiki?curid=62449", "title": "Walter Hallstein", "text": "Walter Hallstein\n\nWalter Hallstein (17. listopadu 1901 Mohuč – 29. března 1982 Stuttgart) byl německý politik a právník a první předseda Evropské komise.\n\nPracoval jako právník a univerzitní profesor (tím byl jmenován roku 1930). Po zglajchšaltování státních a veřejných struktur hitlerovského Německa v letech 1933–1937 se stal členem čtyř nacionálně-socialistických organizací, nicméně, později popíral, že by si s nacisty nějak výrazněji zadal. Během druhé světové války sloužil od roku 1942 ve Wehrmachtu jakožto nadporučík dělostřelectva; v červnu 1944 (během bitvy o Cherbourg) se dostal do zajetí a zbytek války strávil v táboře v USA. \n\nPo válce se vrátil do Německa a začal od roku 1946 vyučovat na Frankfurtské univerzitě. Začátkem 50. let se stal poradcem Konrada Adenauera pro zahraniční politiku a vykonával funkci státního tajemníka na kancléřském úřadu. V letech 1951 až 1958 byl státním tajemníkem na spolkovém ministerstvu zahraničních věcí. \n\nV letech 1958–1967 byl po dvě funkční období prvním předsedou Komise tehdejšího Evropského hospodářského společenství. 1968–1974 byl prezidentem Evropského hnutí. V letech 1969 do 1972 byl poslancem v německém parlamentu. \n\nHallsteinovo jméno nese Hallsteinova doktrína – směr zahraniční politiky Spolkové republiky Německo zastávaný v letech 1955 až 1969. Tato doktrína hlásala, že Spolková republika Německo bude jako jediný stát zastupovat zájmy Německa v mezinárodní sféře, a že navázání diplomatických styků s Německou demokratickou republikou bude ze strany Spolkové republiky považováno za diplomaticky nevlídný krok. Tento směr byl opuštěn nástupem Willyho Brandta a jeho Ostpolitik.\n"}
{"id": "62466", "url": "https://cs.wikipedia.org/wiki?curid=62466", "title": "Gradace", "text": "Gradace\n\nGradace (z latinského \"gradatio\") je obecně stupňování, odstupňování, postupný přechod, zesilování. Používá se v různých významech:\n\n\n"}
{"id": "62468", "url": "https://cs.wikipedia.org/wiki?curid=62468", "title": "Er-forma", "text": "Er-forma\n\nEr-forma (\"er\" je německy on) je forma vypravování ve 3. osobě, v němž tzv. autorský vypravěč zaujímá postoj nezaujatého pozorovatele průběhu děje. Někdy také vypravěč er-formy zevrubně zaznamenává psychické prožívání postavy, stav jejího nitra a může se tak sbližovat s vypravěčem v 1. osobě – zároveň vyprávějícím i prožívajícím.\n\n"}
{"id": "62469", "url": "https://cs.wikipedia.org/wiki?curid=62469", "title": "Hypnotize", "text": "Hypnotize\n\nHypnotize je páté studiové album americké alternative metalové kapely System of a Down. Bylo vydáno 22. listopadu 2005. Je to pokračování alba Mezmerize, které vyšlo o 6 měsíců dříve. Album Mezmerize začíná minutovou písní Soldier Side-Intro a album Hypnotize končí téměř čtyřminutovou písní Soldier Side.\n\nAlbum Hypnotize otevírá píseň Attack. Album původně mělo být zahájeno instrumentální písní Hezze, nakonec se ale kapela rozhodla, že nové album bude otevírat tvrdá a rychlá skladba, tedy Attack.\n\nZ alba zatím vzešly dva singly. Prvním singlem se ještě před vydáním alba stala titulní píseň Hypnotize. Druhý singl vyšel v lednu 2006, stala se jím píseň Lonely Day.\n\nHypnotize ihned po svém objevení na trhu napodobilo Mezmerize a hned první týden se vyhouplo na první místo žebříčku. Povedlo se jim tedy jako první kapele od dob Beatles a Led Zeppelin dostat svá dvě alba v jednom roce na první místo v prodejnosti.\n\nPíseň Attack se pohybuje na pomezí hard core a thrash metalu, dvou agresivnějších odrůd heavy metalu. Po hudební stránce hrají velkou roli kytary, hlavně v rychlejších pasážích. V tvrdších pasážích písně dominují křičené vokály. Rychlé a tvrdé pasáže se prolínají s pomalými melodickými částmi, kde duo Tankian/Malakian předvádí melodický zpěv.\n\nText písně je velmi agresivní. Příkladem je pasáž na konci celé písně, která zní: \"Attack all the homes and villages, attack all the schools and hospitals\". To se dá přeložit jako: \"Zaútočte na všechny domovy a vesnice, zaútočte na všechny školy a nemocnice!\"\n\nPodle toho, co prohlásil baskytarista skupiny Shavo Odadjian, měla být původně první písní na albu Hypnotize instrumentální píseň Hezze. Kapela se ale nakonec rozhodla album začít tvrdě a tak nakonec dostal před písní Hezze přednost právě Attack.\n"}
{"id": "62471", "url": "https://cs.wikipedia.org/wiki?curid=62471", "title": "Vancouver (Washington)", "text": "Vancouver (Washington)\n\nVancouver (také \"Vancouver USA\" nebo jen \"The Couve\") je vnitrozemské velkoměsto na severním břehu řeky Columbia ve státě Washington v USA. Město Vancouver je okresním městem Clark County. Bylo založeno v roce 1857.\n\nPodle údajů z roku 2006 zde žilo 158 148 obyvatel.\n\n"}
{"id": "62473", "url": "https://cs.wikipedia.org/wiki?curid=62473", "title": "Black Celebration", "text": "Black Celebration\n\nBlack Celebration je páté studiové album skupiny Depeche Mode, vydané Mute Records 17. března 1986. Dále utvrzuje v zřetelném ztemnění jejich hudby, které již lehce představilo album \"Construction Time Again\". Mnozí usuzují, že je to neobvyklá kombinace elektronické populární hudby a gotického rocku.\n\nNa tomto albu si zazpíval Martin Gore hned ve 4 písních jako hlavní zpěvák („A Question of Lust“, „Sometimes“, „It Doesn't Matter Two“ a „World Full of Nothing“), což je nejvíce v porovnání s ostatními alby Depeche Mode. Zbytek skladeb nazpíval David Gahan.\n\nVšechny skladby složil Martin Gore.\n\n\n\n\n\n\n"}
{"id": "62475", "url": "https://cs.wikipedia.org/wiki?curid=62475", "title": "Okres Pezinok", "text": "Okres Pezinok\n\nOkres Pezinok je jeden z okresů Slovenska. Leží v Bratislavském kraji, v jeho severovýchodní části. Na severu hraničí s okresem Trnava v Trnavském kraji, na jihu s hlavním městem Bratislava, na východě s okres okresem Senec a na západě s okres okresem Malacky.\n"}
{"id": "62476", "url": "https://cs.wikipedia.org/wiki?curid=62476", "title": "Ryszard Kukliński", "text": "Ryszard Kukliński\n\nRyszard Jerzy Kukliński [ryšard ježy kukliňski] (13. června 1930, Varšava – 11. února 2004, Tampa, Florida) byl plukovník Polské lidové armády a jeden z nejvýznamnějších špiónů celé studené války. Často bývá označován za \"největšího škůdce komunismu.\"\nNarodil se v dělnické rodině s katolickými a socialistickými tradicemi. Jeho otec, během 2. světové války voják Zemské armády, byl zatčen a zahynul v koncentračním táboře v Sachsenhausenu. Po válce začal Ryszard Kukliński kariéru v Polské lidové armádě. Pracoval jako štábní důstojník a mimo jiné se podílel na přípravě plánu invaze Varšavské smlouvy do Československa.\nPozice Kuklińského v generálním štábu Polské lidové armády a jeho role styčného důstojníka mezi polskou lidovou armádou a velením vojsk Varšavské smlouvy mu umožňovala přístup k nejtajnějším dokumentům vojenského charakteru. V roce 1971 zahájil spolupráci s CIA, které dodal údajně okolo 35 000 stran přísně tajných materiálů, od technických specifikací nejnovějších ruských zbraní (T-72, Strela) po operační plány Varšavské smlouvy.\n\nO deset let později, těsně před vyhlášením tzv. válečného stavu Jaruzelským, když už bezprostředně hrozilo jeho prozrazení, prchl za pomoci CIA i s celou svou rodinou ze země. Pod změněnou identitou pak žil v USA. V nepřítomnosti byl polským vojenským soudem odsouzen k smrti, rozsudek byl ovšem po pádu komunismu v Polsku zrušen (Kukliński je opět navštívil v roce 1998).\nPolská společnost je při pohledu na něj rozdělena, část jej považuje za národního hrdinu, protože svou činností možná zabránil invazi SSSR do Polska v roce 1980, část ho označuje za zrádce, protože porušil vojenskou přísahu, kterou skládal jako důstojník dobrovolně.\nKuklińského ostatky byly převezeny do Polska, kde byl pohřben na významném hřbitově ve varšavské čtvrti Powązki. Jeho hrob často bývá terčem útoků.\n\n\n"}
{"id": "62479", "url": "https://cs.wikipedia.org/wiki?curid=62479", "title": "Turingovská úplnost", "text": "Turingovská úplnost\n\nTuringovská úplnost je pojem z oboru teorie vyčíslitelnosti. Termín je odvozen od příbuzného pojmu NP-úplnost.\n\nTuringovsky kompletní, turingovsky úplný nebo turingovsky ekvivalentní ( ) je stroj (počítač), programovací jazyk, úloha nebo abstraktní stroj, který má stejnou výpočetní sílu jako Turingův stroj. Tato třída je důležitá proto, že není znám žádný způsob řešení úlohy, která je těžší (podle Churchovy-Turingovy teze žádné konečné zařízení víc spočítat nedokáže). Dá se tedy říct, že turingovsky kompletní stroj je tak univerzální, jak je jen možné (to ovšem neříká nic o efektivitě). Speciálně lze sestrojit univerzální Turingův stroj, který dokáže simulovat libovolný jiný Turingův stroj (zadaný na vstupu).\n\nJazyky přijímané Turingovým strojem se nazývají rekurzivně spočetné jazyky. Gramatiky, které generují tyto jazyky, se v rámci Chomského hierarchie označují jako gramatiky typu 0.\n\nTypickým problémem, který nelze řešit na Turingově stroji, je problém zastavení ( ), tedy problém zastavení Turingova stroje. Matematicky je tento problém demonstrací neuzavřenosti třídy rekurzivně spočetných jazyků na doplněk. Teorie vyčíslitelnosti pokračuje v teoretickém výzkumu k ještě složitějším problémům – aritmetická hierarchie je posloupnost tříd jazyků. Její nultý stupeň jsou rekurzivně spočetné jazyky, všechny jazyky na stejném stupni jsou mezi sebou turingovsky převoditelné a problém zastavení pro stupeň \"N\" je ve stupni \"N+1\".\n\n"}
{"id": "62481", "url": "https://cs.wikipedia.org/wiki?curid=62481", "title": "John Watson", "text": "John Watson\n\nJohn Broadus Watson (9. ledna 1878 — 25. srpna 1958) byl americký psycholog, zakladatel behaviorismu. Byl 17. nejcitovanějším psychologem ve 20. století.\n\nNarodil se a vyrostl v Greenville v Jižní Karolíně, navštěvoval Furmanovu Universitu (byl výborný student, magisterský titul získal v 21 letech). Doktorský titul (Ph.D) v oboru psychologie získal na Chicagské univerzitě roku 1903. Tam poté i učil, než se v roce 1908 stal profesorem psychologie na Johns Hopkins University. Založil zde laboratoř pro výzkum lidí i zvířat.\n\nProslavil se následujícím výrokem: „Dejte mi na výchovu tucet zdravých dětí a já vám zaručím, že z každého z nich vychovám specialistu, jakého náhodně zvolím – lékaře, právníka, umělce, obchodníka, dokonce i žebráka, zloděje bez ohledu na jeho talent, sklony i bez ohledu na vlastnosti jeho předků“.\nZkoumal podněty z okolí, reakce na ně a odměny a tresty, které následují. – Stimul a následná reakce.\nWatson říká: vědomí pro něj neexistuje, protože není vidět, jen se o něm mluví.\n\n"}
{"id": "62482", "url": "https://cs.wikipedia.org/wiki?curid=62482", "title": "Richard", "text": "Richard\n\nRichard je mužské jméno odvozované ze staroněmeckého \"Ríchart (rík/rîh=vladař/král a hart=silný)\". Podle českého občanského kalendáře má jmeniny 3. dubna. Domácí podoba tohoto jména je Ríša, Riky.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +2,1%.\n\n\n\n\n\n\n\nVe Francii je příjmení Richard v četnosti výskytu na 6. místě – viz článek Richard (příjmení).\n\n\n\n"}
{"id": "62484", "url": "https://cs.wikipedia.org/wiki?curid=62484", "title": "Krompachy", "text": "Krompachy\n\nKrompachy jsou město na Slovensku. Leží v Košickém kraji, v okresu Spišská Nová Ves a mají obyvatel. Prochází tudy železniční trať Košice–Žilina.\n\nPrvní zpráva o existenci města pochází z listiny krále Ladislava IV. z roku 1282, v této době byly majetkem královského spišského hradu. Od začátku 14. století se začínají objevovat i doklady o tom, jak se v Krompachách obchodovalo. Období prosperity bývala ale tehdy přerušovaná obdobími válek. K dalšímu rozvoji došlo zase až v 16. století, ve městě začalo přibývat šlechtických rodin. Krompachy vytvořily samostatný administrativní celek a od roku 1602 jsou královským městem.\n\nKlíčový zlom v historii města představuje rok 1841. Tehdy byly otevřeny železárny a válcovny, začala industrializace. Na přelomu 19. a 20. století již zaměstnávaly okolo 3500 lidí, což tvořilo téměř polovinu obyvatel města a byla to největší železárna na území Uherska. Její rozkvět však netrval dlouho. V únoru 1921 zde došlo ke krompašské vzpouře: dělníci a zejména jejich ženy zde protestovali proti opakovanému snižování přídělů základních potravin, což přerostlo v roztržku s policií, která usmrtila čtyři osoby, načež protestující zabili dva členy vedení podniku.\n\nNásledkem krize po první světové válce a krompašské vzpoury bylo rozhodnuto o uzavření podniku. Po osvobození v roce 1945 byla ale železárna opět obnovena, vznikl i nový elektrotechnický závod.\n\n"}
{"id": "62485", "url": "https://cs.wikipedia.org/wiki?curid=62485", "title": "Evžen", "text": "Evžen\n\nEvžen, resp. Eugen je mužské jméno řeckého původu a znamená \"urozený\". Vzniklo z řeckého slova \"eugénes\". Podle českého občanského kalendáře připadá jeho svátek na 10. listopad.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,5%.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -5,0%, což svědčí o značném poklesu obliby tohoto jména.\n\n\n\n"}
{"id": "62486", "url": "https://cs.wikipedia.org/wiki?curid=62486", "title": "Fiat", "text": "Fiat\n\nFiat může znamenat:\n\n"}
