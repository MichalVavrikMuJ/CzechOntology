{"id": "42763", "url": "https://cs.wikipedia.org/wiki?curid=42763", "title": "Vectrex", "text": "Vectrex\n\nVectrex je osmibitová herní konzole vytvořená General Consumer Electric (GCE). Byla vydána v roce 1982 za cenu 199 USD. Po krizi v roce 1984 Vectrex opustil trh. Systém měl vestavěnou hru Minestorm.\n\nNa rozdíl od ostatních herních konzolí, které jako zobrazovač používaly TV přijímač, měl Vectrex svou vlastní obrazovku, která zobrazovala vektorovou grafiku (odsud také název Vectrex). Protože obrazovka Vectrexu byla černobílá, předkládala se před ni zabarvená fólie, čímž se vytvářel dojem barevného zobrazení a zmenšoval se vjem blikání vektorové obrazovky.\n\nOvladač Vectrexu byl analogový. Dalšími perifériemi je světelné pero a 3D imager.\n\n\n\n\n"}
{"id": "42772", "url": "https://cs.wikipedia.org/wiki?curid=42772", "title": "Linux (planetka)", "text": "Linux (planetka)\n\n(9885) Linux je planetka obíhající v prostoru mezi Marsem a Jupiterem. Byla objevena 12. října 1994 v rámci projektu Spacewatch. Její předběžné označení bylo 1994 TM.\n\nTato planetka je pojmenována podle jádra operačního systému Linux. Pojmy či jmény ze světa svobodného softwaru byly pojmenovány i další planetky, jako např. , či .\n\n\n"}
{"id": "42777", "url": "https://cs.wikipedia.org/wiki?curid=42777", "title": "Richard Smalley", "text": "Richard Smalley\n\nRichard Errett Smalley (6. června 1943 Akron, v Ohio, USA – 28. října 2005, Houston, Texas, USA) byl profesorem chemie, fyziky a astronomie na Ricově univerzitě. V roce 1996 obdržel společně s Robertem F. Curlem a sirem Haroldem Krotem Nobelovu cenu za chemii za objev nové formy molekul uhlíku fullerenů.\n\nSmalley se narodil 6. června 1943 v ohijském Akronu. V letech 1961 až 1963 studoval Hope College v Hollandu v americkém státě Michigan. Titul bakaláře přírodních věd získal na Michiganské univerzitě v roce 1965. Ve studiích pokračoval na Princetonské univerzitě, kde v roce 1971 dokončil magisterská a o dva roky později i doktorská studia. Po doktorátu se věnoval výzkumu na poli laserové spektroskopie nadzvukového proudění.\n\nProfesor Smalley se později zaměřil na nanotechnologii a přenesl svou práci do společnosti \"Carbon Nanotechnologies Inc\". Je často citovaným kritikem myšlenky molekulárního assembleru, tedy nanotechnologické „továrny“ na nanosoučástky či celé nanostroje. Svou kritikou se často dostával do křížku s Ericem Drexlerem.\n\nRichard Smalley zemřel ve věku 62 let po šestiletém boji s rakovinou.\n\n\n\n"}
{"id": "42779", "url": "https://cs.wikipedia.org/wiki?curid=42779", "title": "Troja", "text": "Troja\n\nTroja () je bývalá vesnice a obec, nyní městská čtvrť a katastrální území Prahy. Praha-Troja je městská část tvořená větší částí katastrálního území Troja.\n\nKatastrální území Troja má rozlohu 5,43 km. Leží na pravém břehu řeky Vltavy a na přilehlém kopci (Bohnické plošině) na severu Prahy.\nOd správní reformy v roce 1949 je severní (horní) část Troji, dnes urbanisticky splývající s Bohnicemi a Kobylisy, součástí městského obvodu a později i městské části Praha 8. Jižní část, v údolí Vltavy, patří do městského obvodu Praha 7 a od 1. ledna 1992 tvoří samostatnou městskou část Praha-Troja.\n\nV dolní části Troji (v městské části Praha-Troja) se nachází Trojský zámek, ZOO Praha a Pražská botanická zahrada. Z Troji vedla pěší lávka přes Vltavu na Císařský ostrov, odkud lze přejít i do Stromovky. Do horní části Troji (Praha 8) zasahuje jižní část sídliště Bohnice. V severní části Troji se nachází také přírodní památka Velká skála. Na vrcholu vinice nad Trojským zámkem stojí z dálky viditelná dominanta Troje – barokní kaple svaté Kláry.\n\nStatisticky se území Troji dělí na 9 základních sídelních jednotek, z toho 4 v dolní části (Povltavský obvod, Trojský obvod, U Hrachovky-botanická zahrada a Zoologická zahrada) a 5 v horní části (Na Dlážděnce, Sídliště Bohnice-jihovýchod, Sídliště Bohnice-jihozápad, Šutka, Velká skála).\n\nPraha-Troja je městská část tvořená větší částí katastrálního území Troja. Vznikla 1. ledna 1992 oddělením od městské části Praha 7. Její území tvoří větší, jižní část katastrálního území Troja o rozloze 3,36 km², patřící do správního obvodu Praha 7, při řece Vltavě.\n\nÚzemí bylo osídlené odedávna. V místech usedlosti Kazanka bylo objeveno sídliště z mladší doby kamenné (vypichovaná keramika), odtud dále na východ bylo odkryto větší knovízské sídliště, v oblasti usedlosti Černohouska byly objeveny popelnice a v Podhoří haštalské kultury. Dnešní ulice Na dlážděnce kopíruje trasu středověké cesty Dlážděnka, která vedla od holešovického brodu ke Kobylisům. Další cesta vedla kolem usedlosti Havránka. Třetí cesta vedla Drahaňskou roklí k roztockému brodu. Cesty byly propojeny stezkou podél pobřeží. Předpokládá se, že původní ves byla soustředěna mezi oběma výpadovými cestami na bohnickou plošinu, nebo že měla ves dvě jádra. Ve viničních knihách ze 16. století je zmíněna vinice na vrchu Hradiště u Holešovic, jímž je pravděpodobně míněn ostroh mezi údolím Dlážděnky a Vltavou a pravděpodobně zde bylo strážiště nad dálkovou cestou. Rovněž zmiňovanou vinici na Vrabí hoře se nepodařilo identifikovat. V oblasti jsou nalézány výhradně úsekové plužiny, po roce 1358 zde byly sázeny rozsáhlé vinice, které pak zanikly zejména za třicetileté války. V období baroka a renesance byly na vinicích budovány vily.\n\nVes v pobřežním pásu na úpatí svahů Bohnické plošiny ve středověku nesla název Zadní či Horní Ovenec či Ovnec (tehdejší Přední Ovenec dnes nese poněmčený název Bubeneč) (ov je staroslověnské označení berana). Nejstarší zmínka o obou Ovencích je v seznamu statků svatojiřského kláštera z 1. poloviny 13. století. Nalézal se zde knížecí ovčinec. Pravděpodobně šlo o dvě části osady po obou stranách brodu. Přesnější polohu oveneckého brodu se nepodařilo s určitostí zjistit, mapa neznámého autora z roku 1820 zaznamenává východisko přechodu Vltavy u bubenečského Císařského mlýna, kde také Václav Vojtěch ze Šternberka, stavebník Trojského zámku, chtěl zbudovat mostek. V roce 1433 je v Zadním Ovenci zmiňován mlýn, rybáři a dvě usedlosti v držení Mikuláše Sedláka. Z 16. století pochází řada zmínek o vysazování vinic zdejším mlynářem. V listině Rudolfa II. je Zadní Ovenec označen za ves, v 17. století se píše o dvou dvorech.\n\nKoryto a pobřeží Vltavy se zde při povodních často měnilo, například na počátku 18. století vznikly proti Zadnímu Ovenci náplavem tři pusté ostrovy, mapa z roku 1743 v oblasti zobrazuje 11 ostrovů, v Josefinském katastru z roku 1785 jsou již popisovány jako jeden celek.\n\nV letech 1683–1692 nechal Václav Vojtěch Šternberk postavit zámek, pravděpodobně na místě jednoho ze stávajících dvorů. Druhým z historických dvorů je č. p. 7 východně od zámku, který byl rovněž přestavěn. V původní poloze je mlýn č. p. 5 a v jeho sousedství byl postaven zámecký pivovar a panská hospoda čp. 4. V 18. století a první polovině 19. století se ves rozrůstala další drobnou výstavbou domků. Kvůli složitému terénu nepronikl do Troji velkoměstský typ výstavby, stavěly se zde jen vily a domky.\n\nZdejší velkostatkář Alois Svoboda po dlouhých jednáních a nedlouho po připojení Troji k Praze věnoval 7. října 1922 rozsáhlé pozemky (o rozloze 82,0052 ha) včetně trojského zámku československému státu „k oslavě 70letých narozenin našeho prvního presidenta Tomáše Garrika Masaryka na památku založení naší Československé republiky a uctění dvěstěpadesátiletého výročí úmrtí Jana Ámose Komenského“ za účelem vybudování osvětových a sociálně humanitních zařízení ve prospěch mládeže původem i rasou československé v duchu a zásadách Jana Ámose Komenského. Notářský zápis o donaci popisuje: „Školy i ústavy vědecké, které budou tu zřízeny, mají nejen vyplniti mezery našeho školství všech stupňů, nýbrž mají býti přizpůsobeny novým methodám a směrům, podle nichž vyučování praktické má stejnou váhu jako theoretické. Zejména jest přihlížeti k potřebě škol pokračujících, neméně pak škol odborných, průmyslových, umělecko-průmyslových a obchodních, které napomáhají hospodářskému rozvoji národa. Doporučovalo by se, aby ústavy, které zde budou zřízeny, byly organizovány na stejných zásadách a v jednotném rámci a aby nescházely též školy vzorné a pokusné, v nichž lze ten který směr prakticky vyzkoušeti. Z oboru sociální péče, aby bylo mezi jinými pamatováno na kojence, sirotky a děti méně nadané. Tělesná výchova najde tu vhodné pole k všestrannému rozvinutí všech svých složek. Při stavbě budov mějž přednost systém pavilonový a celek budiž jedinou velkou obydlenou plochou.“ 6. října 1923 vláda Československé republiky dar usnesením přijala a správou Svobodovy donace pověřila Ministerstvo školství a národní osvěty. K přidělení pozemků bylo ustanoveno kuratorium a schůze ministerské rady Československé republiky 21. února 1924 schválila ke dni 31. října 1923 Jednací řád Kuratoria trojských nemovitostí, jehož předsedou byl ustanoven senátor Bohumil Němec, řádný profesor Ústavu pro fysiologii rostlin University Karlovy, čestným předsedou Alois Svoboda.\n\nPrvní konkrétní návrhy na využití pozemků souvisely s plány na zřízení zoologické a botanické zahrady, což navrhoval i sám dárce. 3. března 1924 předsednictvo ministerské rady republiky Československé schválilo rozhodnutí, „aby z ústavů a zařízení dárcem na darovaných nemovitostech projektovaných nejprve byla zřízena veřejná zoologická zahrada a veřejná botanická zahrada, která bude zároveň universitní zahradou university Karlovy v Praze, a „aby k těmto účelům bylo použito z darovaných nemovitostí: a) pro zřízení zoologické zahrady pozemků západně od trojského zámku ve výměře 8 ha a 93 m², b) pro zřízení botanické zahrady nemovitostí východně od trojského zámku zatím ve výměře 7 ha, 77 a, 52 m²“. 10. dubna 1924 se sešli zástupci Kuratoria a dárce a dohodli předání pozemků a zařízení k účelům zřízení zoologické zahrady a botanické zahrady k 1. říjnu 1924, ve 30. letech se pak jednalo o využití dalších pozemků. 24 hektarů bylo v roce 1928 na zoo převedeno pachtovní smlouvou na 99 let.\n\nV prosinci 1926 začalo Ministerstvo školství a národní osvěty jednat o využití pozemků s pražskou městskou radou, ministerstvem sociální péče, ministerstvem veřejného zdravotnictví a tělesné výchovy. Nikdo z oslovených na nabídku nemovitostí nereflektoval, například ministerstvo sociální péče 24. ledna 1927 pozemky odmítlo s tím, že dosud nezřizuje a nehodlá zřizovat státní ústavy za účelem sociální péče o děti a mládež.\n\nProfesor hygieny Stanislav Růžička, zakladatel eubiotiky a propagátor zahradních měst, a pedagog Eduard Štorch využili příležitosti a založili spolu družstvo \"Eubiotická škola a rodina\", jménem jehož přípravného výboru zaslali 5. listopadu 1928 ministerstvu svou první žádost o propůjčení 10 až 20 ha pozemků na dobu cca 80 let. Chtěli zde vybudovat tzv. výchovnou osadu Růžičkov, komplex školských zařízení v duchu eubiotických zásad a pokrokových pedagogických přístupů. Růžička byl proto také odpůrcem využití pozemků pro účely zoologické zahrady na úkor původního hlavního účelu donace. Součástí dalších záměrů byla krom nejrůznějších zařízení od kojeneckých ústavů a sirotčince přes všechny typy a stupně škol až po ústavy pro vzdělávání dospělých i osada 50 až 80 rodinných domků pro rodiny nakloněné tomuto způsobu výchovy. Zámek měl sloužit jako Světové ústředí eubiotické. Kuratorium pro správu donace 13. února 1930 návrh obytné kolonie zamítlo s odůvodněním, že v darovací listině nenalezlo oporu pro záměr výstavby obytných domů, a také vzhledem k důvodným pochybnostem o finančním krytí výstavby a provozu budov. Zřízení a výstavbě všech navržených školních institucí však vyslovilo podporu. V říjnu 1930 se družstvo Eubiotická škola sloučilo s Československou eubiotickou společností zdravotnickou a ta se pak ještě dalších pět let neúspěšně pokoušela pozemky získat prostřednictvím hygienického ústavu lékařské fakulty Univerzity Komenského v Bratislavě, který Růžička vedl. 15. dubna 1935 kuratorium na základě expertnímu názoru profesorského sboru lékařské fakulty Univerzity Karlovy projekt definitivně zamítlo.\n\nK 1. lednu 1922 se Troja stala součástí Velké Prahy, Troja jako jedna z 8 obcí dosavadního karlínského okresu. Až do roku 1949 byla přičleněna k Libni jako součást obvodu Praha VIII.\n\nK 1. dubnu 1949 byla administrativně rozdělena na dvě části, horní část (na Bohnické plošině) zůstala v obvodu Praha 8, dolní část (při Vltavě) byla administrativně přičleněna k holešovickému obvodu Praha 7, tedy protějšímu břehu řeky. Toto rozdělení a začlenění zůstalo zachováno i při redukci počtu pražských obvodů ze 16 na 10 v roce 1960.\n\nV 70. letech 20. století bylo na Bohnické plošině vybudováno sídliště Bohnice, jehož jižní část spadá do území Troji. Kolem roku 1999 firma IPB Real, a. s. nedaleko dokončila výstavbu sídliště Velká skála. Se zástavbou Kobylis splývá trojská oblast Na Šutce.\n\nSe vznikem samosprávných městských částí k 1. červenci 2001 obě části Troje zůstaly v jádrových městských částech svých obvodů, tedy dolní část v městské části Praha 7 a horní část v městské části Praha 8. K 1. lednu 1992 byla dolní Troja dodatečně vyčleněna jako nová, 57. městská část hlavního města Prahy, s názvem Praha-Troja.\n\nPo povodních v roce 2002 začala být podél Troji obnovována a doplňována mohutná protipovodňová ochrana, tvořená kombinací valu a zdí.\n\nPovodeň z března roku 1845 byla jednou z největších povodní v Českých zemích do té doby. Evakuováno při ní muselo být asi 7000 obyvatel Prahy.Povodeň byla typickým případem zimní sněhové povodně, příčinou bylo tání sněhové pokrývky spojené s oteplením v druhé polovině března a nemalou úlohu při vzniku povodně hrály i vydatné srážky, jak uvádí ve své knize \"Kronyka čili dějepis wšech powodni poslaupných let, Od příchodu našich pradědů Českoslowanských až po letošní povodně hrůzné s wýstrahami poučlivými a pravidly opatrnosti.. : Od Wácslava Krolmusa\" český spisovatel a kněz Václav Krolmus.Zde je krátká ukázka:\n\n„Roku 1845 welké neštěstí na Prahu, máti Čechů se přiwalilo, a hrůznau škodu učinilo.Začátek zimy byl powolný a mírný, ale w lednu téhož roku welmi se ztužilo, a silnými mrazy swírajíc až do konce března téměř třeskutá zůstala. K tomu tak neobyčejně, množstwí sněhů po wšech krajích země České napadlo, že w některých krajinách wíce jak na sáh ho leželo, a na Loketsku z Krušných hor se sněžné spausty swalowaly.“\n\nV Praze začala voda stoupat dne 26. března, svého kulminačního průtoku 4500 m·s dosáhla 29. března ve 4:40 ráno. Dle Krolmuse bylo v Praze zatopeno 114 ulic a ve vodě stálo 946 domů. Na místě Karlova mostu prý šířka Vltavy přesahovala 1 kilometr. Jednalo se o stoletou vodu.\n\nPovodeň z roku 1862 nevznikla na rozdíl od té v roce 1845 kvůli masivnímu tání sněhů, ale byla způsobena převážně masivními srážkami, dne 1. února napršelo v Praze 26,4 mm srážek, což je dosud nepřekonaný rekordní úhrn srážek za jeden den pro měsíc únor. Příčiny povodně lze dohledat v Pamětní knize Matěje Piherta z Netluk k roku 1862:\n\n„Zima byla nestálá. Každý měsíc po úplňku tálo a  pak na nový měsíc hodně mrzlo. Ku konci ledna napadlo as na 3 palce sněhu a 30. a 31. ledna, pak 1.–2. února pořád pršelo, a  poněvadž byla zem zamrzlá, voda náhle stékala. Z  toho povstaly náramné povodně, které velké škody způsobily.“\n\nTato povodeň si vyžádala několik obětí na lidských životech, ale nikoli v Praze. Její kulminační průtok na území Prahy 3850 m·s a jednalo se o stoletou vodu.\n\nPovodeň ze září roku 1890 byla typickým příkladem letní povodně - povodně zapříčiněné dlouhodobými srážkami. Už léto bylo ve znamení nadměrných srážek, ale bezprostředním důvodem vzniku povodně byly vydatné srážky na počátku školního roku.\n\n4. září v 5:30 ráno došlo k neočekávané události. Po 106 letech (naposled v roce 1784) voda poničila Karlův most, spadly 3 oblouky a 2 pilíře byly vyvráceny. Tato povodeň si vyžádala mnoho obětí, už v noci z 3. na 4. září zahynulo 20 vojáků v Karlíně, při poničení Karlova mostu zemřelo několik dalších lidí. Nejvyššího průtoku dosáhla Vltava v Praze 4. září kolem 21. hodiny, průtok činil 3980 m·s, zatopeno bylo téměř 4000 domů. Značky této povodně můžeme dodnes najít například pod Vyšehradem, Na Kampě (dům U  obrázku Panny Marie) a mnoho dalších. Hodnota N-letosti u této povodně dosáhla hodnoty 100.\n\nPovodeň z roku 2002 byla asi největší a nejničivější povodeň v historii České země. Byla to povodeň letního typu, příčinou byly dlouhotrvající vydatné deště na téměř celém území České republiky. Povodeň se dělila na 2 vlny. 1. vlna začala 7. srpna, kdy husté deště začaly rozvodňovat řeky na jihu Čech. 8. srpna byla zaplavena různá jihočeská města, například řeka Malše zaplavila část Českých Budějovic. 9. srpna voda opadla, ale bylo jasné, že přijdou další srážky. 11. srpna začalo opět na jihu Čech hustě pršet, ale předpokládalo se, že 2. vlna bude mírnější než 1. 12. srpna se ovšem ukazuje, jak špatný předpoklad to byl, pod vodou se ocitá mnoho jihočeských měst a mnoho lidí muselo být evakuováno. Je vyhlášen stav nouze pro několik krajů, mezi nimi je i Praha. 13. srpna už je vyhlášen stav nouze i pro Ústecký kraj. V Praze už probíhá evakuace ohrožených oblastí. 14. srpna se průtok Vltavy v Praze neustále zvyšuje, odpoledne Vltava v Praze kulminuje s průtokem 5160 m·s. V následujících dnech začíná průtok Vltavy v Praze klesat, ovšem Labe v Ústí nad Labem kulminuje až 16. srpna. Na Litoměřicku se Labe rozlévá až do okolí 10 kilometrů.\n\nNásledky povodně byly katastrofální, o život přišlo 17 lidí, postižena byla také Pražská zoologická zahrada, kde přišlo o život 134 zvířat. Dále bylo po celé České republice postiženo 753 obcí a muselo být evakuováno 225 000 obyvatel.\n\nCelková škoda dosáhla 73,3 miliardy Kč, přičemž škoda za 6 miliard byla způsobena v pražském metru, kde voda kompletně zaplavila 17 stanic (Malostranská, Staroměstská, Můstek, Anděl, Karlovo náměstí, Národní třída, Můstek, Náměstí Republiky, Florenc, Křižíkova, Invalidovna, Palmovka, Českomoravská, Vysočanská, Nádraží Holešovice, Vltavská, Florenc).\n\nJiž ve druhé polovině 90. let 19. století navrhoval František Křižík pokračování své elektrické dráhy Praha - Libeň - Vysočany směrem do Troji.\n\nDoprava v jinak poklidné západní části dolní Troji je ovlivněna zejména velkou návštěvností komplexu zoologické a botanické zahrady. Podél řeky projíždí s krátkými intervaly zastávková autobusová linka 112, která je v sezóně tradičně posilována různými typy rychlíkových linek, vše od stanice metra Nádraží Holešovice. Vybrané spoje linky 112 zajíždějí až do Podhoří, nejsevernější trojské osady.\n\nK 5. květnu 1977 byla Trojskou ulicí (údolím Dlážděnky) vybudována tramvajová trať spojující Holešovice a Kobylisy jako náhrada za zrušenou trať v libeňské ulici V Holešovičkách, která se stala součástí Severojižní magistrály. Trojská trať byla původně zamýšená jako provizorní, nachází se na ní mimořádné stoupání až 80,15 ‰, nejstrmější v dnešní pražské tramvajové síti. Původně se počítalo s tím, že by v Troji měla stanici linka C pražského metra, která ji podchází, ale z úsporných důvodů byla z plánů vypuštěna. Budovaný Nový Trojský most spojuje východní Troju s oblastí u nádraží Holešovice, u trojského předmostí vchází do tunelu Blanka pod Vltavu budovaný Městský okruh.\n\nNěkolikrát bylo navrhováno vedení tramvajové trati z oblasti dnešní zastávky Trojská po protipovodňovém valu směrem k zoologické zahradě. V současné době tento záměr není obsažen ani v územním plánu města, ani ve strategických investičních plánech Dopravního podniku hl. m. Prahy. Některé studie počítají s dopravním propojením, včetně tramvajového, po zamýšleném novém mostě směrem od Podbaby.\n\nDopravní obsluha horní Troji navazuje na obsluhu Kobylis a Bohnic. Je zajišťována autobusy. Plány na oblouk linky C metra přes Bohnice i na zavedení trolejbusů v oblasti Bohnické plošiny v návaznosti na krátkou variantu trasy metra byly opuštěny.\n\n\n\n\n\n\n"}
{"id": "42787", "url": "https://cs.wikipedia.org/wiki?curid=42787", "title": "Keson", "text": "Keson\n\nKeson (z franc. \"caisson\") je speciální typ potápěčského zvonu. Obvykle je to dutý kvádr bez dna, který se používá ve stavebnictví pro práce vykonávané pod hladinou vody.\n\nDíky tomu, že tlak vzduchu v kesonu je stejný jako ve vodě, je možné v něm pobývat bez potápěčského dýchacího přístroje. Ke kesonu je přiváděn stlačený vzduch od kompresoru, který doplňuje a vyměňuje vydýchaný vzduch. \n\nDělníci (kesonáři) sestupují do kesonu svislou trubkou s žebříkem, která je v horní části opatřena přechodovou komorou, opatřenou vzduchotěsně uzavíratelným vchodem a průchodem do trubky. Poté, co dělník vstoupí do přechodové komory, je tato uzavřena a tlak je v ní zvýšen na tlak v kesonu. Poté se otevře spodní průchod a kesonář může sestoupit. Výstup probíhá opačně, při snižování tlaku je ale při práci v hloubkách větších než asi 7 m (viz dekompresní tabulky) nutné dodržet správný postup dekomprese, jinak hrozí dekompresní nemoc (dříve označovaná jako nemoc kesonová).\n\nKesony se využívají například pro zapouštění mostních pilířů. Keson je vyroben z oceli nebo betonu. Keson vlastní vahou klesá do vykopané stavební jámy a dělníci uvnitř něj odkopávají podloží. Po zapuštění do dostatečné hloubky je keson vyplněn betonem a slouží jako část pilíře.\n\nK pracím pod vodou se keson využívá od 19. století. Dnes už se využívá pouze minimálně, zakládání pomocí kesonů bylo nahrazeno modernějšími metodami a ostatní práce vykonávají pracovní potápěči.\n\n\n"}
{"id": "42794", "url": "https://cs.wikipedia.org/wiki?curid=42794", "title": "Unsko-sanský kanton", "text": "Unsko-sanský kanton\n\nUnsko-sanský kanton je jeden z deseti kantonů Federace Bosny a Hercegoviny v Bosně a Hercegovině. Jeho hlavním městem je Bihać.\n\nKanton leží v severozápadním cípu země, ale zasahuje také hodně do vnitrozemí Bosny a Hercegoviny. Na severu a na západě hraničí s Chorvatskem, na jihu s kantonem Západní Bosna a na východně s Regionem Banja Luka. Svůj název má podle dvou řek - Uny, která protéká také Bihaćem a je větší, a Sany, která se do Uny vlévá v Bosanski Novim. Většina jeho území je hornatá (vyplňuje ho pohoří Grmeč). Obyvatelstvo tvoří hlavně Chorvati, ale i Bosňáci. V \"hospodářství\" kantonu má dominantní postavení hlavní město Bihać. To ja také napojeno na železnici, vedoucí z města Bosanski Novi do Kninu v Chorvatsku. Hlavní silniční tah kopíruje ten železniční, jsou zde ale také silnice vedoucí do vnitrozemí Bosny.\n\nPočet obyvatel v roce 2007\n"}
{"id": "42795", "url": "https://cs.wikipedia.org/wiki?curid=42795", "title": "TKM", "text": "TKM\n\nZkratka TKM má více významů.\n\n"}
{"id": "42796", "url": "https://cs.wikipedia.org/wiki?curid=42796", "title": "TKM (Polsko)", "text": "TKM (Polsko)\n\nTKM je zkratka polského rčení \"Teraz kurwa my\" (česky \"Teď, kurva, my\") používané některými politiky a novináři jako obrazné označení poměrů panujících v polské politice a jejích problémů. Týká se „mentality vítězů“, kdy po parlamentních volbách vítězná politická strana obsazuje různé funkce podle zásady dělení na „my“ a „oni“ (oni = jmenovaní předchozí vládnoucí stranou) a ne na základě věcných hledisek a odborných schopností. \n\nToto označení bylo použito řadou novinářů z významných polských médií, jako např. novin Gazeta Wyborcza, Rzeczpospolita, časopisů Polityka, Wprost, televize TVN, rozhlasových stanic Radio Zet, Radio RMF a mnoha dalších.\n\nTermín TKM jako první použil politik Jarosław Kaczyński v roce 1997během vysvětlování důvodů, proč nekandidoval ve volbách do Sejmu na listině strany AWS, ačkoliv se podílel na jejím založení. Konstatoval tehdy, že v AWS má příliš velké slovo neformální strana TKM. Tato „strana“ měla být podle jeho slov charakteristická touhou obsadit funkce ve vládě a využívat různých formálních i neformálních vztahů a struktur vytvořených předchůdci namísto toho, aby prováděla reformy. \n\nÚspěch hesla TKM je dán zejména skutečností, že připomíná rozšířené několikapísmenné zkratky názvů politických stran a také tím, že stručně, výstižně a jadrně popisuje problematické jevy.\n\nTato zkratka se stala součástí klasických politických citátů v Polsku a byla mnohokrát používána, a to dokonce i v pozměněném významu. Když na podzim roku 2005 vítězná strana PiS překvapivě navrhla na funkci premiéra Kazimierze Marcinkiewicze namísto očekávaného předsedy strany Jarosława Kaczyńského, interpretoval Marek Borowski z levicové strany SdPl onu zkratku jako \"Teraz Kolega Marcinkiewicz\" (\"teď kolega Marcinkiewicz\"). Termín TKM byl také pro polskou komerční televizi TVN inspirací k názvu publicistického pořadu \"Teraz my\".\n"}
{"id": "42799", "url": "https://cs.wikipedia.org/wiki?curid=42799", "title": "Divine Intervention", "text": "Divine Intervention\n\nDivine Intervention je album od americké thrash metalové kapely Slayer. Album bylo vydáno 3. října 1994. Bylo vydáno pod značkou American records (dříve Def American Records). Je to první album kapely s bubeníkem Paulem Bostaphem. Album se umístilo na 8. místě žebříčku Billboard Top 200.\n\n\nhttp://www.saintstevensthingery.com/mybackpages/wp-content/uploads/2011/01/slayerdivineff.jpg\n"}
{"id": "42801", "url": "https://cs.wikipedia.org/wiki?curid=42801", "title": "Claude Auchinleck", "text": "Claude Auchinleck\n\nSir Claude John Eyre Auchinleck (21. června 1884 – 23. března 1981) byl britský maršál činný za druhé světové války. Nebyl považován za příliš úspěšného a schopného velitele. Kritizovány byly zejména jeho schopnosti, pokud jde o výběr nižších velitelů.\n\nV roce 1904 se stal důstojníkem 62. pandžábského pluku indické armády, a v jejích řadách působil během první světové války, i meziválečného období, naposledy jako velitel 3. indické divize, a ve štábních funkcích. Po vypuknutí druhé světové války byl pověřen velením spojeneckých sil v Norsku, kdy zejména svými nároky na jejich materiální zabezpečení, poprvé vzbudil Churchillovu nelibost, nutno však říci, že spojenecké akce v Norsku jsou zpětně hodnoceny jako předem beznadějné (Spojenci příliš dlouho váhali a pak nebyli schopni nasadit adekvátní síly). V roce 1941 se stal vrchním velitelem britských sil na Blízkém východě, což znamená, že byl zodpovědný za oblast rozprostírající se od britsko-italských hranic v severní Africe po Persii.\n\nNahradil tak generála sira Archibalda Wavella. Připravoval ofenzívu proti silám osy pod velením Erwina Rommela, a operace Crusader zpočátku uspěla a uvolnil jí obklíčení Tobruku, posléze však byly jeho jednotky zastaveny a oslabeny ve prospěch nově vzniklých bojišť v Barmě a Malajsku, jakož i nedostatkem zásob, Rommel tak mohl v lednu 1942 přejít do ofensivy, zastavené až v únoru na Gazálské linii. Po zahájení další Rommelovy ofensivy v květnu 1942 a porážce 8. armády během série bitev u Gazály, uposlechl Churchillova rozkazu aby hájil Tobrúk, ačkoli tato pevnost na obranu nebyla připravena. Tobrúk padl 21. června. Poté 25. června odvolal dosavadního velitele 8. armády generála Neila Ritchieho a osobně přejal velení, a po porážce u Marsa Matrúh, Rommelův postup zastavil v první bitvě u El Alameinu. Po ní jej Churchill odvolal, protože odkládal útok na Rommelovu Panzerarmee Afrika, neboť neměl dost sil a času na přípravu. Jeho výkon při vedení bitvy u El Alameinu byl dalším z důvodů, neboť ačkoliv uspěl v zastavení Rommelova postupu, jeho jednotky utrpěly značné ztráty při nedbale koordinovaných protiútocích, čímž též znesnadnil svoji případnou ofensivu (např. druhý útok na hřeben Ruweisat během první bitvy u El Alameinu). V letech 1943 – 1947 pak držel post vrchního velitele britských jednotek v Indii.\n\nJako velitel byl velice nízko hodnocen zejména v Churchillových memoárech i v Montgomeryho pamětech, podle mnohých odborníků šlo však o cílené snižování jeho reputace ve vlastním zájmu obou autorů.\nJeho chyby jako vojevůdce spočívaly zejména v neschopnosti vybrat vhodné podřízené (což bylo částečně způsobeno i tím, že strávil delší část života v Indii, neznal dobře schopnosti vyšších důstojníků britské armády) a v neochotě je odvolat, v případě, že se jejich neschopnost projevila. To vedlo například k setrvávání nezkušeného Ritchieho ve velení 8. armády, přičemž on sám se mu snažil přispět radami, a výsledkem byly průtahy a nejasnosti v systému velení.\n"}
{"id": "42804", "url": "https://cs.wikipedia.org/wiki?curid=42804", "title": "Přerovská hůra", "text": "Přerovská hůra\n\nPřerovská hůra (v minulosti také \"Bílá hůra\", \"Bílá hůrka\" nebo \"Bělice\"; 237 m) je svědeckým vrchem tyčícím se nad středočeskou obcí Přerov nad Labem. Je krajinnou dominantou, která převyšuje své okolí o více jak 50 metrů. Společně se Semickou a Břístevskou hůrou tvoří trojvrší Polabské hůry.\n\nJižní svah hůry je součástí evropsky významné lokality Natura 2000 \"Polabské hůry\". Na Přerovské hůře v místech nazývaných \"Na Šancích\" se rozprostírá pravěké a raně středověké hradiště (Keltové, Slované), jehož rozloha se odhaduje až na 20 hektarů. Od roku 2009 je hradiště státem chráněnou kulturní památkou.\n\nNa svahu hůry jsou vyvinuta typická společenstva polabských bílých strání s hojným výskytem druhů červeného seznamu. Převládající vegetací jsou širokolisté suché trávníky, místy tvoří přechody k suchým trávníkům. V křovinatých partiích se na větších plochách vyskytují teplomilné lemy. V mozaice se suchými trávníky jsou bohatě zastoupeny vysoké mezofilní křoviny, místy s podrostem kamejky modronachové. Na hůře roste řada ohrožených druhů rostlin: hvězdnice zlatovlásek (Aster linosyris), pcháč bezlodyžný (Cirsium acaule), zeměžluč spanilá (Centaurium pulchellum), vousatka prstnatá (Bothriochloa ischaemum), chrpa chlumní (Centaurea triumfettii), hořec brvitý (Gentianopsis ciliata), ledenec přímořský (Tetragonolobus maritimus), kavyl vláskovitý (Stipa capillata), kavyl Ivanův (Stipa pennata), černohlávek velkokvětý (Prunella grandiflora), lněnka lnolistá (Thesium linophyllon) a hořeček nahořklý (Gentianella amarella). Dále se tu vyskytují slézovec durynský, strdivka nící, kopretina chocholičnatá, šalvěj luční, krvavec menší nebo čistec přímý. Severní svah je zarostlý dubo-buko-habrovým lesem. Vrchol této stolové hory je využívaný jako pole.\n\nLokalita je významná i výskytem celé řady vzácných druhů bezobratlých. Na Přerovské hůře je evidována stabilní populace kudlanky nábožné. Jižní svah Přerovské hůry obývají mimo jiné tyto druhy mandelinek (čeleď \"Chrysomelidae\"): \"Criocerinae\" (kohoutek modrý), \"Clytrinae\" (\"Smaragdina affinis\"), \"Cryptocephalinae\" (\"Cryptocephalus chrysopus\"), \"Alticinae\" (dřepčík černý, dřepčík černonohý, \"Phyllotreta vittula\", \"Aphtona euphorbiae\", \"Aphtona venustula\", \"Longitarsus anchusae\", \"Longitarsus obliteratus\", \"Longitarsus salviae\", \"Chaetocnema hortensis\", \"Dibolia timida\"), \"Hispinae\" (trnáč černý), \"Cassidinae\" (štítonoš skvrnitý, \"Cassida rubiginosa\", \"Hyppocassida subferuginea\").\n\nNa hůře se vyskytují tyto tzv. naturové biotopy: Polopřirozené suché trávníky a facie křovin na vápnitých podložích (Festuco-Brometalia), Úzkolisté suché trávníky - porosty bez význačného výskytu vstavačovitých, Širokolisté suché trávníky bez význačného výskytu vstavačovitých a bez jalovce obecného (Juniperus communis), Extenzivní sečené louky nížin až podhůří (Arrhenatherion, Brachypodio-Centaureion nemoralis), Mezofilní ovsíkové louky, Dubohabřiny asociace Galio-Carpinetum a Hercynské dubohabřiny.\n\nHůra byla v roce 2005 vyhlášena významným krajinným prvkem, aby byla chráněna teplomilná rostlinná společenstva a četní zástupci bezobratlé fauny. 5. října 2009 vláda ČR na návrh ministra životního prostředí Ladislava Mika zařadila celý jižní svah do seznamu Evropsky významných lokalit Natura 2000 (název přírodní památky \"Polabské hůry\"). EVL byla vyhlášena rozhodnutím Evropské komise v lednu 2011.\n\nNa Přerovské hůře se nachází neodkryté pravěké a raně středověké hradiště. Vrchol hůry byl obývaný již v době bronzové (nálezy keramiky kultury lužické, knovízké a slezské). Existence hradiště je spojována s osídlením keltskými a následně slovanskými kmeny. Rozkládá se v místech nazývaných \"Na Šancích\". Hradiště bylo na většině obvodu chráněno příkrými srázy, od východu i uměle vybudovanou fortifikací.\n\nNa ploše jsou dva systémy opevnění. Na východním svahu jsou patrné terénní vlny po fortifikaci, která se pravděpodobně skládala z vnějšího příkopu a valu, za kterým byl vyhlouben vnitřní příkop a postaveno vnitřní opevnění. Tato linie přepažuje prostor v jeho nejužší části. Archeofyzikální měření, ověřující charakter opevnění vnitřní části hradiště, bylo realizováno v roce 1995 a opakováno v roce 2007. Podle posledních výzkumů bylo hradiště obehnáno jedním výrazným valem se dvěma vnějšími předpříkopy.\n\nOpevnění je dnes patrné jen jako zvlněný terén, za nímž se skrývá plocha o rozloze zhruba tří hektarů, Josef Ladislav Píč udává rozlohu vnitřní části za západním opevněním 62 měr, tedy téměř 12 hektarů a plochu předhradí, za kterou považujeme prostor mezi východním a západním opevněním, odhaduje na 100 měr - tj. přes 19 hektarů.\n\nHradiště se těšilo zájmu archeologů už od druhé poloviny 19. století. Píč zaznamenal na východní straně hůry vnější fortifikaci patrnou jako příčný příkop a val; v délce necelých sto metrů přepažovaly návrší od stráně ke stráni. Rozsáhlý archeologický průzkum provedl Lubomír Šnajdr, který na ploše necelého hektaru nalezl keramiku mladší a pozdní doby bronzové a pořídil první plánek. Podle něj stály na východní straně hůry dva valy, mezi nimiž byl vyhlouben příkop. Torza valů a příkopů byly v 90. letech 20. století podrobeny důkladnému povrchovému průzkumu, leteckému snímkování a následnému geofyzikálnímu průzkumu. Val prokazatelně tvořil nejen kámen z podloží, ale také jiné, přepálené materiály.\n\nZ plochy hradiště pocházejí nálezy z několika pravěkých období, není však zřejmé, jestli ve všech byla Přerovská hůra opevněna. Keramika kultury lužické, knovízské a slezské bývá spojována spíš s existencí neohrazeného osídlení. Opakované sběry historických materiálů a letecký průzkum hradiště provedli zejména Martin Gojda a Roman Křivánek.\n\nOd podzimu 2007 probíhalo na Ministerstvu kultury správní řízení, jehož cílem bylo vyhlášení státem chráněné kulturní památky \"Hradiště na Přerovské hůře\". Iniciátorem návrhu byl Archeologický ústav Akademie věd České republiky. Toto řízení bylo v prosinci 2008 zakončeno vyhlášením památkové ochrany na významné části plochy bývalého hradiště (konkrétně na pozemcích a jejich částech zjednodušené evidence č. 1343, 1344, 1345, 1346, 1347/1, 1347/2, 1348, 1349, 1350/1, 1350/2, 1351/4, 1351/5, 1351/6, 1352/1, 1352/2, 1353, 1354, 1355, 1360/1 a 1361 v k. ú. Přerov nad Labem.) Památka je uvedena v rejstříku MonumNet jako \"Výšinné opevněné sídliště - hradiště Přerovská hůra\" pod číslem 103422.\n\nV současnosti je hradiště na Přerovské hůře ohroženo plánem Mikroregionu Polabí na výstavbu velkokapacitního vodojemu. Střed stavby a vedení potrubí je situováno právě do prostoru hradiště. Podle zpráv v tisku v průběhu roku 2014 se zdá, že díky nečinnosti úřadu v Přerově nad Labem bude výstavba vodojemu pozastavena.\n\nPřerovská hůra je tvořena odolnými turonskými písčitými slínovci jizerských vrstev české křídové pánve. Pro geologa představuje užitečný studijní materiál, protože tu jsou jasně patrné jednotlivé geologické vrstvy a lze tak vysledovat složení podloží a pradávnou historii tohoto kraje. Uprostřed pole na vrcholu Přerovské hůry je lesem zarostlá rokle.\n\nNa rozpadající se jižní stráni bylo v minulosti významné naleziště pravěkých zkamenělin. V 80. letech 20. století byla nestabilní skalka na jižním svahu z bezpečnostních důvodů odstřelena, čímž došlo k značnému poškození nálezů. Fragmenty otisků rostlin a živočichů jsou zde k nalezení dodnes (profesionální průzkum provádí Polabské muzeum v Poděbradech, zejména Blanka Kloučková).\n\nPřerovská hůra není jediným polabským svědeckým vrchem. Obdobný charakter má i Chotuc (253 m n. m.), Sadská (215 m n. m.) u stejnojmenné obce, Dřínovský vrch (247 m n. m.) u obce Zlosyň nebo Oškobrh (285 m n. m.).\n\nGeomorfologicky Přerovská hůra náleží do subprovincie Česká tabule, oblasti Středočeská tabule, celku Středolabská tabule, podcelku Nymburská kotlina a okrsku Sadská rovina, jejíž je samostatnou geomorfologickou částí\n\nNa Přerovské hůře končí žlutá turistická značka KČT. Začíná v Kerském lese, vede přes Břístevskou hůru, Starý Vestec a okolo skanzenu lidové architektury Polabského národopisného muzea v Přerově nad Labem. Nezalesněný vrchol hůry poskytuje umožňuje rozhled.\n\n\n"}
{"id": "42805", "url": "https://cs.wikipedia.org/wiki?curid=42805", "title": "Hell Awaits", "text": "Hell Awaits\n\nHell Awaits (Peklo Čeká) je druhé album od americké thrash metalové kapely Slayer. Album bylo vydáno pod značkou Metal Blade Records. Texty písní, které jsou obsaženy na tomhle albu, jsou mnohem zvrácenější a sataničtější než na albu \"Show No Mercy\" (1983). První píseň na tomto albu (Hell Awaits) je některými lidmi brána jako satanistický projev. Alba se prodalo 100 000 kusů, připravilo půdu pro podepsání smlouvy s Def American Records.\n\n"}
{"id": "42822", "url": "https://cs.wikipedia.org/wiki?curid=42822", "title": "Doboj (region)", "text": "Doboj (region)\n\nRegion Doboj je jedním ze sedmi regionů Republiky srbské v Bosně a Hercegovině. Hlavním městem regionu je Doboj.\n\nRegion leží na severu země, hraničí na severu s Chorvatskem (přirozenou hranici tu tvoří řeka Sáva), na západě s Regionem Banja Luka, na východě s Distriktem Brčko a na jihu s Federací Bosny a Hercegoviny - s Tuzlanským kantonem a Posávským kantonem. Většina území je zde hornatá, na sever ale zasahuje nížina. Region na dvě části dělí řeka Bosna, která je zde také řekou největší. Obyvatelé jsou pravoslavní Srbové, před válkou zde žili ale i Chorvati a Bosňáci. Doboj jako hlavní město je i uzlem železniční sítě, vedou sem důležité tratě z Banja Luky, Sarajeva ale i z Chorvatska, menší tratě potom do Tuzly (přerušená), Gračanice, Tesliće a Kotorska. Silniční síť v podstatě kopíruje tu železniční. Většina hlavních dopravních tahů je vedená údolím řeky Bosny.\n"}
{"id": "42824", "url": "https://cs.wikipedia.org/wiki?curid=42824", "title": "Golfový míček", "text": "Golfový míček\n\nGolfový míček je míč speciálně navržený pro golf. Podle přílohy k pravidlům golfu nesmí tento míček vážit více než 45,93 g, jeho průměr nesmí být menší než 42,67 mm a nesmí se znatelně lišit od koule.\n\nHistoricky se vyráběly jako první kožené míčky plněné peřím. Od padesátých let devatenáctého století se používala gutaperča. Od padesátých let se používá dvojdílná konstrukce s povrchem ze surlynu firmy Du Pont.\n\nZajímavostí je, že golfový míček inspiroval za 2. světové války britské konstruktéry k vývoji speciálních skákajících pum pro ničení německých přehrad.\n\nGolfové míčky dělíme podle konstrukce\n\nDle užití se míčky dělí obecně na tréninkové a pro hru. Tréninkové jsou označeny jedním nebo dvěma pruhy, často s nápisem RANGE. Hraje se s nimi výhradně na cvičné louce (driving range). Na golfovém hřišti je zakázáno hrát s tréninkovými míči.\n\nPovrch míčku je kryt ochrannou vrstvou umělé hmoty většinou surlyn, která je dostatečně odolná na údery. Nevýhodou je menší přesnost na greenu. Proto se někdy používají další materiály, např. balata.\n\nPovrch golfového míčku je pokryt sítí důlků - anglicky dimple. Ty mají velký význam pro aerodynamiku letu. Zkouškami bylo prokázáno, že proti hladké kouli má takto tvarovaný míček až dvojnásobný dolet (někde se uvádí 37% větší dolet než hladký míček)\n"}
{"id": "42825", "url": "https://cs.wikipedia.org/wiki?curid=42825", "title": "Slavonie", "text": "Slavonie\n\nSlavonie je historická země ležící mezi řekami Drávou, Sávou a Dunajem, rozdělená v současnosti mezi Chorvatsko a Srbsko. Je označována jako obilnice Chorvatska.\n\nSlavonie se táhne od řeky Ilovy v Chorvatsku až k soutoku Sávy a Dunaje na území srbského hlavního města Bělehradu; jedná se o pruh území, jehož jižní hranici vymezuje řeka Sáva, severní a východní hranici řeky Dráva a Dunaj, západní hranice je pak částečně vymezena řekou Ilovou. Slavonie je nížinné území; zasahuje sem Velká uherská nížina a je tedy velmi úrodné a vhodné pro zemědělství. V chorvatské části je největším městem i centrem stotisícový Osijek, do srbské části pak zasahují okrajové čtvrti velkoměst Nového Sadu a Bělehradu. Podél řeky Sávy vede jak hlavní mezinárodní dálniční tah, tak i hlavní železniční trať mezi Záhřebem a Bělehradem.\n\n\n\n\nV Římské říši byla dnešní Slavonie začleněna jako součást provincie Panonie. Po stěhování národů ji osídlili Avaři a později ještě Chorvati. Území bylo ale roku 1102 začleněno do Uherského království. V 16. století se jí zmocnili Turci, stejně jako celého Uherska. V průběhu válek mezi Rakouskem a Osmanskou říší se jižní části Slavonie staly součástí Vojenské hranice, zatímco severní část tvořila v rámci Uherské Koruny samostatnou zemi Království Slavonie. Roku 1745 byla tato část Slavonie po zdejších selských bouřích spojena s Chorvatským královstvím jako Chorvatsko-slavonské království, nicméně však byla od Chorvatského království izolována územím kolem Bjelovaru, které rovněž náleželo k vojenské hranici. Slavonie se v té době skládala ze 3 žup: Požežské, Sremské a Virovitické. Roku 1751 pak bylo ustanoveno, že slavonské župy mají vysílat 3 poslance přímo do uherského sněmu. Roku 1785 pak císař Josef II. zrušil župní členění, ale roku 1790 je zase obnovil.\nRoku 1849 se Chorvatsko-Slavonské království odtrhlo od Uher a stalo se korunní zemí Rakouska se značnou autonomií. Slavonie zároveň ztratila část Sremu ve prospěch Srbské Vojvodiny a Temešského Banátu, ale roku 1860 se jí po zrušení této země tato část Sremu opět vrátila. Po Rakousko-uherském vyrovnání roku 1867 se Chorvatsko-Slavonsko vrátilo do rámce Uher. Roku 1868 pak došlo k Uhersko-chorvatskému vyrovnání (tzv. nagoda) a obnově autonomie Chorvatsko-slavonského království v rámci Rakousko-uherského Zalitavska, v němž pak setrvala až do roku 1918. Do roku 1881 byly zároveň zrušeny poslední zbytky Vojenské hranice Po pádu Rakousko-Uherska se 29. října 1918 stala Slavonie součástí Stát Srbů, Chorvatů a Slovinců, který se 1. prosince 1918 sloučil se Srbskem (a jím kontrolovanou Černou Horou) do Království Srbů, Chorvatů a Slovinců, v níž bylo Chorvatsko-Slavonsko sloučeno s Dalmácií do autonomní země Chorvatska. 3. října 1929 bylo Království SHS přejmenováno na Jugoslávii, autonomní země byly zrušeny a rozděleny mezi nově vzniklé bánoviny, pojemenované podle řek. Tyto celky již nerespektovaly historické hranice a neměly žádnou samosprávu. Slavonie byla rozdělena mezi Sávskou, Drinskou, Dunavskou a Bělehradskou bánovinu. Za 2. světové války byla součástí ustašovského Chorvatska, po válce byla většina jejího území v rámci Socialistické Jugoslávie začleněna do socialistického Chorvatska, východní část Sremu se stala součástí srbské autonomní oblasti Vojvodiny, s výjimkou malého území v okolí Bělehradu, které dnes tvoří 3 městské části Bělehradu. Když v roce 1991 vypukla v Jugoslávii občanská válka a Chorvatsko vyhlásilo nezávislost, Srbové žijící v chorvatské části Slavonie vyhlásili republiku Srbská Krajina a bojovali proti Chorvatské armádě, dodnes je východní část země těžce poškozena a intenzívně se za pomoci EU a USA obnovuje.\n\n\n\n"}
{"id": "42829", "url": "https://cs.wikipedia.org/wiki?curid=42829", "title": "Orašje", "text": "Orašje\n\nOrašje je město v Bosně a Hercegovině. Je hlavním městem Posavského kantonu Federace Bosny a Hercegoviny, má 3 900 obyvatel. Nachází se u hranice s Chorvatskem, na břehu řeky Sávy. Z druhé strany se rozkládá město Županja. \n\nMěsto je centrem stejnojmenné općiny, která zahrnuje několik vesnic v blízkosti města u řeky Sávy. \n\nMěsto má stejný název jako sídlo, které se nachází v dobojském regionu Republiky srbské. Podle sčítání lidu z roku 1991 mělo město následující národnostní složení svého obyvatelstva: 47 % tvořili Bosňáci, 23 % Srbové a 15 % Chorvati. 15 % obyvatel se přihlásilo k jiným národnostem.\n\nOrašjem prochází silnice spojující město Tuzla s chorvatskou Slavonií. Město nemá napojení na železniční síť; nejbližší nádraží se nachází v chorvatské Županji. \n\nOrašje má jednu mateřskou, základní a střední školu.\n\nMěsto vzniklo v 19. století. Založili jej muslimové, kteří byli během prvního a druhého srbského povstání vyhnání ze Srbska. Původní název města zněl \"Donja Azizija\". Obyvatelstvo v okolí města bylo chorvatské národnosti. \n\n"}
{"id": "42830", "url": "https://cs.wikipedia.org/wiki?curid=42830", "title": "Pavel Pergl", "text": "Pavel Pergl\n\nPavel Pergl (14. listopadu 1977 Praha – 1. května 2018 Magdeburg) byl český fotbalový obránce, naposledy hrál v FC Locarno.\n\nBěhem své kariéry působil v klubech: FK Chmel Blšany, 1. FK Drnovice, Marila Příbram, Dynamo Dresden, AC Sparta Praha (2 krát mistr ligy, 2 krát vítěz poháru, 14 zápasů v Lize mistrů UEFA, osmifinále Ligy mistrů), Preston North End FC, AEK Larnaca, opět v Dynamu Dresden a v izraelských týmech Hapoel Beerševa a Hapoel Ramat Gan a švýcarském týmu AC Bellinzona. Od r. 2013 hrál švýcarskou ligu za lichtenštejnský klub FC Vaduz.\n\nPergl byl obviněn svým bývalým klubem AC Sparta Praha, že se během přípravného zápasu v dresu Bellinzony (v roce 2012) dopustil rasistické nadávky na adresu útočníka Sparty Léonarda Kweukeho. Pergl obvinění důrazně odmítl a uvedl, že hráči sice nadával, ale nesouviselo to s barvou pleti hráče soupeře. Zápas byl kvůli následné potyčce hráčů obou stran přerušen bez náhrady.\n\n"}
{"id": "42832", "url": "https://cs.wikipedia.org/wiki?curid=42832", "title": "Zbyněk Zajíc z Hazmburka", "text": "Zbyněk Zajíc z Hazmburka\n\nZbyněk Zajíc z Hazmburka posměšně zvaný biskup Abeceda (* okolo roku 1376, † 28. září 1411 v Prešpurku) byl v letech 1403 až 1411 pražským arcibiskupem. Nejprve naslouchal, ale později vystupoval proti Janu Husovi. Pocházel z rodu Zajíců.\n\nZbyněk byl syn Viléma Zajíce z Házmburka a Anny ze Slavětína a Libochovic a vnuk Zbyňka Zajíce „Zámořského“ z Házmburka, který pro rod zakoupil hrad Hazmburk. Měl pět bratrů a čtyři sestry. Zhruba v letech 1395 až 1400 vlastnil šestinu hradu Hazmburk.\n\nPůvodně byl Zbyněk dvořan krále Václava IV. a poté mělnický probošt. Ačkoli měl být především duchovním, proslavil se spíše jako vojevůdce – kromě jiného vedl na příkaz Václava IV. výpad do Bavorska – a bylo mu vytýkáno nedostatečné vzdělání (odtud i jeho posměšná soudobá přezdívka).\n\nRoku 1403 se stal pražským arcibiskupem. Nejprve stál na straně Jana Husa a chtěl po něm, aby mu hlásil „nedostatky nebo odchylky od práva“. Od roku 1407 pak již vystupoval proti Janu Husovi. Odsoudil Viklefovy spisy a Husovi vyčetl „lenivé a hříšné kněze nechává a pilné pastýře od stáda vyhání“. Král Václav nechtěl uznat ani jednoho ze dvou tehdy existujících papežů a chtěl počkat na rozhodnutí koncilu v Pise. Zbyněk Zajíc dal do klatby všechny, kteří uposlechli krále, tedy především Čechy. Král Václav IV. se na arcibiskupa rozhněval, takže ten raději uprchl. V září 1409 se ale přiklonil k nově zvolenému papeži Alexandru V. Následně král zatratil Viklefovo učení a zakázal kázání mimo kostely, tedy i Husovo v Betlémské kapli.\n\n16. července 1410 nechal Zbyněk Zajíc na dvoře svého malostranského paláce spálit zabavené Viklefovy spisy. Jana Husa následně uvrhl do klatby. Musel ale znovu uprchnout, aby se zachránil před rozlíceným davem. Podle Václava IV. měl klatbu odvolat a nahradit zničené knihy. Zbyněk odmítl a král mu proto zastavil jeho příjem. Arcibiskup však opět zopakoval klatbu. Václav IV. proto zabavil všechny církevní poklady. Po zásahu Zikmunda se Zbyněk s králem usmířil. Nicméně se Zbyněk necítil v Praze bezpečný a odjel do Uherska. Po cestě onemocněl a v Prešpurku (dnešní Bratislava) zemřel.\n\nRoku 1436 byl pohřben v chrámu sv. Víta na Pražském hradě.\n\n\n"}
{"id": "42834", "url": "https://cs.wikipedia.org/wiki?curid=42834", "title": "Petr Čajánek", "text": "Petr Čajánek\n\nPetr Čajánek (* 18. srpna 1975, Gottwaldov) je bývalý český lední hokejista hrající na pozici centra.\n\nTento trojnásobný mistr světa (2000, 2001, 2005) a čtyřnásobný vicemistr republiky (se zlínským týmem) se zúčastnil i Zimních olympijských her v Salt Lake City (2002), v Turíně (2006) a ve Vancouveru. Byl součástí národního týmu reprezentujícího na dosud posledním Světovém poháru (dříve Kanadském poháru) v roce 2004. Celkem čtyři sezóny (rok výluky NHL v to nepočítaje) odehrál za tým NHL St. Louis Blues, kde nosil číslo dresu 26, zatímco v reprezentaci nosí na zádech číslo 16. Před sezónou 2006/2007 podepsal novou dvouletou smlouvu se St. Louis Blues na 3,7 mil. USD. Po skončení přípravného kempu před sezónou 2007/2008 se však od svého zaměstnavatele dozvěděl, že s ním již nepočítá a tak novou sezónu NHL v dresu St. Louis Blues již nezahájil. Přesunul se zpět do Evropy a od listopadu 2007 se stal hráčem ruské Superligy v dresu AK Bars Kazaň. Nastupoval pravidelně jako centr 2. útoku společně s křídly Olegem Petrovem a Mikou Hentunenem. I s handicapem pozdějšího nástupu do již rozjeté soutěže se zařadil na 3. místo v kanadském bodování týmu v základní části s průměrem 1 bodu na zápas a byl výraznou oporou mužstva i v playoff. Již po přesunu do Evropy se rozhodl, že v průběhu sezóny nebude k dispozici české reprezentaci. Po skončení sezóny se dohodl na novém angažmá s moskevským Dynamem, které vedl český trenér Vladimír Vůjtek. Spoluhráčem mu byl tehdy i další zlínský odchovanec a bývalý hráč NHL Karel Rachůnek.\n\nDne 7. června 2010 prodloužil smlouvu s SKA Petrohrad na 1 rok. V sezoně 2011/2012 se rozhodl vrátit do mateřského Zlína, kde plní roli kapitána a lídra celého týmu. V ročníku 2012/2013 se stal vicemistrem republiky (již po čtvrté), když Zlín ve finále padl až v prodloužení posledního rozhodujícího zápasu. Čajánek se i přes zklamání z finálové porážky rozhodl pokračovat v kariéře a i nadále hájit barvy PSG Zlín. Svůj první extraligový titul získal v sezóně 2013/2014, když zlínský tým porazil ve finále v pěti zápasech Kometu Brno.\n\nZa Zlín hrál i v následující sezóně 2014/2015, kdy s týmem postoupil do extraligového čtvrtfinále. Po neúspěšném sedmém zápase série proti brněnské Kometě ukončil sportovní kariéru.\n\nPremiéra v reprezentaci: 18. prosince 1995 Česká republika - Švédsko (Moskva)\n\nStatistiky reprezentace:\n"}
{"id": "42835", "url": "https://cs.wikipedia.org/wiki?curid=42835", "title": "Vodíková vazba", "text": "Vodíková vazba\n\nVodíková vazba (často také vodíkový můstek) je nejsilnější z nevazebných interakcí. Může se uplatnit i v rámci dvou částí jedné molekuly. Je podstatně slabší než iontová nebo kovalentní vazba, ale silnější než většina ostatních mezimolekulárních sil.\n\nVodíkovou vazbu tvoří na jedné straně skupina vodík + silně elektronegativní prvek (například kyslík nebo dusík) a na druhé straně atom s volným elektronovým párem (například opět kyslík, fluor nebo dusík).\n\nVodíkové vazby se uplatňují například ve vodě, v různých organických sloučeninách, ale také v nukleových kyselinách.\n\nProtože má atom vodíku pouze jeden elektron, dojde při vytvoření vazby k elektronegativnímu prvku ke značnému odhalení jeho atomového jádra, tedy kladně nabitého protonu. Vzniklý parciální kladný náboj na atomu vodíku může poutat nevazebné elektronové páry okolních molekul (v případě intramolekulární vazby jde o elektronové páry stejné molekuly).\n\nVznik vodíkové vazby je možný pouze u molekul, kde je vodík vázán k některému z výrazně elektronegativních prvků, jako jsou fluor, kyslík a dusík. Jedině tyto tři prvky jsou schopné v dostatečné míře odčerpat elektronovou hustotu od atomu vodíku.\n\nVodíková vazba zahrnuje elektrostatické a kvantově-mechanické interakce. Z elektrostatických je to hlavně dipól-dipólová interakce a Londonovy disperzní síly.\n\nNejslabší vodíkové vazby mají vazební energii 1–2 kJ.mol, nejsilnější dosahují energií okolo 40 kJ.mol (u aniontu HF). Jsou tedy řádově 10× slabší než iontové nebo kovalentní vazby.\n\nDélka vodíkové vazby závisí na energii vazby, teplotě a tlaku. Typická délka vodíkové vazby ve vodě je 1,97 Å.\n\nVodíková vazba způsobuje zvětšení mezimolekulárních přitažlivých sil, což silně ovlivní fyzikálně-chemické vlastnosti systému (teplotu varu a tání, hustotu, viskozitu, (všechny se zvyšují) atd.). Díky vodíkové vazbě má voda HO teplotu varu 100 °C, zatímco sulfan HS, který vodíkové vazby nevytváří, vře při −60,75 °C.\n"}
{"id": "42838", "url": "https://cs.wikipedia.org/wiki?curid=42838", "title": "Karel Plíhal", "text": "Karel Plíhal\n\nKarel Plíhal (* 23. srpna 1958 Přerov) je český kytarista, zpěvák, skladatel, textař, básník, hudební režisér a aranžér.\n\nVystudoval Střední průmyslovou školu strojnickou v Olomouci, poté pracoval jako konstruktér, topič v olomouckém divadle a nakonec se stal písničkářem, ačkoli nemá hudební vzdělání. Na kytaru hraje od patnácti let. Nejprve hrál v olomouckých undergroundových country-swingových kapelách \"Hučka\", \"Falešní hráči\" a \"Plíharmonyje\". První sólové vystoupení měl v roce 1983. Mezi léty 1985 a 1993 spolupracoval s Emilem Pospíšilem a v letech 1995–1999 ho doprovázel Petr Freund. Karel Plíhal je čtyřnásobný držitel ceny soutěžního hudebního festivalu Porta.\n\nSložil hudbu k řadě inscenací Moravského divadla Olomouc, mimo jiné k inscenacím \"Zlatovláska\", \"Sluha dvou pánů\", \"Láska dona Perlimplína a vášnivost Belisina\", \"Manon Lescaut\", \"Cyrano de Bergerac\", \"Zimní pohádka\", \"O umučení a slavném vzkříšení Pána a Spasitele našeho Ježíše Krista\", \"Giroflé-Giroflá\". Zhudebnil některé Kainarovy básně, režíroval nahrávání alb, např. Jarka Nohavici, Petra Fialy, bratří Ebenů či Bokomary.\n\nV roce 2006 vydal výběr svých básní \"Jako cool v plotě\" doprovozených ilustracemi humoristy a karikaturisty Miroslava Bartáka. Za své album \"Vzduchoprázdniny\", které vyšlo v roce 2012, získal Cenu Anděl v kategorii Folk & Country.\n\nPo zdravotní přestávce, způsobené fokální dystonií, která mu zabraňovala ve hře na kytaru, jej začal v roce 2018 na koncertech doprovázet kytarista Petr Fiala.\n\nKarel Plíhal je velmi plachý člověk. Jeho plachost či úzkost vlídně karikuje film \"Rok ďábla\". Na koncertech řeší blízkost obecenstva například tím, že má reflektory nastavené proti očím, aby posluchače neviděl zřetelně.\n\n\"„Originální projev ještě podtrhují drobné verše, kterými Plíhal prokládá celé vystoupení. Reflektují drobnosti každodenního života a pointa pokaždé publikum sklátí smíchy. … A když se vrátí podepsat své knihy, je z něj znovu nesmělý a tichý muž, co by raději nebyl. Ale to by byla velká škoda.“\" \n\n\nPísní \"Vosa\" je také zastoupen na sampleru \"50 miniatur\" (2007).\n\n\n\n"}
{"id": "42841", "url": "https://cs.wikipedia.org/wiki?curid=42841", "title": "Delfín skákavý", "text": "Delfín skákavý\n\nDelfín skákavý (\"Tursiops truncatus\") je druh delfína z rodu \"Tursiops\", často chovaný v delfináriích nebo používaný pro výzkumné účely. Je podobný delfínu obecnému, ale má kratší čelisti s menším počtem zubů a působí celkově mohutněji.\n\nDelfín skákavý má tělo dlouhé 2,5 až 4 metry, váží 150–200, výjimečně až 390 kg a dožívá se 30–36 let. Zobákovité čelisti jsou krátké, dolní čelist přesahuje přes horní (v každé polovině čelisti 20–26 zubů). Má hřbetní ploutev, zřetelně protaženou dozadu a trojúhelníkovitě zašpičatělou. Břišní strana je světlá, hřbetní šedohnědá až černá (tmavá barva zasahuje i na čelo a čelisti).\n\nŽije ve skupinách po 5–16 kusech, ale občas se houfuje i do větších skupin (až 100 jedinců). Skupina se většinou zdržuje podél pobřeží na úseku 200–300 km dlouhém a nekoná delší přesuny. Delfíni skákaví dokážou vyvinout rychlost až 50 km/h a rádi se honí s loděmi. Skoky nad hladinou bývají dlouhé až 10 m a 4–5 metrů vysoké. Ryby loví tento delfín spíš u dna a spotřebuje až 7 kg za den. Kromě ryb loví i měkkýše, korýše a menší žraloky.\n\nVyskytuje se v mořích a oceánech tropického a subtropického a mírného pásma, včetně Středozemního a Černého moře. Místy se podél evropského pobřeží dostane až do Severního moře. V severním Atlantiku bývá loven obyvateli Faerských ostrovů při tradičním lovu \"grindadráp\".\n\nDle IUCN se jedná o málo dotčený druh s vysokou stabilní populací. Mimo jiné je delfín skákavý i jedním z nejčastěji chovaných druhů v zoologických zahradách či delfináriích.\n\nJeho březost trvá 12 měsíců. Mládě je 89–101 cm dlouhé. Rodí se ocasem napřed. Přichází na svět v mělkých vodách, kde mu matka ihned pomůže nadechnout. Po dobu 18 měsíců sají mateřské mléko, které obsahuje hodně tuku, po němž mládě rychle roste. Asi ve věku 6 měsíců poprvé ochutnají rybu a matka je učí lovit. Samice rodí pouze jedenkrát za tři roky a to jen jedno mládě.\n\nDelfíni se dorozumívají pomocí dýchacích orgánů a jazyka. Vydávají zvuky jako pískání, mlaskání nebo vrzání.\n\nKaždých 30 minut musí vyplavat na hladinu, aby se nadechl vzduchu.\n\nInteligence je u delfínů značně vyvinutá, většina vědců je považuje za stejně chytré jako jsou lidé. Delfíni mají ve skupinách různá postavení a vlastní jazyk a jména.\n\nJe mnoho případů, kdy delfíni zachránili člověka nebo jiného tvora, když se topil. Stejně jako lidé i delfíni se s věkem dovedou rozvíjet a učit. Delfín skákavý je natolik inteligentní, že dovede spolupracovat s lidmi.\n\n"}
{"id": "42842", "url": "https://cs.wikipedia.org/wiki?curid=42842", "title": "Aleš Hemský", "text": "Aleš Hemský\n\nAleš Hemský (* 13. srpna 1983 Pardubice) je bývalý český hokejový útočník.\n\nJako celkově 13. hráče v prvním kole draftu NHL si jej v roce 2001 vybrali zástupci Edmonton Oilers. Při výluce NHL v roce 2005 hrál za Pardubice v české extralize, ve které ovládl kanadské bodování. Téhož roku se zúčastnil Mistrovství světa 2005 ve Vídni, kde český tým získal zlaté medaile. V březnu roku 2014, při posledním přestupovém dnu v NHL, byl vyměněn do týmu Ottawa Senators za právo výběru v 5. kole draftu roku 2014 a 3. kole draftu 2015. Po sezóně podepsal tříletou smlouvu s Dallasem Stars, kde hrál do roku 2017. V sezóně 2017/2018 působil v klubu Montreal Canadiens, poté ukončil hráčskou kariéru.\n\nStatistiky reprezentace:\n"}
{"id": "42844", "url": "https://cs.wikipedia.org/wiki?curid=42844", "title": "Zenicko-dobojský kanton", "text": "Zenicko-dobojský kanton\n\nZenicko-dobojský kanton je jeden z deseti kantonů Federace Bosny a Hercegoviny v Bosně a Hercegovině.\n\nLeží zhruba uprostřed země. Na jihu hraničí s Kantonem Sarajevo a se Středobosenským kantonem, na severu pak s Tuzlanským kantonem, na severozápadě s regionem Banja Luka v Republice srbské a na východě s regiony Vlasenica a Romanija. Hlavním městem kantonu je Zenica, a ačkoliv je zmíněné v názvu kantonu i jméno města Doboj, to se nachází již v Republice srbské. Území je hornaté, řeka Bosna zde ale postupem času vytvořila velmi úrodné a také i dnes hustě zalidněné údolí. Tím prochází hlavní železniční trať Sarajevo - Doboj. Silniční síť je velmi podobná té železniční, v úseku Zenica - Sarajevo existuje moderní silniční tah, který blíže k Sarajevu přechází v moderní dálnici.\n\n\n"}
{"id": "42845", "url": "https://cs.wikipedia.org/wiki?curid=42845", "title": "Grand Prix Maďarska 2005", "text": "Grand Prix Maďarska 2005\n\nXXI. Marlboro Magyar Nagydíj\n\n\n\n\n\n"}
{"id": "42846", "url": "https://cs.wikipedia.org/wiki?curid=42846", "title": "Constanța", "text": "Constanța\n\nConstanța (staršími názvy \"Kustendji\", \"Kustendja\", \"Köstence\", \"Constantza\", \"Tomis\", česky Konstanca) je rumunské město na pobřeží Černého moře a největší rumunský přístav, 205 km východně od Bukurešti. Je správním centrem stejnojmenné župy. V roce 2016 zde žilo 317 832 obyvatel. Bylo tak pátým největším rumunským městem.\n\nConstanța byla založena na počest Konstancie, sestry Konstantina Velikého (274–337), římského císaře. Ještě v roce 950 byla známá jako \"Constantia\" a byla obehnána hradbami. Nedaleko města se nachází i známý Trajánův val; dochovalo se ale také mnoho starověkých budov přímo ve městě, včetně částí nejdelšího mozaikou zdobeného chodníku na světě. Od 9. století byla součástí Bulharska, ve 14. století ji dobyli Turci. Po připojení Dobrudži k Rumunsku v roce 1878 se stala právě Constanța největším přístavem v Rumunsku. V roce 1896 byl v Konstanci otevřen nový přístav za přítomnosti krále Karola.\n\n22. října 1916, během První světové války, město obsadila vojska Centrálních mocností (Německo, Bulharsko a Osmanská říše). V období mezi světovými válkami se Constanța stala hlavním obchodním centrem země a přes zdejší přístav procházelo v roce 1930 více než polovina rumunského vývozu. Během druhé světová války bylo Rumunsko na straně Osy Berlín–Řím–Tokio a přístav byl silně poškozen bombardováním Rudou armádou.\n\nV letech 1949–1987 byl prokopán 64 km dlouhý plavební kanál mezi Dunajem a přístavem. Během Rumunské revoluce v prosinci 1989 bylo ve městě zabito 32 lidí a 116 zraněno.\n\nVe městě, hlavně tedy na jeho okraji jsou velké loděnice a přístav. 26 km severozápadně od města je od roku 1962 mezinárodní letiště. Kromě antických památek se dochovala pak také jedna mešita a katedrála z 19. století.\n\n\n\n"}
{"id": "42848", "url": "https://cs.wikipedia.org/wiki?curid=42848", "title": "Konstanta (rozcestník)", "text": "Konstanta (rozcestník)\n\nKonstanta se používá ve více významech\n\n"}
{"id": "42850", "url": "https://cs.wikipedia.org/wiki?curid=42850", "title": "Pius X.", "text": "Pius X.\n\nSvatý Pius X., rodným jménem Giuseppe Melchiorre Sarto (2. června 1835 Riese – 20. srpna 1914 Vatikán), byl 257. papežem katolické církve od 4. srpna 1903 až do své smrti. Byl nástupcem Lva XIII., prvním papežem od Pia V., který byl prohlášen za svatého. Během svého pontifikátu zreformoval kurii, církevní právo, liturgickou hudbu a kněžský breviář. Založil úřední tiskový věstník Svatého stolce \"Acta apostolicae sedis\".\n\nV rámci svého učitelského úřadu tvrdě zakročil proti modernismu, který odsoudil jako herezi. Neúprosně postupoval proti modernistům v řadách církevní struktury a zavedl opatření, která měla šíření modernistických názorů bránit. Byl horlivým mariánským ctitelem, což vyjádřil např. v encyklice \"Ad diem illum\", kde popsal své přání skrze Marii „obnovit vše v Kristu“, což si určil jako heslo svého pontifikátu.\n\nMezi všemi papeži 20. století vynikal velmi velkými pastoračními zkušenostmi a úspěchy. Udílel katecheze, zakládal sociální organizace k mírnění chudoby apod. V této činnosti pokračoval i v době svého pontifikátu, který byl charakteristický mimo jiné i velkou charitativní aktivitou. Zavedl časté přijímání Nejsvětější Svátosti (Kristova Těla) mezi lidmi a umožnil k ní přistupovat i malým dětem. Ty mohly přijímat pod podmínkou, že vědí, čím se liší běžný chléb od chleba svátostného.\n\nPius X. byl prý neobyčejně laskavý a dobrosrdečný, ke svým protivníkům se ale choval neústupně a přísně. Již za svého života se těšil obrovské oblibě mezi mnoha lidmi a pověsti svatosti. Po jeho smrti pak velké množství peticí posloužilo k uspíšení jeho beatifikačního procesu. Blahořečen byl 3. června 1951 Piem XII., který ho poté 29. května 1954 prohlásil za svatého. Stal se patronem papežského díla, esperantistů a svatého dětství. Jeho svátkem je 21. srpen.\n\nGiuseppe Melchiorre Sarto se narodil 2. června 1835 v malé vesničce Riese na severovýchodě Itálie jakožto druhé z deseti dětí Giovanniho Battisty Sarta (1792–1852) a Margarity Sarto, rozené Sanson (1813–1894). Starší bratr však v té době již nežil, zemřel 2 týdny po porodu. Rodina byla chudá, otec byl obecním pošťákem a matka se pokoušela přivydělávat si šitím. Přesto však rodiče Giuseppemu platili vzdělání. On sám pak musel chodit každý den 6 kilometrů do školy. Již od malička projevoval výjimečné nadání a za pomoci vesnického kaplana Dona Pietra Jacuzziho se naučil základy latiny a byl posléze přijat ke studiu na gymnáziu v Castelfrancu Venetu. Byl jedním z nejlepších studentů a po ukončení studia vstoupil do kněžského semináře v Padově, kde zakončil svá klasická, filosofická a teologická studia s vyznamenáním.\n\nRoku 1858 byl vysvěcen na kněze s stal se kaplanem v Tombolu. V době svého tamějšího působení prohluboval své teologické znalosti studiem díla sv. Tomáše Akvinského a kanonického práva. Zároveň obstarával většinu funkcí faráře, který byl dosti nemocný. Roku 1867 byl jmenován vikářem Salzana. Tam opravil kostel a rozšířil nemocnici. Prostředky pro tyto projekty získával vlastní prací, žebrotou a pílí. Mezi lidmi si pak získal oblibu během epidemie cholery, která se dostala na sever Itálie během 70. let 19. století, když sám pomáhal nemocným. V roce 1875 se stal kanovníkem katedrály a generálním vikářem treviské diecéze. Ve zdejším semináři působil taktéž jako duchovní vedoucí, rektor a zkoušející kleriků. Jako generální vikář pak umožnil studentům veřejných škol přístup k náboženskému vzdělávání. Zajímal se též o sociální problémy lidu.\n\nPo smrti treviského biskupa Zanelliho v roce 1878 připadla správa diecéze na kanovníky katedrální kapituly, mezi které Mons. Sarto patřil. Tato skupina byla zodpovědná zejména za zvolení kapitulního vikáře, který by spravoval diecézi do doby, než by byl jmenován nový biskup. V roce 1879 byl do této pozice zvolen právě Sarto, a tak diecézi od prosince téhož roku do června 1880 spravoval. Po roce 1880 pak v treviském semináři vyučoval dogmatickou a morální teologii.\n\nV roce 1884 byl papežem Lvem XIII. jmenován biskupem v Mantově, kdy byla velmi rozšířena chudoba a antiklerikalismus. Sarto byl s prací ve své diecézi velmi úspěšný, a tak ho 12. června 1893 papež na tajné konzistoři jmenoval kardinálem, o tři dny později byl pak veřejně jmenován patriarchou v Benátkách. Kvůli problémům způsobených tím, že si italská vláda dělala stejný nárok na schvalování patriarchů v Benátkách, jaký měl dříve rakouský císař, s čímž Lev XIII. nebyl ochoten souhlasit, mohl Sarto do svého úřadu nastoupit až o 18 měsíců později.\n\nVe své funkci kardinála-patriarchy se Sarto držel dále od politických otázek, zato však svůj čas věnoval otázkám sociálním. Přesto však ve svém prvním pastorálním listě zdůrazňuje povinnost bezvýhradné poslušnosti papeži.\n\nPontifikát Pia X. se nesl v duchu obhajoby a posilnění tradiční katolické teologie, boje proti modernismu a úprav liturgie a církevního práva. Za své motto prohlásil v roce 1903 papež \"Instaurare Omnia in Christo\" (Obnovit vše v Kristu).\n\nPapež Lev XIII. zemřel 20. července 1903, a tak bylo na konci měsíce svoláno konkláve, aby byl vybrán jeho nástupce. Favoritem na zvolení byl státní sekretář posledního papeže Mariano kardinál Rampolla. Rampolla patřil mezi liberálněji smýšlející. Sám Pius X. jej později podezříval z modernistických sklonů.\nPři první volbě dostal Rampolla 24 hlasů, kardinál Gotti 17 a Sarto 5. Při druhé volbě dostali Rampolla se Sartem shodně 5 hlasů. Příští den se však situace změnila a zdálo se, že Rampolla již bude zvolen. Nicméně proti němu vznesl krakovský kardinál Puzyna veto (jus exclusivae) jménem rakousko-uherského císaře Františka Josefa (1848–1916). Někteří z kardinálů, mezi nimi i sám Rampolla, se proti vetu postavili a dokonce i navrhovali, že Rampolla by měl být zvolen navzdory vetu.\n\nTřetí volba však nicméně již začala, a tak konkláve muselo pokračovat hlasováním, které však jasného vítěze neurčilo, ačkoliv ukázalo, že mnoho hlasujících se rozhodlo přiklonit na stranu Sarta, který dostal 21 hlasů. Ve čtvrté volbě dostal Rampolla 30 hlasů, Sarto pak 24. Zdálo se jasné, že kardinálové se postupně přesunují na stranu Sarta.\n\nČtvrtý den konkláve při poslední volbě byl pak Sarto papežem zvolen. Po konkláve se objevila informace (kterou měl prozradit některý z jeho účastníků), že při posledním hlasování dostal Sarto hlas od 55 z celkového počtu 60 kardinálů, kteří hlasovali. Sarto přijal jméno Pius X., navazující na předminulého papeže bl. Pia IX., na jehož boj proti liberalismu v církvi a teologii Pius X. navázal. Tradiční obřad korunovace nového papeže se uskutečnil 9. srpna 1903.\n\nPo zvolení papež zavedl trest automatické exkomunikace pro kohokoliv, kdo by na konkláve přinesl veto nějakého světského panovníka. Konkláve, na kterém byl Pius X. zvolen, se tak stalo posledním, kdy bylo veta použito.\n\nHeslem potifikátu Pia X. bylo obnovit vše v Kristu. Ve své encyklice Ad diem illum, vydané k 50. výročí vyhlášení dogmatu o neposkvrněném početí Panny Marie, pak nevidí jistější cestou k této obnově, než v Marii s Kristem celé lidstvo spojit, neboť Maria je matkou všech věřících členů církve, a zároveň matkou Krista.\n\nJiž 3. listopadu 1903 (necelé tři měsíce po své korunovaci) vydal Pius X. motu proprio \"Tra le sollecitudini\" o posvátné hudbě. V něm staví za vzor veškeré chrámové hudby opět gregoriánský chorál, naproti klasickým a barokním kompozicím, které byly dlouhou dobu upřednostňovány. Doslova píše:\n\nPius X. se jako papež velmi snažil o posílení zbožnosti mezi klérem i laiky. To se konkrétně projevilo v jeho reformě breviáře a v zavedení častého přijímání eucharistie mezi lidem (pokud možno každodenního). Dřívější praxe byla taková, že věřící chodili k přijímání po dohodě s knězem většinou jen několikrát do roka, někdy i pouze jednou o Velikonocích, kdy je dle kanonického práva pro katolíka jít k přijímání povinnost. S častým přijímáním však měla být spojena i častá svátost smíření, aby věřící přistupovali i nadále pouze ve stavu milosti posvěcující. Dnes sice k přijímání věřící chodí často, svátost smíření je však opomíjena.\n\nUmožnil taktéž k přijímání přistupovat i dětem. Dříve bylo zvykem k eucharistii přistupovat až po obdržení svátosti biřmování. Pius X. umožnil přístup dětem, které již jsou ve věku užívání rozumu (cca kolem 7 let), a jsou si tedy významu svátosti vědomy. Úcta a starost o eucharistii Piu X. také vynesla titul \"papež Nejsvětější svátosti\".\n\nVýrazným a nejvíce diskutovaným bodem pontifikátu Pia X. je jeho boj proti modernismu mezi katolickými teology, kněžími a vůbec členy církve. Modernismem se rozumí souhrn různých teologických a filosofických názorů, které se snažili do katolické víry asimilovat moderní filosofické názory (Kant, Hegel), důraz klade na vnitřní náboženské prožívání jednotlivce. Spojen je taktéž s relativismem. Jedním z určujících prvků je tzv. vývoj dogmat, totiž že význam dříve ustanovených dogmat katolické církve se může postupem času vyvíjet s tím, jak se rozvíjí lidské poznání, a tedy je není nutno brát doslova, nýbrž hledat v nich jakousi „vnitřní pravdu“, kterou mají vyjadřovat, a to bez ohledu na to, že ti, kteří dogmata vyhlašovali, jistě měli na mysli doslovný význam. Zároveň se modernisté stavěli kriticky vůči tradičním pojetím událostí popisovaných v Bibli, tradičně chápanému autorství či inspiraci textů.\n\nPius X. proti modernismu, který označil za „syntézu všech herezí“, tvrdě zakročil. V dekretu \"Lamentabili sane exitu\", vydaného 3. července 1907 odsoudil jako bludných 65 modernistických tezí. Dekret pak následovala encyklika \"Pascendi Dominici gregis\" odsuzující a zakazující modernismus (což se v českém prostředí týkalo např. tzv. Katolické moderny), v které se taktéž popisuje program pro boj proti němu. Zároveň Pius X. vyhlásil povinnost pro kněze, řeholníky, katechety a učitele v teologických a filosofických seminářích skládat tzv. Protimodernistickou přísahu. Povinnost skládat přísahu byla zrušena roku 1967, dodnes si jí uchovaly již prakticky jen různá tradicionalistická společenství. Pius X. taktéž nařizoval nedávat modernistům žádná významná místa, případně je z nich sesadit. Vznikla taktéž skupina \"Sodalitium Pianum\", vedená Mons. Umbertem Beningnim, která modernistické hereze mezi texty různých teologů vyhledávala a snažila se proti nim bojovat. Za hlásání modernistických názorů hrozil trest exkomunikace.\n\nV době Pia X. byla situace ohledně kanonického práva velice nepřehledná. Různé zákony platily od regionu k regionu. Papež 19. května 1904 jmenoval komisi kardinálů k přípravě nového kanonického práva pro 20. století. Mezi členy komise patřili taktéž dva budoucí papežové (Benedikt XV. a Pius XII.). Nové kanonické právo vešlo v platnost až v roce 1917, tedy po smrti Pia X. za pontifikátu Benedikta XV.\n\nKonstitucí \"Sapienti Consilio\" Pius X. zreformoval římskou kurii. V encyklice \"Peini L'Animo\" specifikoval nová pravidla zavádějící biskupský dohled nad semináři. Pro zkvalitnění vzdělání kněží založil regionální semináře (zrušil některé menší) a vydal pro ně nový studijní plán. Taktéž zakázal duchovním řídit sociální organizace.\n\nPontifikát Pia X. spadal do období velkého politického napětí. Sám zemřel na počátku 1. světové války, necelý měsíc po sarajevském atentátu.\n\nNapjaté byly vztahy s Francií, která zákonně oddělila stát od církve, vypověděla ze země mnišské řády a zabavila církevní majetek. Pius X. tento krok odsoudil, Francie pak s Vatikánem přerušila jakékoliv diplomatické vztahy. Nekompromisní postoje Pius X. zastával i vůči dalším zemím (Portugalsku, Španělsku, Ekvádoru, Bolívii), kde se snažil hájit práva církve.\n\nV Itálii byla rozhodující otázka znásilnění světských vlastnických práv církve. Pius X. někdy dokonce vydal dekrety zakazující katolíkům volit. Sám italskou vládu nikdy neuznal.\n\nSuspendoval taktéž hnutí snažící se o zavádění liberálních politických názorů do církve (např. francouzské sociální hnutí \"Le Sillon\").\n\nPius X. blahořečil deset osob, svatořečil čtyři. Mezi jím blahoslavenými byli např. Zdislava z Lemberka (1907), Jan Bosco (1907), Jana z Arku (1909) či Jan Eudes (1909). Jedním z jeho čtyř svatořečení bylo i svatořečení znojemského rodáka Klementa Hofbauera.\n\nPius X. vydal celkem 16 encyklik. Mezi nimi např. encykliku \"Vehementer nos\" z 11. února 1906, která odsuzovala francouzské zákonné oddělení státu a církve. Ve svém katechismu z roku 1905 (který měl původně sloužit pro celou církev, nakonec se však takto nerozšířil) také potvrdil učení o existenci limbu, když píše, že děti zemřelé bez křtu nemohou užívat nebeské blaženosti, stejně tak jako trpět, neboť si nezaslouží spásu, protože jejich dědičný hřích nebyl smazán, stejně tak si však nezaslouží peklo či očistec, neboť nespáchaly žádný hřích osobní.\n23. listopadu 1903 Pius X. vydal motu proprio direktivu, která zakazovala ženám zpívat v kostelních chórech.\nV roce 1907 vydala Kongregace Koncilu dekret \"Ne temere\" o reformě manželského práva, která rozšířila platnost zákona kanonické formy uzavírání manželství na celou církev, bez ohledu na restriktivní ustanovení tridentského dekretu \"Tametsi\"\n\nReformoval papežské vyznamenání Řád svatého Silvestra.\n\nV roce 1913 Pius X. prodělal infarkt, jehož následkem bylo dlouhodobé zhoršení zdravotního stavu. 15. srpna 1914 na svátek Nanebevzetí Panny Marie onemocněl, a z této nemoci se již nezotavil. Jeho stav se ještě zhoršil, když přišly události vedoucí k vypuknutí I. světové války. Obával se přímo Armagedonu a psal, že se bojí, že Antikrist je už na zemi. Ještě 2. srpna napsal výzvu evropským mocnostem, aby nezačínaly válku. 20. srpna 1914 Pius X. již umírá, a tak těžké období první světové války zastihlo až pontifikát jeho nástupce – Benedikta XV.\n\nPo své smrti byl Pius X. uložen do jednoduché, nijak nevyzdobené hrobky v kryptě pod Bazilikou svatého Petra. Pius X. zakázal praxi vyjmutí orgánů papeže a nabalzámování těla, tudíž tento proces s ním, stejně jako s papeži po něm, již nebyl vykonán.\n\nUdálosti vedoucí ke kanonizaci Pia X. se spustily ihned po jeho smrti. V dopise z 24. srpna 1916 mluví biskup Monsignor Leo o Piu X. jako o „velkém světci a velkém papeži“. K hrobce Pia X. se stále jezdilo dívat více poutníků, než byla krypta schopna pojmout, a tak byl přímo v Bazilice sv. Petra umístěn do podlahy malý kovový kříž, který byl umístěn přímo nad hrobkou Pia X., takže poutnicí mohli pokleknout přímo nad ní. Mše se u jeho hrobky konaly až do roku 1930.\n\nÚcta k Piu X. byla stále velmi vysoká i v období mezi světovými válkami. 14. února 1926, v souvislosti s 20. výročím jeho nástupu na papežský stolec, byl učiněn první formální krok vedoucí k jeho kanonizaci tím, že byli ustanoveni lidé, kteří se případem budou zabývat. Současně s tímto aktem byl na jeho památku v Bazilice sv. Petra vztyčen pomník. 19. srpna 1939 v Castel Gandolfu vyjádřil svoji úctu k Piu X. sám Pius XII. (1939–58) – papež, který ho později svatořečil. 12. února 1943 bylo Piu X. přisouzeno, že vynikal heroickými ctnostmi, a byl mu tak udělen titul „ctihodný“, čímž bylo dosaženo dalšího bodu vedoucího ke kanonizaci.\nKvůli vyšetřování případu byla 19. května 1944 vyzdvižena Piova hrobka a umístěna do Kaple sv. Kříže v Bazilice sv. Petra. Po otevření rakve našli vyšetřovatelé tělo Pia X. v pozoruhodně dobrém stavu navzdory faktu, že zemřel 30 let předtím a na své vlastní přání nebylo jeho tělo nijak nabalzamováno. Podle Jeroma Dai-Gali „celé tělo bylo zachováno v excelentním stavu“. Po těchto přezkoumáních udělil Pius XII. Piovi X. titul „ctihodný služebník Boží“. Tělo Pia X. bylo vystaveno ještě 45 dní, než bylo vráceno zpět do hrobky.\n\nKongregace pro svatořečení poté spustila proces vyšetřování kvůli případnému blahořečení, jehož podmínkou je i potvrzení dvou zázraků. Ty papež Pius XII. oficiálně potvrdil 11. února 1951, 4. března oznámil, že církev může přistoupit k blahořečení ctihodného papeže Pia X. Samotná beatifikace se udála 3. června 1951 ve Svatém Petru za přítomnosti 23 kardinálů, stovek biskupů a arcibiskupů a davu 100,000 věřících. Při vyhlášení se o Piu X. zmínil Pius XII. jako o „papeži eucharistie“ pro jeho zásluhu na zpřístupnění přijímání dětem.\n\nPo blahořečení (17. února 1952) bylo tělo Pia X. opět přemístěno z hrobky a položeno pod oltář kaple v Bazilice svatého Petra. Tělo bylo uloženo do skleněného, bronzově opracovaného sarkofágu, aby bylo přístupno zraku věřících.\n\nPo potvrzení dalších dvou zázraků byl 29. května 1954, již po necelých třech letech po blahořečení, Pius X. prohlášen za svatého. První připisovaný zázrak se týkal případu Francesca Belsamiho, advokáta z Neapole, který trpěl smrtelným plicním abscesem. Po přiložení obrázku bl. Pia X. na svou hruď se okamžitě vyléčil. Druhý případ se týkal řádové sestry Marie Ludovicy Scorciové, která byla stižena vážným neutoropním virem. Po absolvování několika novén k Piu X. se zcela uzdravila. Kanonizační mši sloužil Pius XII. v Bazilice svatého Petra za účasti dalších církevních činitelů a 800,000 věřících. Posledním papežem před Piem X., který byl kanonizován, byl Pius V., jehož pontifikát spadal do let 1566–1572.\n\nPius X. je uctíván jako „papež Nejsvětější svátosti“, zároveň jej má za svého patrona mnoho farností v Itálii, Německu, Belgii, Kanadě či Spojených státech amerických.\n\nPodle staršího kalendáře se jeho svátek slavil 3. září, po reformě kalendáře v roce 1969 byl přesunut na 21. srpen (blíže dnu jeho úmrtí, 20. je totiž svátek sv. Bernarda) a klasifikován jako \"památka\", nikoliv již \"svátek\".\n\nPius X. se pro svůj boj proti modernismu těší obecně oblibě mezi katolickými tradicionalisty. O tom svědčí i skutečnost, že největší tradicionalistické uskupení – Kněžské bratrstvo svatého Pia X. – je pojmenováno právě po něm.\n\n\n\n"}
{"id": "42853", "url": "https://cs.wikipedia.org/wiki?curid=42853", "title": "Portishead", "text": "Portishead\n\nPortishead je trip hopová skupina z Bristolu ve Spojeném království, pojmenovaná po malém městě Portishead vzdáleném asi 13 km západně od Bristolu.\n\nSkupinu založili roku 1991 multi-instrumentalista Geoff Barrow a zpěvačka Beth Gibbons. Barrow už předtím spolupracoval s dalšími trip hopovými hudebníky, skupinou Massive Attack a Trickym, a rozhodl se svůj projekt pojmenovat po svém rodišti.\n\n\n\n"}
{"id": "42855", "url": "https://cs.wikipedia.org/wiki?curid=42855", "title": "Nick Park", "text": "Nick Park\n\nNick Park (* 6. prosince 1958, Preston, Spojené království) je britský filmový režisér, který proslul zejména jako autor postaviček Wallace a Gromita.\n\nO animaci se zajímal už na škole a také začal dělat filmy v podkroví domu když mu bylo teprve 13 let.\n\nJedna z jeho prvních prací se jmenovala \"Archieho noční můra\", a byla předvedena v televizi BBC roku 1975.\n\nBakalářské vzdělání dokončil v Comunication Arts na Sheffieldské umělecké škole v roce 1980 a v témže roce šel studovat animaci do televizní školy v Beaconsfieldu.\n\nV únoru roku 1985 se spojil se studiem Aardman animations a v roce 1989 dokončil svůj \"Výlet na Měsíc\" (Grand Day Out). Hrdiny filmu jsou pes Gromit a vynálezce Wallace. Tento film získal cenu BAFTA (2009) za nejlepší krátký animovaný film roku, a v témže roce byl nominován na Oscara.\n\nU Aardman animations nadále pracoval jako režisér a animátor na četných projektech, včetně reklam a televizních vsuvek pro děti. V roce 1989 studio produkovalo sérii \"Lip Synch\" pro televizi ITV a Nickův příspěvek k sérii byl krátký animovaný film \"Creature Comforts\", v Česku uveden pod názvem \"Pohodlíčko\". Tento kraťas byl kritiky velmi ceněn, prezentován na filmových festivalech po celém světě a obdržel Oscara za nejlepší krátký animovaný film roku 1990. Na úspěchy navázalo studio seriálem \"Mezi námi zvířaty\" (2003).\n\nPozornost upoutal i druhým filmem s postavičkami Wallace a Gromita. Film \" Nesprávné kalhoty\" vysílaný 26. prosince 1993 na televizním stanici BBC se na dlouhou dobu umístil na prvním místě žebříčku sledovanosti a v březnu 1994 obdržel Oscara.\n\nTřetího Oscara získal s dalším filmem, kde vystupují Walace a Gromit, \"O chloupek\" z roku 1996. A v roce 2000 obdržel další ocenění, tentokrát za režii snímku \"Slepičí úlet\", v roce 2006 obdržel čtvrtého Oscara, tentokrát za režii snímku \"\". Také se podílel na sérii Ovečka Shaun a Kamarád Timmy.\n\n\n"}
{"id": "42856", "url": "https://cs.wikipedia.org/wiki?curid=42856", "title": "DBC Pierre", "text": "DBC Pierre\n\nDBC Pierre, vlastním jménem Peter Finlay (*1961), je britský spisovatel. DBC znamená Dirty but clean. Narodil se v červnu 1951 v Austrálii a vyrůstal v Mexiku. Rodina přišla o veškeré jmění při znárodnění bank a znehodnocení měny, Peter Finlay začal brát kokain a nadělal poměrně velké dluhy. Pak se před věřiteli několik let skrýval na samotě v Irsku. Psát začal, aby splatil dluhy.\n\nJeho satirický románový debut \"Vernon Bůh Little\" (Vernon God Little; 2003, česky Odeon 2005)\nse stal mezinárodním bestsellerem poté, co za něj roku 2003 nečekaně získal Booker Prize. Téhož roku za dílo obdržel rovněž Bollingerovu cenu a Whitbreadovu cenu za debut.\n\n\n"}
{"id": "42857", "url": "https://cs.wikipedia.org/wiki?curid=42857", "title": "Kóbó Abe", "text": "Kóbó Abe\n\nKóbó Abe (安部 公房 , vlastním jménem Abe Kimifusa, 7. března 1924, Tokio – 22. ledna 1993, tamtéž) byl japonský spisovatel, dramatik, esejista a filmový i rozhlasový scenárista. Je považován za nejvýraznějšího představitelem poválečné školy (sengoha) v japonské literatuře.\n\nPocházel z lékařské rodiny a mládí prožil se svými rodiči v Mandžusku. Po návratu do vlasti začal roku 1943 studovat na lékařství na Tokijské univerzitě. Studia dokončil roku 1948, avšak lékařskou praxi neprovozoval, protože již jako student se začal zabývat literaturou. Věnoval se evropským filosofům jako byli Friedrich Nietzsche, Karl Jaspers nebo Martin Heidegger, předválečné avantgardě, zvláště pak surrealismu, a za autory, které jej nejvíce ovlivnili, považoval Dostojevského, Poea, Rilkeho, Kafku a Becketta. Pod dojmem nově nabyté svobody se stal také členem komunistické strany, ze které byl však po čase pro kritiku vyloučen.\n\nDo literatury vstoupil vlastním nákladem vydanou sbírkou básní \"Mumei šišú\" (1947, Bezejmenné básně), ale jeho hlavní doménou se brzy stala próza. Roku 1950 vydal slavnou surrealistickou povídku \"Akai maju\" (Červený kokon), za níž obdržel Cenu poválečné literatury. O rok později obdržel Akutagawovou cenu za sbírku povídek \"Kabe\" (Zeď) a stal se autorem mladé generace. Světové slávy dosáhl svým románem \"Suna no onna\" (1962, Písečná žena), když jeho filmová adaptace režiséra Tešigahary obdržela roku 1964 na filmovém festivalu v Cannes zvláštní cenu kritiky.\n\nV roce 1956 se zúčastnil sjezdu československých spisovatelů v Praze. Dojmy z cest popsal o rok později v díle \"Tóó o juku\" (Cesta východní Evropou).\n\nOd šedesátých let se také výrazně věnoval divadlu. Jeho nejznámější divadelních hrou je \"Tomodači - Kuroi kigeki\" (1967, Přátelé - Černá komedie), za kterou obdržel Tanizakiho literární cenu. Roku 1971 založil svou vlastní divadelní skupinu \"Abe Kóbó sutadžio\" (Studio Kóbó Abeho), pro kterou napsal celou řadu her a ve které se herci (mladí a začínající i již známí a významní) výrazně podíleli na konečné podobě představení. Právě v dramatech nejvíce formuloval svou kritiku společnosti.\n\nV jeho díle se objevují prvky a postupy surrealismu, existencialismu, vědecko-fantastické literatury i detektivního románu, které osobitě rozvíjí v japonském prostředí. Jeho psychologicky perfektně prokreslené postavy trpí pocitem odcizení ve společnosti a neschopností komunikace s okolím. Obvykle nemívají jména a jsou označována pouze obecnými názvy (muž, děvče, stařena, aj.) Abe je označován za prvního skutečně internacionálního japonského spisovatele a společně s Mišimou Jukijo za nejvýznamnějšího japonského dramatika druhé poloviny 20. století. Také jeho esejistická tvorba pokrývá širokou škálu problémů od teorie umění před otázky sociální a politické. Byl několikrát navrhován na Nobelovou cenu za literaturu a je překládán do mnoha světových jazyků. Kromě literární činnosti se též aktivně věnoval umělecké fotografii.\n\n\n\n\n"}
{"id": "42859", "url": "https://cs.wikipedia.org/wiki?curid=42859", "title": "Linux (jádro)", "text": "Linux (jádro)\n\nLinuxové jádro (Linux kernel) je otevřené (open source) systémové jádro používané unixovým operačním systémem GNU/Linux. Je vydáváno pod licencí GPLv2 a kompatibilními spolu s výjimkou, která umožňuje jeho používání společně s komerčním softwarem. Je na něm založena skupina operačních systému pro osobní počítače a servery (obvykle ve formě linuxových distribucí) a různé typy vestavěných zařízení jako routery, WPA, telefonní systémy, set-top boxy, chytré televizory a jiné. Operační systém Android pro tabletové počítače, chytré telefony a chytré hodinky využívá služby poskytované linuxovým jádrem a implementuje jeho funkce. Zatímco využití na stolních počítačích je nízké, operační systémy založené na Linuxu mají převahu téměř v každé jiné oblasti výpočetní techniky – od mobilních zařízení až po sálové počítače. Od listopadu 2017 běží na Linuxu všech 500 nejvýkonnějších superpočítačů na světě. Ovladače jsou součástí kernelu a tzv. \"mainline\" ovladače zařízení jsou velmi stabilní. U rozhraní mezi jádrem a moduly jádra (LKM), na rozdíl od mnoha jiných jader a operačních systémů, není zaručena neměnnost.\n\nPrvní verzi jádra naprogramoval Linus Torvalds v roce 1991 pro sebe na architektuře i386, od té doby se Linux rozšířil na obrovský počet jiných architektur. Torvalds je dodnes nejvyšší neformální a respektovanou autoritou jeho vývoje. Torvalds poskytl zdrojový kód veřejně jako svobodný software a díky tomu se následně k vývoji přidaly tisíce programátorů z celého světa.\n\nLinus Torvalds chtěl svůj systém pojmenovat \"Freax\", slovo vzniklé zkombinováním anglického slova \"freak\" (případně \"free\") a písmene \"x\" jako odkazu na Unix, protože \"Linux\" se mu zdálo příliš sebestředné. Když později své soubory nahrál na FTP server (ftp.funet.fi), administrátor serveru Ari Lemmke adresář se soubory nazval \"Linux\", jelikož se mu jméno \"Freax\" nelíbilo.\n\nNázev Linux původně označoval jen samotné jádro, ale velmi brzy byl název komunitou zevšeobecněn a vztažen na celý systém, který se skládá z jádra operačního systému, knihoven, pomocných nástrojů a dalšího aplikačního software a je souhrnně označován jako linuxová distribuce. Toto označení je však kontroverzní a nepřesné, proto distribuce odvozené z Debianu používají název GNU/Linux, se kterým sám Linus nesouhlasí, protože GNU nástroje netvoří již dlouho významnou část distribuce (přestože právě GNU nástroje byly prvními, které byly v Linuxu použity).\n\nJádro bylo původně napsáno pro procesory architektury i386, ale postupně bylo portováno na mnoho dalších platforem. Je skoro celé napsáno v jazyce C, využívá některá rozšíření překladače GCC a obsahuje úseky kódu v jazyce symbolických adres (nepřesně \"assembler\") v syntaxi AT&T.\n\nDo linuxového jádra přispívá téměř 12 000 vývojářů z 1 200 různých firem z celého světa. Od roku 2005 se počet vývojářů ztrojnásobil. 70–95 % vývojářů je za svoji práci placeno, čili neplatí mýtus, že je jádro vyvíjeno jen dobrovolníky. Největšími přispěvateli do jádra jsou společnosti Red Hat (11,2 % změn), Novell (8,9 % změn), IBM (8,3 % změn) a následují Oracle, MontaVista a Cisco. Do jádra se denně průměrně doplní 3 621 řádků kódu a nová verze vychází zhruba jednou za 2,7 měsíce.\n\nLinus Torvalds začal vyvíjet jádro Linuxu v roce 1991 jako svůj koníček. Byl tehdy studentem finské univerzity v Helsinkách v oboru informatiky (součástí studia jsou unixové operační systémy). Vlastnil počítač kompatibilní s IBM PC s procesorem i386. V této době však neexistoval pro IBM PC volně dostupný unixový operační systém a Linusovi se nechtělo za komerční platit (MINIX, XENIX, SCO Unix). Tyto skutečnosti spolu s faktem, že byl výborný programátor, vedly k zahájení prací na tom, co bylo později označeno jako „Linux“.\n\nMezi důvody pro vznik právě unixového systému patřil fakt, že Unix je systém, který upřednostňuje jednoduchost. Linus byl dále inspirován MINIXem od Andrewa Tanenbauma, který napsal svoji verzi unixového systému jako doprovodný projekt ke své výuce a knihám o operačních systémech. Na rozdíl od něj však Linus nevyužil svůj projekt komerčně, protože preferoval otevřený vývoj (viz open source software).\n\nVývoj Linuxu začal jako emulátor terminálu napsaný v jazyce symbolických adres architektury IA-32 (tj. i386 a novější) a v programovacím jazyce C, který mohl být po překladu do binární podoby nabootován z diskety, takže mohl běžet mimo původní operační systém. V emulátoru terminálu běžela dvě vlákna: jedno pro odesílání znaků na sériový port a druhé pro příjem. Když pak chtěl Linus číst nebo zapisovat data na disk, rozšířil tento terminál, který uměl přepínat úlohy, o ovladač souborového systému. Terminál se pak pomalu začal rozvíjet v jádro unixového operačního systému (kompatibilní se standardem POSIX).\n\nPrvní verze linuxového jádra (0.01) byla na Internetu zveřejněna 17. září 1991. Linus Torvalds k němu do usenetové skupiny comp.os.minix napsal:\n\nV jádře 0.01 byla zahrnuta dostatečná infrastruktura pro spuštění unixového shellu bash. Původně bylo pro nastavení, kompilaci a instalaci Linuxu potřeba použít funkční systém MINIX. Též pro jeho zavaděč musel být použit jiný operační systém, ale brzy vznikly nezávislé zavaděče, z nichž nejznámější bylo LILO.\n\nK Linusově překvapení byl o jeho nedokonalý systém velký zájem a záhy začal dostávat e-mailem další podněty, opravy a zdrojové kódy. Linus jádro dále vyvíjel a zároveň začal příspěvky ostatních do svého jádra začleňovat a upravené zdrojové kódy obratem zveřejňovat (další verze byla zveřejněna již v říjnu). Od té doby se na vývoji podílely tisíce vývojářů z celého světa. Model vývoje linuxového jádra a podobného softwaru byl později výstižně popsán v eseji Katedrála a tržiště ( ) od Erica S. Raymonda.\n\nJiž velmi brzo předběhl Linux ve vývoji svůj vzor – MINIX. Zejména v počátcích byl při vývoji využíván Projekt GNU, který se již delší dobu zabýval myšlenkou vývoje volně dostupného unixového systému, avšak vlastní jádro operačního systému neměl. Z projektu GNU hned od počátku Linux využil výše zmíněný GNU bash a další nástroje (základní unixové nástroje používané na příkazovém řádku, kompilátor GCC, později též GNU C Library a další). Sám Linux však nikdy nebyl součástí GNU, i když samotné jádro používá licenci GPLv2, která též pochází od GNU.\n\nLinus je dodnes hlavou vývoje jádra, které je zveřejňováno na serveru kernel.org. Sám vydává nové verze, přičemž některé starší verze jsou udržovány jinými lidmi. Kromě něj se na vývoji podílejí tisíce programátorů z celého světa. Již delší dobu se dá říct, že vývoj jádra je z velké části placen firmami, jako jsou Red Hat, Intel, IBM a další.\n\nObrovský nárůst popularity operačního systému Android, který využívá linuxového jádra, dělá z Linuxu nejpoužívanější jádro pro mobilní zařízení, čímž konkuruje všem jádrům všech ostatních operačních systémů vůbec. Existuje mnoho desktopových linuxových distribucí využívajících linuxové jádro, ale podíl distribucí Linuxu je v porovnání s ostatními operačními systémy malý.\n\n\nLinuxové jádro je koncipováno jako jednolitá část kódu s podporou načítání externích modulů. Toho se využívá ke zvýšení stability, urychlení běhu jádra, zmenšení velikosti samotného jádra a zmenšení paměťových nároků.\n\nLinuxové jádro obsahuje podporu opravdového multitaskingu (umožňuje provozovat více úloh/aplikací zároveň), virtuální paměti, správy paměti (správa paměti řízená jádrem, nikoli aplikacemi), sdílených knihoven, modulů, sdílených copy-on-write spustitelných souborů a nezávislých síťových vrstev podporujících mimo jiné síťové protokoly IPv4 a IPv6.\n\nV současné době je Linux modulárním monolitickým jádrem. Ovladače zařízení typicky běží v ring 0 s plným přístupem k hardwaru, avšak některé se nacházejí v uživatelském prostoru. Na rozdíl od standardních monolitických jader lze ovladače zařízení jednoduše konfigurovat jako moduly a za běhu je zavádět či odstraňovat. Rovněž na rozdíl od typických monolitických jader lze na moduly za určitých podmínek uplatňovat preemptivní multitasking. Tato vlastnost byla přidána za účelem lepšího řízení hardwarových přerušení a pro zlepšení podpory symetrického multiprocesingu. Preemptivnost navíc snižuje latenci, a tak zkracuje dobu odezvy, což je důležité v real-time aplikacích a desktopových nasazeních.\n\nFakt, že Linux není mikrojádro, byl známým tématem flame waru mezi Linusem Torvaldsem a Andy Tanenbaumem v diskusní skupině comp.os.minix v roce 1992.\n\nHardware je také začleněn do systému souborů. Rozhraní ovladačů zařízení k uživatelským aplikacím je zobrazeno prostřednictvím položky v adresářích /dev nebo /sys. Informace o procesech jsou také mapovány do souborového systému prostřednictvím adresáře /proc.\nLinuxové jádro je napsáno ve verzi programovacího jazyka C podporované v GCC (který zavedl řadu rozšíření a změn do standardu C) spolu s množstvím krátkých částí kódu napsaných v assembleru (v GCC v syntaxi AT&T) cílové architektury. Kvůli rozšířením C podporuje, GCC byl po dlouhou dobu jediným kompilátorem schopným správně sestavit linuxové jádro.\n\nGCC je výchozí kompilátor pro zdrojové kódy linuxového jádra. V roce 2004 společnost Intel tvrdila, že modifikovala jádro tak, aby jej jejich kompilátor C mohl sestavit také. V roce 2009 byl zaznamenán další takový úspěch s modifikovanou verzí jádra 2.6.22.\n\nOd roku 2010 probíhá úsilí o vybudování jádra linuxu s Clangem, alternativním překladačem pro jazyk C. K 12. dubnu 2014 oficiální jádro mohl skoro sestavit Clang. Projekt věnovaný tomuto úsilí je pojmenován LLVMLinux po infrastruktuře kompilátorů LLVM, na které je Clang vybudován. LLVMLinux se nesnaží rozvíjet linuxové jádro nebo LLVM, a proto je to meta-projekt složený z patchů, které jsou nakonec předkládány na upstream projekty. Díky tomu, že je jádro Linuxu kompilováno společností Clang, patří mezi další výhody i rychlejší kompilace ve srovnání s GCC, vývojáři jádra budou mít prospěch z rychlejšího pracovního postupu kvůli kratším časům kompilace.\n\nAktualizace bez rebootu mohou být dokonce aplikována na jádro pomocí živých patchovacích technologií, jako jsou Ksplice, kpatch a kGraft. Minimalistické základy pro patchování jádra byly sloučeny do hlavního řádku linuxového jádra ve verzi 4.0, která byla vydána 12. dubna 2015. Tyto základy, známé jako livepatch, založené primárně na funkčnosti jádra ftrace, tvoří společné jádro schopné podporovat live patching jak kGraft, tak i kpatch, tím, že poskytuje aplikační programovací rozhraní (API) pro moduly jádra, které obsahují horké patche a aplikační binární rozhraní (ABI) pro nástroje pro správu uživatelského prostoru. Obyčejné jádro obsažené v jádře Linuxu 4.0 však podporuje pouze architekturu x86 a neposkytuje žádné mechanismy zabezpečení.\n\nVerze jádra jsou (až na níže uvedenou výjimku) značeny trojicí číslic oddělenými tečkami např. \"2.0.10\", \"2.2.23\", \"2.4.31\" a z poslední řady \"2.6.1\". První dvě čísla označují tzv. vývojovou řadu neboli větev (\"2.0.x\", \"2.5.x\", \"2.6.x\"). Řady se sudým druhým číslem jsou stabilní, ostatní jsou nestabilní. Nestabilní řady přecházejí ve stabilní, které se vyvíjí paralelně. Například řada \"2.3\" přešla v \"2.4\", řada \"2.5\" přešla v \"2.6\" (ale \"2.4\" se stále vyvíjí). Některé vlastnosti z novějších řad se přenášejí i do starších – tomu se říká backport.\n\nMezi každou změnou číslice za druhou tečkou ve verzi přichází na řadu kandidáti novější verze.\n\nVezmeme-li v úvahu jádro \"2.6.16\", následníkem je \"2.6.17\". Jeho finálnímu uvolnění předchází vystavení balíků v kandidátské verzi \"2.6.17-rc1\", \"-rc2\" atd. většinou v týdenních intervalech. Až poté, co se vývoj dostatečně ustabilní (v posledních \"-rc\" je změn méně a většinou jsou to jenom opravy), uvolní se finální verze, ve zmíněném případě to bude \"2.6.17\".\n\nV nedávné době doznalo číslování drobných změn. Řada \"2.6\" je nyní vydávána s dalším (čtvrtým) podčíslem. Po uvolnění finální verze (\"2.6.17\") se začne vyvíjet \"2.6.18-rc1\", \"-rc2\" atd. Pokud se během vývoje objeví opravy kritických nebo bezpečnostních chyb, jsou zařazeny do podverze poslední stabilní verze (\"2.6.17.1\", \"2.6.17.2\" atd.). Vývojové \"-rc\" verze totiž obsahují nové neotestované vlastnosti, a proto většina uživatelů používá stabilní verze. Tyto opravné verze umožní uživateli mít stabilní jádro s posledními bezpečnostními bugfixy (opravami bugů).\n\nNemůžeme opomenout jádra vydávaná dalšími osobami. Přípona tvořená ze znaků jména, přezdívky či zkratky účelu je obvykle připojovaná na konec verze. Chceme-li použít real-time jádro, získáme aplikovatelný kód, který přidá do názvu \"-rt\". Vývojáři často používají jádro Andrewa Mortona s příponou \"-mm\". Svého času bylo populární i \"-ac\" Alana Coxe.\n\nLinus Torvalds dohlíží pouze na změny týkající se poslední verze jádra. Správu starších verzí s dlouhodobou podporou svěřil do rukou jiných programátorů:\n\nV současné době je z těch vyšších programovacích jazyků podporován pouze C. Existují však rozšíření umožňující programování součástí v jazyce C++. Tato skutečnost byla mnohokrát diskutována, nicméně s výsledkem takovým, že nelze podporu C++ v nativním linuxovém jádře očekávat ani v budoucnu.\n\nPlatformně závislé úseky vyžadovaly komunikaci s hardwarem na nižší úrovni, a proto v podstromu architektur lehce narazíme na kód napsaný základním strojovým jazykem – assemblerem.\n\nLinux momentálně dokáže běžet na následujících počítačových platformách:\n\n\nKompletní seznam portů naleznete na Linux Ports.\n\nJádro samotné je poskytováno pod licencí GPL verze 2. Některé části mohou být pod licencí GPL v2 a novější (označováno jen jako \"GPL\"), případně i pod dalšími svobodnými licencemi.\n\nModuly (ovladače) mohou být tvořeny pod záštitou jedné z hned několika licencí: GPL, GPL v2, GPL s dalšími právy, duální BSD/GPL, duální MPL/GPL a konečně proprietární. Moduly s proprietární licencí jsou ale problematické – nelze je šířit v jednom celku s jádrem, vývojáři jádra se k nim většinou staví odmítavě a v některých případech mohou být nelegální (záleží na způsobu implementace).\n\nMaskotem Linuxu je tučňák jménem Tux vytvořený Larrym Ewingem v roce 1996. Existuje mnoho variant Tuxe, některé ve 3D. Maskotem je právě tučňák, protože Linus Torvalds podle svých slov „má rád tučňáky, toť vše.“ Jméno Tux prý znamená Torvaldsův UniX a už mu to zůstalo.\n\nV prostředí Linuxu je „panic“ systémová chyba vyvolaná jádrem, která na rozdíl od chyb vyvolaných uživatelskými programy nevyhnutelně vede k zastavení práce počítače. Tento stav je možné vyvolat zavoláním funkce \"panic\" z hlavičkového souboru sys/system.h. Většinou je však vyvolán neošetřenou procesorovou výjimkou, jako například odkazováním se do neplatné části paměti. Tyto neošetřené výjimky jsou často důsledkem chyby v kódu jádra, případně ale také mohou indikovat hardwarové selhání, například paměti RAM nebo chyb v aritmetických funkcích procesoru.\n\n\n\n"}
{"id": "42862", "url": "https://cs.wikipedia.org/wiki?curid=42862", "title": "Foča (region)", "text": "Foča (region)\n\nRegion Foča je jedním ze sedmi regionů Republiky srbské v Bosně a Hercegovině. Nachází se na východě země, u hranice se Srbskem a Černou horou.\n\nRegion Foča hraničí na severu s regionem Romanija, na západě s Federací Bosny a Hercegoviny a na jihu s regionem Trebinje. Obyvatelé jsou Srbové; Chorvatů i Bosňáků je zde nepatrně. Většina území regionu je hornatá, horskými masivy si zde proráží cestu řeka Drina a její přítoky, v údolí řeky se půda obdělává. Těží se zde železná ruda a vápenec. Železnice nejsou a silniční síť je ve velmi špatném stavu – ani některé mezinárodní silnice nemají pevný povrch. \n"}
{"id": "42864", "url": "https://cs.wikipedia.org/wiki?curid=42864", "title": "David Bičík", "text": "David Bičík\n\nDavid Bičík (* 6. dubna 1981 v Praze) je český profesionální fotbalový brankář, od května 2014 působící ve Spartě Praha. Mimo Českou republiku působil na klubové úrovni na Slovensku a v Turecku.\n\nSparťanský odchovanec začal trénovat s prvním týmem už v osmnácti letech pod vedením trenéra Ivana Haška, ale na lavičku se v první lize dostal až o čtyři roky později. Za sparťanský A-tým debutoval v březnu 2004 v derby se Slavií Praha, když nahradil vyloučeného Petra Koubu a podařilo se mu udržet čisté konto. Podobný kousek se mu ve stejné sezóně povedl ještě jednou ve finále Poháru ČMFS, kdy nahradil vyloučeného Jaromíra Blažka a pomohl k zisku trofeje. Za Spartu odchytal čtyři ligové zápasy. V zimě 2006 odešel na hostování do Plzně, odkuď se v létě vrátil, ale hned byl uvolněn na další hostování, tentokrát do SK Kladno. Po návratu z Kladna hrál za béčko Sparty. V létě 2008 neprodloužil smlouvu s AC Sparta Praha a odešel jako volný hráč do ŠK Slovan Bratislava, kde podepsal smlouvu na dva roky. S \"belasými\" zíksla v ročníku 2008/09 mistrovský titul\n\nPo 2 letech strávených ve Slovanu Bratislava podepsal jako volný hráč smlouvu na tři roky s FC Slovan Liberec, kde se stal prvním brankářem A-týmu. V sezóně 2011/12 nastoupil za Slovan Liberec ke všem 30 ligovým utkáním a svými zákroky pomohl Slovanu k ligovému titulu. Nastoupil i v dvojutkání předkola play-off (resp. 4. předkolo) Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval. David odchytal oba zápasy.\n\nV lednu 2013 přestoupil do tureckého mužstva Mersin İdmanyurdu SK. Začátkem dubna si při střetu s protihráčem Didierem Drogbou z Galatasaray SK vykloubil prst a posledních pět utkání sezóny 2012/13 nedochytal. Mersin skončil v konečné tabulce na posledním 18. místě Süper Lig a sestoupil do nižší PTT 1. Lig.\n\nPřed sezonou 2013/14 podepsal dvouletý kontrakt v tureckém druholigovém klubu Karşiyaka SK.\n\nV květnu 2014 se dohodl na dvouleté smlouvě se Spartou Praha, kde již v minulosti působil. Pro začátek sezony byl ustanoven brankářskou jedničkou. 18. července 2014 vychytal výhru 3:0 v Superpoháru FAČR proti týmu FC Viktoria Plzeň. S týmem se probojoval do základní skupiny I Evropské ligy 2014/15, kde číhali soupeři BSC Young Boys (Švýcarsko), SSC Neapol (Itálie) a ŠK Slovan Bratislava (Slovensko). V závěru podzimní části sezony 2014/15 jej trápily potíže s patou a v bráně Sparty jej vystřídal Marek Štěch.\n\nV sezóně 2015/16 se do brány vrátil. Jako jednička pomohl k postupu do čtvrtfinále Evropské ligy 2015/16. Za výkon v osmifinálové odvetě na Stadio Olimpico proti Laziu Řím, kterou Sparta vyhrála 0:3 si vysloužil nominanaci do nejlepší jedenáctky osmifinálových odvet.\n\nDavid Bičík působil v českých reprezentačních výběrech v kategoriích do 17, 18 a 20 let.\n\nV roce 2014 byl nominován do A-mužstva jako reprezentační trojka.\n\n"}
{"id": "42865", "url": "https://cs.wikipedia.org/wiki?curid=42865", "title": "Miroslav Slepička", "text": "Miroslav Slepička\n\nMiroslav Slepička (* 10. listopadu 1981, Příbram, Československo) je český fotbalový útočník a bývalý reprezentant.\nMimo ČR působil na klubové úrovni v Chorvatsku, Německu a Indii. V dresu české fotbalové reprezentace odehrál 2 kvalifikační zápasy (gól nevstřelil), oba v roce 2008.\n\nV listopadu 2016 absolvoval svůj první zápas v bojovém sportu MMA.\n\nPříbramský odchovanec na sebe upozornil zejména v juniorských reprezentačních výběrech včetně výběru do 21 let. Na jaře 2002 přestoupil do Liberce a v létě 2005 po něm sáhla Sparta. K týmu se připojil 6. července 2005. Od srpna 2008 je členem seniorského reprezentačního týmu.. V roce 2008 odešel do chorvatského klubu Dinamo Záhřeb a po 2½ letech odešel na hostování do německého druholigového SpVgg Greuther Fürth.\n\nV létě 2011 se vrátil do Sparty Praha. V sezóně 2011/12 zasáhl v Gambrinus lize do 12 zápasů a vstřelil jeden gól (24. října 2011 proti domácím Teplicím, zajistil tak Spartě výhru 1:0). Poslední zápas v Gambrinus lize absolvoval 6. května 2012 proti Bohemians 1905 (výhra 1:0). Poté byl přeřazen do B-týmu. Měl i zdravotní problémy s kolenem. V zimní ligové přestávce sezony 2013/14 se připravoval s 1. FK Příbram, klubem ze svého rodiště, kam následně přestoupil.\n\nV létě 2014 odešel do nově zformované indické ligy Indian Super League, kde byl draftován klubem FC Goa z 1. kola.\nS týmem skončil na konci ročníku 2014 v semifinále (vyřazení pozdějším vítězem, týmem Atlético de Kolkata v penaltovém rozstřelu po dvou nerozhodných výsledcích 0:0), avšak společně se Španělem Sergio Contrerasem Pardem alias Kokem ovládl statistiku nejlépe přihrávajících fotbalistů ISL (celkem 4 přihrávky) a s pěti vstřelenými góly skončil na děleném druhém místě mezi nejlepšími kanonýry ISL.\n\nV lednu 2015 přijal půlroční angažmá v třetiligovém českém klubu FC Písek, kde bojoval s týmem o udržení ligové příslušnosti (o záchranu). V létě 2015 přestoupil do druholigového mužstva FC MAS Táborsko, působil zde do konce roku. Následně hrál I.A třídu Středočeského kraje za Podlesí. V létě 2017 se opět ozval FC Písek a Miroslav Slepička se začal připravovat na Českou fotbalovou ligu (3. patro českých ligových soutěží).\n\n30.1.2018 přišel z Písku do 1.FK Příbram\n\nAktuální k 21. 12. 2014\nMiroslav Slepička působil v mládežnických reprezentačních výběrech České republiky U20 a U21.\nV českém reprezentačním A-mužstvu odehrál jen dvě kvalifikační utkání na MS 2010 v JAR v roce 2008 proti Polsku (porážka 1:2) a Severnímu Irsku (remíza 0:0).\n\nGóly Miroslava Slepičky v české reprezentaci do 21 let \n"}
{"id": "42867", "url": "https://cs.wikipedia.org/wiki?curid=42867", "title": "Marketingové prostředí", "text": "Marketingové prostředí\n\nMarketingové prostředí je prostředí, které je definovatelné jako komplexní a často se měnící prostředí v němž se firma nachází.\n\nRozlišuje se na:\n\nK průzkumu marketingového prostředí slouží Marketingový informační systém (MIS).\n\nLze jej ovlivnit málo nebo vůbec. Dělí se na 5 skupin:\n\nKulturní sdružují názory a fakty dané kultury – obyčeje a víra. Názory pak lze dělit jako primární (zažité) a Sekundární (dané vlivem komunity). Jedná se o demografické prostředí. V rámci demografického prostředí je zkoumáno obyvatelstvo jako celek. Jedná se především o informace, které se týkají lidí, protože oni vytvářejí trhy, které jsou cílovými trhy. Jde například o tyto hodnoty - počet, hustota, věková struktura, pohlaví, podíl městského a venkovského obyvatelstva, zaměstnání, sociální složení. Sledovány jsou také změny – vývoj počtu obyvatelstva, migrace.\nVlivy tohoto prostředí ovlivňují celkový charakter spotřebního a nákupního chování. V současnosti se více doceňuje význam vzdělání, a to takřka ve všech českých rodinách bez ohledu na jejich sociální postavení. V mnoha zemích má velký význam při nakupování náboženství. Dalším faktorem je emancipace žen, která je v České republice obrovská.\n\nLze rozdělit na Znalostní a technickou část kdy je na obě kladen velký důraz s ohledem na rychlost vývoje a rozšiřování základny znalostí. Nutí firmy neustále zlepšovat postup či zvyšovat nároky na zaměstnance. Technické prostředí se dá rozšířit ještě o živelné prostředí, kdy firmy musí vzít v úvahu lokalitu.\nZměny v této oblasti jsou nyní mimořádně rychlé. Dochází ke zkracování cyklu tržní životnosti výrobku na trhu a nové technologie stále více formují životy lidí a ovlivňují způsob přeměny zdrojů na výrobky. Patří sem také drobné každodenní inovace a zlepšení, které přinášejí nové příležitosti pro výrobu/služeb. Zavedení nových technologií umožňuje podniku zvyšovat produktivitu práce, snižovat náklady a zvyšovat konkurenceschopnost výrobku či firmy. \n\nMezi ekonomické faktory patří kupní síla trhu a spotřebitelů. Zahrnuje činitele, kteří ovlivňují inflaci, nákupní zvyky a strukturu výdajů spotřebitele. Jednotlivé národy se výrazně odlišují v úrovni a dělení příjmů. Existují země s agrární ekonomikou, kde lidé spotřebují to, co sami vyprodukovali a tyto země nabízení málo tržních příležitostí. Existují také průmyslově vyspělé země, které představují bohaté trhy pro různé typy zboží Firmy sledují růst mzdy, pokles mzdy aj. \n\nvelmi silně ovlivňují chování firem. Nelze je ignorovat a firma se musí přizpůsobit. Legislativní rámec omezuje firemní fungování a chování. Právní normy týkající se existence firem i trhů, ochrana spotřebitelů, životního prostředí a další, zrovna tak jako vlastní práva ovlivňují velmi silně marketingové chování firem. Z hlediska politického se k těmto faktorům řadí přístup vládní administrativy k firmám a trhům, strukturu státních výdajů a daňový systém. Patří sem i daňová\nzátěž aj.\n\npatří sem především přírodní zdroje, které jsou potřeba pro výrobu či jinou činnost firmy. V dnešní době je důležitá úloha ekologických požadavků a nároků na úsporu některých druhů surovin a energií, jejich nedostatek a obnovitelnost. Do velkých zdrojů patří vzduch a voda, které postupně začínají docházet ve správné kvalitě. Do omezených obnovitelných zdrojů lze zařadit lesy a potraviny a jako omezené neobnovitelné zdroje jsou ropa, uhlí a drahé kovy.\n\nLze jej ovlivňovat a týká se bezprostředně firmy.\n\nMikroprostředí tvoří síly blízko společnosti, které ovlivňují její schopnost sloužit zákazníkům. Mezi jeho hlavní faktory patří podnik, konkurence, dodavatelé, distribuční firmy, zákazníci a spotřebitelé, veřejnost.\n\nfirma je nucena se neustále zlepšovat a reagovat na požadavky zaměstnanců i vnitřní kultury společnosti. Patří sem vnitropodnikové vzdělávání, komunikace mezi celky aj. \n\nvýrazně ovlivňuje nabídku společnosti, kterou je třeba přizpůsobit cenovou politikou nebo marketingovou kampaní či výzkumem. V případě konkurenčního boje by firma neměla svou konkurenci poškodit. Společnost by měla poskytnout vyšší hodnotu a uspokojení pro zákazníka než konkurence. Úkolem marketingových specialistů je dělat něco více, než jen přizpůsobit se potřebám zákazníkům. Musí také získat dlouhodobou výhodu tím, že svou nabídku pevně umístí v myslích zákazníka v porovnání s nabídkou konkurence. Každý podnik by si měl uvědomit svou pozici v odvětví ve srovnání s velikostí a postavením konkurence. Návod, jak v boji s konkurencí vyhrát neexistuje, šanci mají firmy, které hledají možnosti odlišnosti. Platí to i v oblasti obchodu, kde se mezi velkými řetězci především konkuruje cenou. Ukazuje se, že cena nemusí být jediným správným nástrojem v konkurenčním boji.\n\nspolečnost musí klást důraz na správný výběr dodavatelů ti totiž nepřímo a velmi silně ovlivňují výrobní i prodejní schopnosti společnosti.\n\npatří sem distribuční kanály finálních výrobků ale i reklamní společnosti, pojišťovny zajišťující finanční krytí či přeprava\n\nzákazník je klíčovým bodem veškerého podnikatelského snažení. Bez něho by existence firmy nebyla možná. S největší pravděpodobností nejdůležitější faktor proč vyrábět auto nebo výrobek, jenž nikdo nekoupí. Velký důraz na zákazníky především po druhé světové válce. Příkladem je Toyota production system a jiné produkční systémy, jenž kladou velký důraz nejen na specifikace výroby ale i specifikace přání zákazníka včetně cenových a technických odchylek. \nje jakákoli skupina, která má zájem na schopnostech firmy dosáhnout svých cílů nebo na ně mít vliv. Jedná se například o finanční instituce, které umožňují podniku získávat finanční prostředky. Dále jsou to média (noviny, časopisy, televizní a rozhlasové stanice), vládní instituce (marketingoví specialisté se často musí radit s právníky ohledně bezpečnosti produktu a pravdivosti reklam), občanské iniciativy (ekologické skupiny, menšiny a další zájmové skupiny), místní komunita a občané, širší veřejnost (společnost musí znát názor široké veřejnosti na produkty) a zaměstnanci (patří sem dělníci, manažeři, brigádníci).\n"}
{"id": "42868", "url": "https://cs.wikipedia.org/wiki?curid=42868", "title": "Constanța (župa)", "text": "Constanța (župa)\n\nConstanța je kromě stejnojmenného města v Rumunsku také název župy (Județ).\n\nConstanța leží v Dobrudži, u břehu Černého moře. Její hlavní město má stejný název – Constanța. Žije zde 746 000 obyvatel. Na severu hraničí s župou Tulcea, na jihu s Bulharskem a na západě s župami Călărași a Ialomița. Většina území župy je rovina, ohraničená Dunajem a Černým mořem, dobře se zde daří zemědělství. Je zde nejdelší zavlažovací systém v zemi, také se zde pěstuje víno. Jaderná elektrárna ve městě Cernavodă vyrábí 10 % energie v zemi. Vede tudy také velký a nevyužívaný plavební kanál z Dunaje do Černého moře. Hlavní železniční trať tu probíhá z Cernavody do přístavní Constanți, silniční síť se rozbíhá z hlavního města všemi směry.\n\n\nJako jedna z dvou žup v Rumunsku se i v Constanți nacházejí přímořská letoviska:\n\n"}
{"id": "42870", "url": "https://cs.wikipedia.org/wiki?curid=42870", "title": "Inzulin", "text": "Inzulin\n\nInzulin (též insulin, inzulín, z lat. \"insula\", ostrov) je hormon produkovaný B buňkami Langerhansových ostrůvků slinivky břišní, který snižuje hladinu cukru v krvi. Inzulin má opačnou funkci než glukagon, je tedy jeho antagonista.\n\nInzulinem se také léčí diabetici, kteří mají vlastního inzulinu nedostatek. Aplikuje se podkožně prostřednictvím injekcí, inzulinových per nebo inzulinových pump. Inzulin nelze podávat ústy, protože bílkovinná molekula inzulinu se činností enzymů v trávicím ústrojí rozštěpí na kratší peptidy, a tím se jeho katalytický účinek deaktivuje.\n\nInzulin je makromolekula bílkovinné povahy. Skládá se ze dvou polypeptidických řetězců (A, B), které jsou spojeny disulfidickými můstky a které dohromady mají 51 aminokyselin – řetězec A obsahuje 21 aminokyselin a řetězec B 30 aminokyselin.\n\n\nNejprve je v B buňkách zhotoven proinzulin. Ten se skládá ze dvou polypeptidických řetězců označovaných jako A a B řetězec, které jsou spojené C-peptidem a disulfidickými můstky zajišťujícími soudržnost makromolekuly. Vyrobený proinzulin se kumuluje v sekrečních granulích B buněk, kde se rozpadá na dvě části: inzulin (A a B řetězec) a C-peptid. (C-peptid se využívá ve vyšetřeních jako ukazatel endogenní syntézy inzulinu). Zde již aktivní molekula inzulinu čeká na vnější stimulaci, aby se mohla vyloučit do krve.\n\nSekrece insulinu do krevního oběhu je závislá na hodnotě glykémie. Čím více glukózy v krvi, tím větší sekrece insulinu. Glukóza z krve přechází do β-buněk pankreatu. Tam je metabolizována na ATP. ATP aktivuje ATP-dependentní receptory. Tyto receptory zavřou draslíkové kanály, čímž dojde k depolarizaci. Napěťově řízené vápníkové kanály se naopak otevírají, vápník proudí směrem do buňky. Zvýšená intracelulární koncentrace vápníku má za následek aktivaci Ca-dependentních proteinkinas, které spouští exocytózu sekrečních granul inzulinu a otevření draslíkových kanálů, čímž dochází k repolarizaci. Až hodnota potenciálu v buňce dosáhne klidového stavu, sekrece inzulinu se zastaví. Spolu s inzulinem se do krve dostává i C-peptid. Celková denní sekrece inzulinu u nediabetika je cca 20–40 IU.\n\nStimulačními regulátory jsou manóza, parasympatikus (cholinergní vlákna vagu) a acetylcholin, gastrin, sekretin, GIP (gastrický inhibiční peptid), cholecystokinin, ketolátky, cirkulující částice z potravy jako volné mastné kyseliny a některé aminokyseliny (především arginin a leucin) a sympatikus. Sympatikus působí stimulačně i inhibičně. α2-adrenergní receptor snižuje sekreci, β1 a β2 zvyšují. Inhibičně působí i adrenalin a noradrenalin z dřeně nadledvin, somatostatin z γ-buněk pankreatu a neuropeptid galanin.\n\nInzulin je do krve vylučován kontinuálně nehledě na příjem potravy (tj. bazální sekrece inzulinu). Bazální sekrece zaujímá 50 % veškerého vyloučeného inzulinu během 24 hodin. Na zbývajících 50 % celkové spotřeby inzulinu připadá jídlem stimulována sekrece (tj. bolusová neboli prandiální sekrece inzulinu).\n\nV dutině ústní jsou polysacharidy z potravy natráveny enzymem amylasou na oligosacharidy. Dále pokračuje potrava přes žaludek do tenkého střeva, kde se sacharidy štěpí pomocí pankreatické amylázy až na disacharidy. Ty jsou pak specifickými disacharasami (např. maltasou, sacharasou apod.) ve sliznici střevní štěpeny na monosacharidy. Nejznámější monosacharid glukóza se vstřebává střevní stěnou do krve. Vyšší koncentrace glukózy v krvi podráždí regulační systém β-buněk mechanismem negativní zpětné vazby, což má za následek vyloučení inzulinu do krve. Inzulin putuje krevním oběhem k buňkám, kde se váže na inzulinové receptory buněk.\n\nNavázáním inzulinu na receptor se uvnitř buňky rozpoutá kaskáda reakcí. Nejprve dojde k otevření glukózového transportéru 4 (zkr. GLUT4), pomocí něhož se glukóza dostane dovnitř buňky. Část přijaté glukózy se spotřebuje na energetický metabolismus a část se přemění na zásobní cukr – glykogen. Glykogen se následně ukládá v játrech a v menší míře v příčně pruhované svalovině. Vychytáváním glukózy buňkami se snižuje její koncentrace v krvi, čímž je zákonitě inhibována produkce inzulinu.\nKdyž organismus nemá dostatečný přísun glukózy (fyzická aktivita, hladovění), přirozeně dochází ke štěpení zásobního glykogenu. Při těžší hypoglykémii je stimulována sekrece hormonu glukagonu – antagonisty inzulínu, který putuje ze slinivky krví do jater. Zde urychluje a katalyzuje rozklad makromolekuly glykogenu na jednotlivé molekuly glukózy (proces glykogenolýza), které rychle zvyšují hladinu cukru v krvi.\n\nAktivita inzulínu se udává v jednotkách, přičemž standardní preparáty obsahují průměrně 25 jednotek v 1 mg krystalického inzulínu. Aplikačními formami jsou naředěné roztoky. V poslední době zaznamenáváme výrazný pokrok zejména u aplikačních forem inzulínu určeného pro diabetiky. Hlavní předností těchto nových preparátů je to, že obsahují různým způsobem modifikovaný a chráněný inzulín, který se jednak pomaleji vstřebává a navíc nepodléhá tak rychlé přeměně a inaktivaci.\n\nV játrech zvyšuje vychytávání glukózy z krve a podporuje tvorbu zásobního glykogenu; blokuje ketogenezi (tj. zabraňuje vzniku ketoacidózy, vnitřního rozvratu metabolismu)\n\nVe svalech aktivuje GLUT 4 a tím podporuje vychytávání glukózy (primární energie svalů)\n\nV tukové tkáni inzulin zvyšuje tvorbu tuků (proto se při diabetu II. typu nebo při zvýšené spotřebě inzulinu tloustne)\n\nMolekula inzulinu je degradována především v játrech přibližně za hodinu po jejím vytvoření. Rozklad molekuly je uskutečněn degradačními enzymy a následnou endocytózou cílové buňky.\n\nSyntetický inzulin je vysoce čištěný, neutrální vodný roztok; je zde vázaný se zinkem. Kromě toho obsahuje látky ovlivňující délku účinku inzulinu, konzervační látky, stabilizující látky, atd. Synteticky vyráběný inzulin je lék pro diabetiky I. typu (méně častěji pro diabetiky II. typu), který se do těla dostává subkutánně (podkožně) pomocí inzulinových stříkaček, per, pump. Ve vývoji je inhalační inzulin (Exubera), kde je ovšem množství inhalovaného inzulinu větší než při \"klasickém\" podání.\n\nZískává se především z vepřových nebo hovězích pankreatů. Vepřový inzulin se liší pouze v jedné aminokyselině, hovězí ve třech, od humánního inzulínu – tento rozdíl má jen minimální vliv na účinnost preparátu nebo jeho tolerování v organismu. Tento inzulin se vyrábí především z jatečních vepřů a skotu. Z těchto poražených zvířat se vyňal pankreas, který se posílal do továrny na výrobu inzulinu a kde se dále zpracovával a čistil do konečné podoby. Zvířecí inzulin je dnes ve vyspělém světě již prakticky nahrazen inzulinem humánním, tj. inzulinem, jenž se vyrábí pomocí genového inženýrství a jehož struktura se neliší od inzulinu produkovaného lidským tělem.\n\nJe totožný ohledně uspořádání aminokyselin s inzulinem produkovaným lidským pankreatem. Označuje se zkratkou HM inzulin. Dříve se také vyráběl semisynteticky z vepřového inzulinu záměnou odlišné aminokyseliny aminokyselinu obsaženou v humánním inzulinu. V současné době se dává přednost biosyntetické přípravě tak, že do DNA bakterie Escherichia coli nebo kvasinky Saccharomyces cerevisiae se vpraví lidský gen z krátkého ramene 11. chromozomu pro výrobu lidského inzulinu. Poté se z těchto bakterií (či kvasinek) izoluje čistý humánní inzulin.\n\nZměnou fyzikálně-chemických vlastností a zpomalením absorpce inzulínu z podkoží dosáhneme zpomalení vstřebávání inzulinu do krve. Označujeme je podle technologie výroby jako NPH (Neutral Protamin Hagedorn) neboli depotní inzuliny. Tento druh inzulinu je v ampuli mléčně zabarvený, jde o suspenzi, před upotřebením je potřeba léčivo protřepat. Naproti tomu krátkodobé inzuliny jsou čiré, dobře rozpustné roztoky bez přídavků pomocných látek zpomalujících absorpci.\n\nPro odlišení typů inzulinů zvolili výrobci odlišné barvy sekundárních obalů: rychle působící inzulíny žluté, NPH insulíny zelené.\n\nZvláštně upravený inzulin, jehož molekuly se liší od HM inzulinu v uspořádání aminokyselin. Změnou struktury inzulinu je dosažena změna rychlosti a délky účinku inzulinu. Zatím jsou dostupná rychle působící, neboli krátkodobě působící analoga a dlouze působící analoga. Krátkodobě působící (insulin aspart, insulin lispro, insulin glulisin) mají kratší dobu působení, ale rychlejší dobu nástupu než klasický humánní inzulin. Používají se nejen injekčně, ale i do inzulinových pump. Při podání inzulinovým perem je výhodou, že analoga inzulinu lze podat až těsně před jídlem nebo na počátku jídla (humánní inzulín se aplikuje půl hodiny před plánovaným jídlem).\nDlouhodobě působící analoga (insulin glargin, insulin detemir, insulin degludec) mají výhodu v dlouhodobém působení (až 24 hodin), bez krátkodobého peaku typického pro HM inzuliny. Prodloužení účinku je zajištěno u insulinu glarginu po podkožním podání - změna pH - tvorbou hexamerů , ze kterých se inzulín postupně uvolňuje, u insulinu detemiru za pomoci kyseliny myristové. U dlouhodobých analog může být inzulin čirý.\n\nPři standardní léčbě diabetu I. typu se v současnosti v České republice užívají lidské inzuliny, které rozdělujeme na tyto druhy:\n\nInzulin se běžně aplikuje subkutánně (podkožně). V nemocnicích se může inzulin namíchat do infuze, ze které se dostává do těla intravenózně (nitrožilně). V ČR užívané inzulinové lahvičky a cartridge (náplně do pera) obsahují 100 IU (100 mezinárodních jednotek) inzulinu v 1 ml, od 05-2015 je na trhu Humalog 200 IU/ml, od 09-2015 je uveden insulin glargin 300 IU/ml pod názvem Toujeo.\n\n\nVýrobci inzulinu:\n"}
{"id": "42872", "url": "https://cs.wikipedia.org/wiki?curid=42872", "title": "Chatová oblast Vrcovice", "text": "Chatová oblast Vrcovice\n\nChatová oblast Vrcovice je chatová rekreační oblast, respektive její část spadající svým katastrálním územím pod Vrcovice, ležící na řece Otavě, 5 km severně od Písku.\n\nOsada se nachází u řeky, ale ne přímo; přímo u ní je pak kemp. Nachází se zde asi 50 chat a jedna hospoda. Jezdí sem hlavně obyvatelé města Písku, ale také i z dalších měst rybařit a rekreovat se. Osada je spojená s druhým břehem řeky pomocí plynové lávky, která je přístupná tedy i pro pěší. Také tudy vedou dvě značené turistické cesty.\n\nOsada vznikala průběžně již od 50. let 20. století a to právě zde, protože je to jediné místo, kde se údolí řeky Otavy na sever od Písku rozšiřuje a je tak dobře přístupné. Koncem 90. let zde vznikla malá elektrárna, která na první pohled vypadá jako mlýn. Roku 2002 byla osada zaplavena povodní.\n"}
{"id": "42873", "url": "https://cs.wikipedia.org/wiki?curid=42873", "title": "Libor Došek (fotbalista, 1978)", "text": "Libor Došek (fotbalista, 1978)\n\nLibor Došek (* 24. dubna 1978 Brno) je bývalý český fotbalový útočník, profesionální kariéru ukončil v létě 2016 v klubu 1. FC Slovácko. Ihned poté přijal nabídku stát se vedoucím A-mužstva Zbrojovky Brno.\n\nDošek měří téměř dva metry, ve hře využíval především svých silových dispozicí a hry hlavou. Mimo ČR působil na klubové úrovni v Řecku v klubu Škoda Xanthi.\nOd 19. října 2013 je členem Klubu ligových kanonýrů, který sdružuje fotbalisty se 100 a více nastřílenými prvoligovými góly. Získal ocenění „Hráč měsíce Synot ligy“ za září 2014. Jeho otec Libor Došek a strýc Eduard Došek byli hráči Zbrojovky Brno a oba se podíleli na jejím zatím jediném titulu ze sezony 1977/78.\n\nBrněnský odchovanec se vrátil do Brna v roce 2000 po působení ve Starém Městě (dnes FC Slovácko) a vcelku úspěšném hostování v Blšanech. Patřil k úspěšnějším ligovým střelcům a v létě 2003 měl zamířit do ruského Rostova na Donu. Z toho nakonec sešlo a Došek přestoupil o půlrok později do Slovanu Liberec. V létě roku 2005 přestoupil do Sparty Praha.\n\nNa začátku roku 2009 zamířil na půlroční hostování do řeckého celku Škoda Xanthi. Zde začal famózně, při svém ligovém debutu vstřelil hattrick Levadiakosu a výrazně přispěl k výhře 4:0. V následujícím pohárovém zápase přidal další branku proti AEK Athény (výhra 2:1).\n\nPo návratu do ČR se mu nepodařilo vybojovat si pozici v kádru Sparty a odešel tak v lednu 2010 do Teplic.\n\nV létě 2011 přestoupil z Teplic do Slovácka. 26. května 2013 v předposledním ligovém kole zařídil dvěma góly výhru 2:0 nad Baníkem Ostrava. 19. října 2013 po utkání s Libercem (výhra 4:2) se stal členem Klubu ligových kanonýrů, v zápase vstřelil dva góly.\n\nV sezóně 2014/15 měl v začátku výbornou střeleckou formu, když v osmi úvodních ligových zápasech zaznamenal devět gólů. 20. září 2014 sestřelil hattrickem Duklu Praha, zápas nakonec skončil 5:1.\nPo sezóně 2015/16 ukončil profesionální kariéru. Slovácko se na variantu hry bez Libora Doška připravovalo již během sezóny, když angažovalo jeho nástupce na hrotu útoku, tožského útočníka Francise Koného.\n\nOd roku 2017 nastupuje v klubu FC Svratka Brno, hrající I.A třídu dospělých skupina A jihomoravského kraje.\n\nV roce 2000 reprezentoval Českou republiku na Olympijských hrách v Sydney. Objevil se na hřišti v zápasech s Kuvajtem (prohra ČR 2:3) a s Kamerunem (1:1). Do prvního utkání proti USA (2:2) nezasáhl.\n\nAktuální k 1. červenci 2016\n\n"}
{"id": "42875", "url": "https://cs.wikipedia.org/wiki?curid=42875", "title": "Jarní bod", "text": "Jarní bod\n\nJarní bod je v astronomii jeden ze dvou průsečíků ekliptiky se nebeským rovníkem. Jedná se o bod na nebeské sféře, kde se nachází Slunce v okamžiku jarní rovnodennosti.\n\nJarní bod je počátečním bodem pro rovníkové souřadnice používané pro popis polohy těles na nebi. Jeho rovníkové souřadnice jsou tedy α=0° (rektascenze), δ=0° (deklinace).\n\nV současné době se nachází v souhvězdí Ryb, ačkoliv bývá označován znakem souhvězdí Berana. Před dvěma tisíci lety se totiž nacházel v souhvězdí Berana, ze kterého se v důsledku precese zemské osy přesunul do souhvězdí Ryb, a takto se postupně bude posouvat i dál.\n\nProtějškem je podzimní bod, ve kterém se Slunce nachází o podzimní rovnodennosti.\n\n"}
{"id": "42877", "url": "https://cs.wikipedia.org/wiki?curid=42877", "title": "Marsilio Ficino", "text": "Marsilio Ficino\n\nMarsilio Ficino (19. října 1433 – 1. října 1499), známý též pod svým polatinštěným jménem Marsilius Ficinus, byl italský filosof a lékař, významný představitel humanismu. Překládal spisy Platónovy a Plotinovy do latiny a byl jedním ze zakladatelů novoplatónské akademie ve Florencii, kde tvořil zejména ve službách mecenáše Cosima di Medici. \nJeho hlavním dílem bylo pojednání o nesmrtelnosti duše (\"Theologia Platonica de immortalitate animae\"), dále psal komentáře k některým Platónovým dialogům (např. k \"Symposiu\" či \"Filébovi\"). Ficino dále jevil velký zájem o astrologii a hermetismus. Proslavil se překladem pozdně helénského spisu Corpus Hermeticum. Ve vlastním traktátu o lékařství \"Liber de Vita\" se opíral o astrologickou doktrínu spojení jednotlivých znamení zvěrokruhu s jednotlivými částmi těla.\n\nFicino o historii: \"Historie je nezbytná nejen proto, že zpříjemňuje život, ale také proto, že mu dává morální význam.\"\n\nFicinovi se ve Florencii dostalo skvělého vzdělání nejprve v humanitních oborech a později ve filosofii a medicíně, avšak žádné údaje nenaznačují, že by kdy získal nějaký titul. Okolo roku 1456 začíná studovat řečtinu se záměrem důkladného studia a prozkoumání prací souvisejících s Platónskou filosofií a hermetickou tradicí. Krátce na to se pokouší o první překlady do latiny. Brzy dokončuje svůj překlad hermetických spisů (1463) a poté začíná svůj překlad Platónových dialogů. Co se týče Ficinova překladu Platónových spisů, jedná se o vůbec první souhrnný překlad tohoto rozsáhlého díla do jednoho ze západoevropských jazyků vůbec. Jeho současníci komentovali jeho styl psaní jako elegantní a uspokojivý. Využíval literárních žánrů jako jsou traktát, dialog, řeč a také vydával svou korespondenci.\nV roce 1462 byl Ficinovi Cosimem de’Medici darován dům v Carregi, kde Ficino překládal řecké spisy a kde byla také jím založena Platónská akademie. Dnešní předpoklady ukazují, že spíše než akademie v našem smyslu slova, s přesně stanovenými lekcemi a lektory, se spíše jednalo o společenství přátel a vyučování probíhalo neformálně v duchu pomyslné antické Platónovy akademie, formou dialogu se staršími členy. Zájem o tuto akademii byl veliký a dokazuje to i četná korespondence s vlivnými osobnostmi i seznam žáku který Ficino pečlivě zaznamenal v jednom ze svých listů. Věhlas Ficinův i celé akademie byl znám ve většině Evropy.\n\nFicino se v rámci své práce také pokouší podat vypracovaný popis universa. Od svých předchůdců přijal hierarchické řazení universa. Jeho model se v mnohém podobá Plótinově řazení, ale v několika ohledech se liší. Ficinovo schéma je řazeno do pěti základních substancí.\n\nU Plótinově schématu kvalita jako samostatná substance chybí a je nahrazena senzitivními a vegetativními schopnostmi duše. Tato změna je u Ficina zcela záměrná, jelikož díky ní se naše schéma universa stane symetričtější a duše získá jedinečné postavení v jeho středu. Tímto stvrzuje nauku svých humanistických předchůdců, totiž že unikátní postavení duše jí umožňuje sdílet vlastnosti s hierarchicky nižšími, ale i vyššími jsoucny a tím potvrzuje jedinečnost lidské bytosti v universu.\nFicinova hierarchie je dynamický celek, kde se jednotlivé sféry navzájem mohou ovlivňovat. Přistupuje tedy na novoplatónskou ideu celkové duše světa prolínající všemi jeho sférami a astrologie mu slouží jako důkaz vlivů jednotlivých sfér na sebe. Duše zde opět získává jedinečné postavení, jelikož díky lásce jako své aktivní hybné síle spojuje a ovládá všechny věci.\n\nFicino popisuje náš každodenní život jako shon a tím se naše mysl dostává do stavu neklidu a nespokojenosti. Ovšem naštěstí pro nás má naše mysl schopnost odvrátit se od těla a od vnějšího světa a zaměřit se k své vnitřní podstatě. Tímto obratem naše duše vstupuje do kontemplativního života, kde je schopna nahlížet inteligibilní svět, který je jí jinak nedostupný. Ficino ukazuje tuto kontemplaci jako výstup duše až k nejvyšším jsoucnům, vrcholícímu v bezprostředním nahlédnutí boha. Ficino zastává názor, že již během života jsme schopni dosáhnout tohoto bezprostředního poznání boha a vidí v něm poslední cíl lidského života, který má upokojit naši mysl.\nProces výstupu přebírá od středověkých autorů a od sv. Augustina. Duše stoupá k bohu za pomoci dvou křídel – intelektu (poznání) a vůle (láska). Rozlišení mezi tím, který z těchto dvou aktů je důležitější není pro Ficina tak důležité přesto se zdá, že spíše upřednostňuje vůli a lásku. Každý stupeň poznání je pak doprovázen láskou k bohu a Lásku k bohu či poznání boha Ficino považuje pouze za dva různé výklady/aspekty téže věci.\n\nTento ústřední Ficinův spis se zabývá především jedním důležitým tématem a to obhajobou nesmrtelnosti duše po vzoru Platóna, Plótina, sv. Augustina a dalších od kterých si také většinu důkazů vypůjčuje.\nFicino bezpodmínečně obhajuje teorii nesmrtelnosti duše, jelikož má společně s kontemplativním myšlením ústřední postavení v jeho teoriích. Jedním z jeho zájmů je obhájit duši jako individuální pro každého člověka, což podporuje jeho teorii individuálního výstupu a patření na boha, o kterém jsme již řekli, že věří, že je jej člověk schopen dosáhnout již za svého života. Avšak cílem by podle něj nemělo být, uzřít boha jen na chvíli a jen pár lidmi, kteří se mohou věnovat kontemplativnímu životu, ale většinou lidí a navždy. Proto je pro něj obhajoba věčné nesmrtelné duše tak důležitá. Jinak by potom člověk nebyl více než zvíře, které dosažení svého cíle v každém případě dosáhne již za svého života. Tím také do své teorie dosazuje pro humanistickou dobu tak příznačnou obhajobu lidské důstojnosti.\nVýstup k bohu tak tedy dosáhne svého ultimativního cíle.\n\nZde se Ficino zabývá výkladem Platónské lásky v reakci na Platónovy spisy \"Symposion\" a \"Faidros\" a také teoriemi o přátelství od Aristotela a Cicerona.\nNauka o lásce je neméně známá a významná než jeho předešlé teorie. Inspirovala ve své době mnoho básníků a autorů a dala vzniknout i pojmu ‘\"platonická láska\"’ ačkoliv ten známe dnes už jen jako zkreslený pozůstatek. Ficino se snaží o syntézu výkladu Platónského a křesťanského \"charitas\". Podle něj je láska či přátelství k druhému vždy jen přípravou na lásku k bohu, která je naším hlavním cílem a touhou. Každý vztah dvou lidí má být provázen láskou, je to pouto, které je povznáší blíže k bohu, takže ve skutečnosti to není jen vztah dvou, ale tří – dvou lidí a boha; boha, který představuje jejich vzájemné pouto a jejich strážce. Proto také své žáky v akademii označuje spíše za společenství přátel.\n\nFicino popisuje vztah filozofie a teologie jako sesterský, přesto ale když mu hrozilo církevní obvinění za některé poznámky k magii a astrologii ve spise \"De Vita\", byl rozhodnut u soudu kterému se sám podrobil své učení pozměnit a vzdát se jakéhokoliv vlivu antických filozofů, pokud by měli bránit jeho víře. Svou křesťanskou víru tedy upřednostňuje před filozofií a obecně ji považuje za nejdokonalejší ze všech náboženství. Nicméně ale říká, že pravá filozofie (čti platónská) je v souladu s křesťanskou vírou a jejímu učení nijak neodporuje spíše ho naopak podporuje\n\n\nKomentáře k Platónovým dialogům:\n\nDíla ovlivněná astrologií a metafyzikou světla:\n\nDopisy:\n\n\n"}
{"id": "42880", "url": "https://cs.wikipedia.org/wiki?curid=42880", "title": "Eigenamt", "text": "Eigenamt\n\nEigenamt je středověké území v dnešním švýcarském kantonu Aargau, které bylo prvním panstvím Habsburgů a jejich předků. Toto jméno mu dali Habsburgové, je složeno z německého \"eigen\" (česky \"vlastní\") a \"Amt\" (\"úřad\" ve smyslu \"výkon práva\").\n\nEigenamt leží jižně od města Bruggu mezi řekami Aaare a Reuss, jihozápadně od jejich soutoku. Toto území, které se dnes se nazývá Birrfeld, tvoří obce Birr, Birrhard, Brugg, Brunegg, Habsburg, Hausen, Lupfig, Mülligen, Scherz, Schinznach-Bad (dříve Birrenlauf) a Windisch.\n\nV 11. až 13. století zde Habsburkové – v okolí svého sídla hradu Habsburgu – získali téměř všechna panská práva – zemská, soudní a desátková. Kolem roku 1200 byl Brugg povýšen na samostatné město a z panství vyňat.\n\nV roce 1397 darovali Habsburkové část panských práv v Eigenamtu klášteru Königsfelden ve Windischi.\n\nV roce 1415 město Bern dobylo západní území dnešního kantonu Aargau, tzv. Bernský Aargau, včetně Eigenamtu, čímž v něm Habsburkové pozbyli veškerých práv.\n\nBernští v roce 1528 podrobili svá poddanská území reformaci, zrušili také klášter Königsfelden a převzali i jeho práva nad Eigenamtem. Klášter sám se stal sídlem zemského správce a Eigenamt byl přejmenován na vrchnostenský kraj (správcovství) Königsfelden. Díky výnosným polnostem tento kraj platil za nejlukrativnější bernské správcovství.\n\nI toto správcovství bylo po vyvolání Helvetské republiky v roce 1798 zrušeno. Jméno Eigenamt ale i nadále označovalo tento kraj, až přešlo do dnešního označení Birrfeld.\n\n"}
{"id": "42881", "url": "https://cs.wikipedia.org/wiki?curid=42881", "title": "Lidský výkal", "text": "Lidský výkal\n\nLidský výkal (stolice, exkrement, lejno, vulg. hovno) je produktem vyprazdňování tlustého střeva – defekace.\n\nJeho tvar, barva a konzistence se liší podle stavu trávicí soustavy, ovlivněné potravou a zdravím. Obvykle je polotuhý se slizovým obalem. Tužší malé kousky se ve výkalu objeví, není-li střevní pohyb kompletní a výkaly jsou vráceny z konečníku do střev, kde se absorbuje voda.\n\nK objektivizaci konzistence a tuhosti stolice slouží \"Bristolská škála\", která rozděluje stolice do sedmi typů. \n\n\nTyp 1 a 2 indikují zácpu.\n\n\"Viz též články Záchod, Latrína, Kanalizace.\"\n\nToalety poznali už ve starověké Indii (před asi 4500 lety), v Římě, Egyptě a Číně.\n\nZjistilo se, že důkladná eliminace výkalů je z hygienického hlediska nutná, protože výkaly přispívají k rozšiřování infekcí a střevních parazitů.\n\nV medicíně se výkaly nazývají \"stolice\". Kmen „stol“ se v obměnách vyskytuje i v mnoha slovanských a dalších indoevropských jazycích, stolice jako termín pro označení lidských výkalů je odvozována z německého \"Stuhl, Stuhlgang\" (vylučování stolice, původně \"Gang zum Stuhl\", chůze na stoličku) nebo \"Nachtstuhl\" (noční výkalová stolice).\n\nVýkaly jsou někdy potřebné pro mikrobiologické testy na určení střevních patogenů, proto se za tímto účelem provádějí příslušné odběry. Doma lze provést samovyšetření okultního krvácení ve stolici, které se doporučuje osobám starším 50 let jakožto prevence rakoviny tlustého střeva.\n\n\n"}
{"id": "42882", "url": "https://cs.wikipedia.org/wiki?curid=42882", "title": "Podzimní bod", "text": "Podzimní bod\n\nPodzimní bod je jedním ze dvou průsečíků ekliptiky se světovým rovníkem. Slunce se v podzimním bodě nachází v okamžiku podzimní rovnodennosti. Podzimní bod se nachází severně od hvězdy Spika v souhvězdí Panny.\n\nProtějškem je jarní bod.\n\n"}
{"id": "42884", "url": "https://cs.wikipedia.org/wiki?curid=42884", "title": "Juan de Austria", "text": "Juan de Austria\n\nDon Juan de Austria (24. února 1547, Řezno – 1. října 1578, Namur) byl levoboček Karla V., císaře Svaté říše římské a krále španělského.\n\nNarodil se z císařova poměru s měšťanskou dívkou Barborou Blomberg z německého Řezna, kde Karel V. pobýval roku 1546 během říšského sněmu. Již ve čtyřech letech ho matka na císařův pokyn odeslala do Španělska. Tam žil nejprve v rodině císařského hudebníka Francisca Massy a posléze se v roce 1554 dostal do výchovy císařského komorníka \"Luise Quijada\". Pěstouni ho nazývali Jéronimo.\n\nCísař Karel V. během života Juana oficiálně neuznal za člena habsburského rodu, avšak k závěti připojil list, v němž žádal svého nástupce, aby tak učinil. Od roku 1559 žil Juan na dvoře španělského krále Filipa II., který jej uznal roku 1561 za svého polovičního bratra a udělil mu titul \"El Infante\" (princ). Spolu s infantem donem Carlosem navštěvoval od roku 1561 univerzitu v Alcalá de Henares. Byl to právě Juan, kdo upozornil krále na chystaný útěk infanta Carlose v roce 1567. Toho roku se stal otcem nemanželské dcery Anny.\n\nPodle císařovy poslední vůle se měl Juan věnovat církevní kariéře, načež se Filip II. roku 1564 pokoušel u papeže Pia IV. Juanovi získat místo kardinála. Juan však toužil po vojenské kariéře, pro niž od útlého věku projevoval značné nadání. O tom, že by se měl stát vojevůdcem, přesvědčil krále definitivně v roce 1565, když se chtěl na vlastní pěst připojit k protitureckému tažení vyvolanému ohrožením Malty. V roce 1567 ho Filip II. jmenoval admirálem španělské flotily. Juan de Austria se nejdříve zabýval bojem s barbarskými piráty ze Severní Afriky (1568), a protože se osvědčil, bylo mu svěřeno velení při tažení proti povstání morisků v Grenadě. Uspěl i zde a v roce 1571 se již jako uznávaný vojevůdce stal velitelem flotily Svaté ligy, což byla aliance Janova, Benátek, Španělska a papežského státu proti Osmanské říši. 7. října 1571 rozdrtil osmanskou flotilu v bitvě u Lepanta, čímž zarazil tureckou rozpínavost ve Středomoří. Toto vítězství značně zvýšilo jeho sebevědomí, leč jeho bratr sledoval jeho vzrůstající popularitu s nechutí a na Juanovy vojenské úspěchy žárlil. V průběhu roku 1573 dobyl Juan několik území v Tunisu a chtěl je přetvořit ve vlastní rodovou doménu. Ani od španělského krále ani od italských spojenců však neobdržel dostatečnou podporu, a proto Turci tato území v jeho nepřítomnosti na podzim 1574 opět získali zpět.\n\nDon Juan de Austria se nedále zabýval plánem získat vlastní království. Zaměřil se na Marii Stuartovnu, s níž se chtěl oženit a vládnout Anglii. Filip II. ho však přiměl, aby v roce 1576 přijal jmenování guvernérem Španělského Nizozemí. Do Nizozemí přijel ve velmi nevhodnou dobu, neboť nezaplacená španělská armáda drasticky vyplenila během bezvládí 8. listopadu 1576 Antverpy. Pobouření se Juanovi podařilo uklidnit podepsáním Věčného ediktu, v němž vyměňoval svoje uznání místodržícím za odchod španělských vojsk, ačkoliv hrozilo, že se stane jen nominálním vládcem, jehož by bylo možné kdykoliv vyhnat. Ani jedna strana však nebyla s dohodou zcela spokojena, a proto se na počátku roku 1578 opět začalo válčit. Koncem léta 1578 Juan onemocněl, pravděpodobně na tyfus a 1. října 1578 zemřel. Jeho tělo bylo poté tajně převezeno do Španělska a pohřbeno v Escorialu.\n\n\n\n"}
{"id": "42888", "url": "https://cs.wikipedia.org/wiki?curid=42888", "title": "Caraș-Severin", "text": "Caraș-Severin\n\nKaraš-Severin ( \"Caraș-Severin\", \"Krassó-Szörény\", \"Krašovsko-Severinská župa\", \"Караш Северин\", \"Karaš Severin\", \"Karaš-Severin\", \"Караш-Северин\") je župa ( \"județ\") v rumunské části Banátu. Jejím hlavním městem je Rešice.\n\nKaraš-Severin hraničí na severu s župou Timiș, na východě s župami Mehedinți, Hunedoara a Gorj, na jihu a na západě pak se Srbskem. Území župy je hornaté, zasahují sem od jihu Karpaty (místními nazývané Transylvánské Alpy, rumunsky \"Alpi Transilvaniei\"), směrem k severovýchodu potom je krajina již rovinatější. Skrz župu údolími řek Cerna a Timiș, mnohými průsmyky, prochází důležitá železniční trať spojující Temešvár a město Drobeta Turnu Severin. Stejnou trasou je vedená i silnice. Dnes sem jezdí turisté, hlavně do hor a do českých vesnic. Župa je bohatá na suroviny, těží se např. dřevo, mramor,…\n\nŽupa je součástí regionu Dunaj-Kriš-Maroš-Tisa.\n\nV roce 2002 měla 333 219 obyvatel a hustotu obyvatel 39/km².\n\nMajoritu obyvatelstva tvoří Rumuni (88.24%). Dále zde žijí Romové (2.37%), Chorvati (1.88%), Němci (1.84%), Srbové (1.82%), Maďaři (1.74%) a Ukrajinci (1.05%) a malá česká komunita.\n\n\nV roce 1718 patřila župa do Habsburské monarchie jako součást její provincie Banát. Župní město Rešice bylo založeno v roce 1771 a stalo se moderním průmyslovým centrem Rakouska. Župa nabyla vzhledem k jejímu těžebnímu průmyslu na důležitosti. V roce 1855 byla celá oblast Banátu s jeho nerostným bohatstvím a zásobou dřeva převedena z rakouské státní pokladny na rakouskou drážní a důlní společnost ÖStB, která poté postavila nejstarší rumunskou trať Oravice – Baziaș. Po první světové válce převzala správu společnost UDR. Příchod komunistického režimu po druhé světové válce a jeho důraz na znárodňování těžebního průmyslu vyvolali v oblasti sociální nepokoje.\n\n\n"}
{"id": "42892", "url": "https://cs.wikipedia.org/wiki?curid=42892", "title": "Emir Kusturica", "text": "Emir Kusturica\n\nEmir Kusturica (* 24. listopadu 1954 Sarajevo) je srbský filmový režisér a hudebník původem z Bosny a Hercegoviny, žijící v Bělehradě.\n\nNarodil se v roce 1954. Jeho otec pracoval jako novinář a jeho matka byla sekretářkou na místním soudu. Sám Emir vyrůstal na sarajevském předměstí Gorica. \n\nStudoval na pražské FAMU v ročníku Otakara Vávry. Dostal se tam na doporučení Bosny a Hercegoviny po svých úspěšných amatérských filmech. Kusturicův školní film Guernica ze 3. ročníku byl oceněn na karlovarském festivalu CILECT 1977. V rámci studia dále natočil krátké snímky \"Jedna část pravdy\" a \"Podzim\". Školu absolvoval v roce 1978 a po návratu do Jugoslávie pracoval v sarajevské televizi. Tam natočil film Nevěsty přicházejí (\"Nevjeste dolaze\"), který vzbudil vlnu kritiky a byl následně cenzurován. Jeho další film Bife Titanik byl inspirován povídkou Iva Andriće a získal ocenění na filmovém festivalu v Portoroži. \n\nSpolu s několika dalšími filmaři, kteří studovali v Praze, dal vzniknout pojmu Pražská filmová škola, který se používá pro určité období a styl v jugoslávské kinematografii. \n\nNa přelomu 80. a 90. let 20. století se přestěhoval do USA. Po nějakou dobu přednášel na Columbia Unviersity v New Yorku, kam došel na pozvání Miloše Formana. Kvůli stěhování tak musel Kusturica dokončit natáčení svého filmu Dům k pověšení ve Spojených státech. V Americe natočil také film Arizona Dream. Tento film vyhrál dvě ceny na berlínském filmovém festivalu. Jeho film Otec na služební cestě byl oceněn na některých festivalech. V roce 1995 natočil film Podzemí (srb. \"Podzemlje\", angl. \"Underground\"), který získal hlavní cenu na filmovém festivalu v Cannes. Film byl kritizován za prosrbský pohled na dějiny Balkánu po druhé světové válce a především rozpad Jugoslávie.\n\nZnámá je také jeho spolupráce s hudebním skladatelem Goranem Bregovićem, který složil hudbu k několika jeho filmům. Se svým synem Striborem hraje v srbské kapele No Smoking Orchestra, která vznikla původně z populární jugoslávské formace Zabranjeno pušenje (Kouření zakázáno). \n\nV roce 2004 dokončil film \"Život je zázrak\", který popisuje život na malé vesnici během války v Bosně a Hercegovině. Vhodné místo k natáčení filmu zvolil Kusturica na muzeální trati Šarganska osmica na jihozápadě Srbska. Film patřil k nejdražím v srbské filmové produkci. V uvedené lokalitě nechal vzniknout i tradiční resort Drvengrad, který představuje tradiční srbskou kulturu a má být symbolem boje proti globalizaci a kapitalismu. V Drvengradu pořádá také různé filmové festivaly a setkání.\n\nV roce 2005 konvertoval na pravoslaví (původně byl sekulárním muslimem) a přijal druhé jméno Nemanja. V roce 2016 se objevila v českém překladu jeho kniha \"Cizinec v manželství\" (orig. 'Sto jada').\n\nV roce 2008 představil vlastní dokumentární film o Diegu Maradonovi.\n\n\n"}
{"id": "42895", "url": "https://cs.wikipedia.org/wiki?curid=42895", "title": "Graf", "text": "Graf\n\nGraf může být:\n\n\n\n"}
{"id": "42898", "url": "https://cs.wikipedia.org/wiki?curid=42898", "title": "Graf funkce", "text": "Graf funkce\n\nV matematice je graf funkce \"f(x, x, …, x)\" množina všech (n+1)-tic \"(x, x, …, x, f(x, x, …, x))\". Jako graf je též označena grafická reprezentace této množiny ve formě křivky, přímky, lomené čáry nebo plochy, spolu s osami v kartézské soustavě souřadnic.\n\nOsa s nezávisle proměnnou (obvykle osa \"x\") se označuje jako \"formula_1-ová souřadnice\" nebo \"abscisa\". Osa se závisle proměnnou (obvykle osa \"y\") se označuje jako \"formula_2-ová souřadnice\", \"pořadnice\" nebo \"ordináta\".\n\nGraf nejčastěji zobrazuje závislost \"y=f(x)\", popř. \"z=f(x,y)\". V případě většího počtu nezávislých proměnných se obvykle používá graf zachycující závislost pouze na vybraných (jedné nebo dvou) proměnných.\n\nGraf funkce\nje množina {(1,a), (2,d), (3,c)}.\n\nGraf polynomu třetího stupně na reálných číslech\nje {(\"x\", \"x\"-9\"x\"), kde \"x\" je libovolné reálné číslo}. Graf zobrazený v kartézské soustavě souřadnic vypadá následovně:\n\n\n"}
{"id": "42906", "url": "https://cs.wikipedia.org/wiki?curid=42906", "title": "Mezinárodní festival dokumentárních filmů Ji.hlava", "text": "Mezinárodní festival dokumentárních filmů Ji.hlava\n\nMezinárodní festival dokumentárních filmů Ji.hlava (MFDF Ji.hlava) je největší festival věnovaný autorskému dokumentárnímu filmu ve střední a východní Evropě. Festival probíhá tradičně koncem října v Jihlavě v České republice, v roce 2019 proběhne ve dnech  24. - 29. října jeho 23. ročník.\n\nProjekcí posledního ročníku se zúčastnilo přes čtyřicet tisíc diváků, festival celkem navštívilo téměř čtyři a půl tisíce akreditovaných účastníků z 62 zemí světa. Více než tisíc filmových profesionálů se zúčastnilo Industry Programu MFDF Ji.hlava, který zahrnuje projekty jako Emerging Producers, Festival Identity nebo Konference Fascinace. V roce 2017 festival promítl celkem 342 filmů.\n\nFestival byl založen roku 1997 skupinou studentů jihlavského gymnázia v čele s Markem Hovorkou, který je dodnes ředitelem festivalu. Od roku 2001 je organizován pod hlavičkou občanského sdružení Jihlavský spolek amatérských filmařů, které se v roce 2015 transformovalo na DOC.DREAM — Spolek pro podporu dokumentárního filmu.\n\nTradičním mottem festivalu je slogan „Myslet filmem!“, tradičním symbolem je trychtýř.\n\nMFDF Ji.hlava je zakládajícím členem Doc Alliance - sdružení sedmi předních evropských festivalů dokumentárních filmů.\n\nPrvní ročník festivalu v roce 1997 měl rozpočet 150 tisíc korun. Poté rozpočet rostl, druhý ročník stál 400, třetí 500 a čtvrtý 600 tisíc korun. Dvacátý ročník měl rozpočet 14 milionů korun.\n\nZákladem festivalového programu je sedm soutěží:\n\nFestival dále nominuje jeden film, který je následně zahrnut do předvýběru Evropské filmové akademie pro evropskou cenu za nejlepší dokumentární film roku. Vítězné snímky soutěže Krátká radost jsou nominovány do předvýběru Cen Akademie (Oscar) v rámci kategorie krátkometrážních dokumentárních filmů.\n\nKromě soutěžních sekcí festival každoročně představuje i množství nesoutěžních sekcí zabývajících se různými oblastmi dokumentárního filmu. Mezi tradiční nesoutěžní sekce patří například:\n\n\nDoprovodný program zahrnuje kromě tematických výstav také soutěžní výstavy plakátů filmových festivalů, hudební a divadelní vystoupení, autorská čtení, radiodokumenty a dokumentární divadlo či speciální výstavní instalaci \"Laboratorium\".\n\nFestivalu se v minulých letech zúčastnila řada režisérů, filmových teoretiků a historiků. Kromě odborníků z oblasti filmu Ji.hlavu navštívili také spisovatelé, umělci či aktivisté.\n\nS hosty je možné se potkat v rámci Inspiračního fóra (Industry Program) nebo Masterclass (nesoutěžní sekce). Osobnosti ze světa filmu jsou tradičně také členy soutěžních porot (např. soutěží Mezi Moři či Opus Bonum).\n\nMFDF Ji.hlava se věnuje mnoha aktivitám celoročně. Spolupracuje například s dalšími evropskými dokumentárními festivaly v rámci sdružení \"Doc Alliance\", jehož webový portál, distribuující dokumentární a experimentální snímky online pod názvem \"Doc Alliance Films\", je původním projektem festivalu. Podílí se rovněž na projektech určených pro filmové profesionály \"DOC.STREAM\" a ve spolupráci s Institutem dokumentárního filmu na projektu \"Ex Oriente Film\", či na trhu východoevropských dokumentů \"East Silver\".\n\nSpolek DOC.DREAM, pořadatel festivalu, je aktivní také v publikační činnosti (např. Karel Vachek: Teorie hmoty; Bill Nichols: Úvod do dokumentárního filmu; Guy Gauthier: Dokumentární film, jiná kinematografie; David Čeněk: Chris Marker; Sborníky DO I-VI) a provozuje online portál \"dok.revue\", který se věnuje teorii a kritice dokumentárního filmu.\n\nFestival od roku 2003 vydal šest čísel sborníku textů o dokumentu s názvem DO a od roku 2005 dodnes vydává dok.revue. Jedním z cílů portálu dok.revue je tedy i zpřístupnění rozsáhlého archivu teoretických, historických a kritických textů věnovaných dokumentárnímu filmu, které byly dříve vydány tiskem v malých nákladech a jež jsou nyní rozebrány. Dok.revue je určena širší veřejnosti se zájmem o kulturní dění. Její součástí jsou rozhovory, recenze,  studie a příležitostně také úvahy a komentáře, týkající se podmínek rozvoje českého dokumentu, které jsou neodmyslitelně spojeny s aktuální společenskou situací.\n\nJi.hlava Industry Program je projekt určený filmovým profesionálům a již šestnáct let je nedílnou součástí festivalu. Do této sekce patří následující programy a platformy:\n\n\n\nKromě samotného festivalu, který se koná v říjnu, pořádají organizátoři Ji.hlavy také několik akcí, probíhajících v průběhu celého roku:\n\nMFDF Ji.hlava se angažuje v řadě vzdělávacích aktivit:\n\n"}
{"id": "42907", "url": "https://cs.wikipedia.org/wiki?curid=42907", "title": "Škůdce", "text": "Škůdce\n\nŠkůdce je živočich, který jakýmkoliv způsobem vadí člověku v jeho činnosti. Např. přenašeči nemocí, zemědělští škůdci (škodliví plži), atd.\n\nVěda zabývající se přemnožováním (gradacemi) škůdců (např. lesních nebo zemědělských) se nazývá gradologie.\nTzv. life tables (úmrtnostní tabulky), tj. demografické analýzy populací (například hmyzu), poskytují užitečný nástroj zejména v predikci vývoje populací škůdců, jejich přirozených nepřátel či ohrožených druhů hmyzu. Tento přístup je dále využitelný při odhadu a modelování vlivu populace predátora na populaci škůdce, a tedy v biologické kontrole.\n\n\nChemické přípravky na likvidaci škůdců se nazývají pesticidy.\n\n\n"}
{"id": "42916", "url": "https://cs.wikipedia.org/wiki?curid=42916", "title": "Star Trek (animovaný seriál)", "text": "Star Trek (animovaný seriál)\n\nStar Trek (pro rozlišení často v originále označovaný jako Star Trek: The Animated Series) je americký animovaný sci-fi televizní seriál, v pořadí druhý z řady seriálů ze světa \"Star Treku\". Jeho autorem je Gene Roddenberry, tvůrce celého \"Star Treku\". Premiérově vysílán byl v letech 1973–1974 na stanici NBC, celkem vzniklo 22 dílů ve dvou řadách. Jeho děj je zasazen do let 2269–2270 a navazuje tak na původní hraný seriál, jehož herci v animovaném seriálu nadabovali stejné postavy. Sleduje příběh hvězdné lodi USS \"Enterprise\" (NCC-1701), která zkoumá neznámý vesmír, navazuje kontakty s dalšími mimozemskými druhy a čelí nejrůznějším hrozbám. Velícím důstojníkem \"Enterprise\" je kapitán James T. Kirk (William Shatner), jeho zástupcem komandér Spock (Leonard Nimoy).\n\nSeriál sleduje osudy hvězdné lodi USS \"Enterprise\" (NCC-1701) pod velením kapitána Kirka, která v rámci své pětileté mise zkoumá neznámé části Galaxie.\n\n\n\nPo velkém úspěchu seriálu \"Star Trek\" na přelomu šedesátých a sedmdesátých let 20. století začala televizní společnost NBC pochybovat, zda bylo správné se ho tak rychle zbavit. Někteří představitelé televize se rozhodli, že by bylo vhodné natočit další pokračování úspěšného seriálu, ale společnost Paramount Pictures, která vlastnila k seriálu práva, s tímto záměrem nesouhlasila. Bylo by totiž nutné znovu postavit veškeré kulisy a vyrobit rekvizity, což by znamenalo nemalé finanční výdaje. Celý tento projekt byl proto zrušen.\n\nO \"Star Trek\" však začala projevovat zájem studia, která se zabývala animovanými filmy, protože pro tento typ filmů byl \"Star Trek\" takřka ideálním dílem – epizodní příběhy se skupinkou stejných postav v prostředí, které se opakuje. Nicméně ani o tento formát nikdo nestál, protože by to znamenalo zaměření se na dětského diváka a původní seriál byl orientován spíše na mladé dospívající publikum.\n\nV roce 1973 se však titulu chopila společnost Filmation, založená roku 1963 Normanem Prescottem, Lou Scheimerem a Halem Sutherlandem, která se zpočátku zabývala reklamou a do světa animovaného filmu pronikla kreslenou adaptací příběhů o Supermanovi z roku 1965. Tato společnost plánovala natočit přímé pokračování se vším, co k němu patřilo. Všechno, co bylo v hraném seriálu, mělo být i v seriálu animovaném s vyladěním všech detailů.\n\nTvůrci ze studií Filmation chtěli, aby bylo dosaženo co největší autentičnosti a zachována kontinuita s hraným seriálem. Proto také nabídli spolupráci jeho autorovi, Geneovi Roddenberrymu. Ten nabídku přijal a do výroby povolal několik úspěšných scenáristů z původního seriálu, mezi nimi Davida Gerralda nebo D. C. Fontanu, která se ujala postu producenta.\n\nBylo také rozhodnuto, že animované postavy budou nadabovány svými živými protějšky, nicméně George Takei a Nichelle Nicholsová v rolích Sulua a Uhury se na seriálu podílet neměli. S tím ale nesouhlasil Leonard Nimoy, který se tím pádem na seriálu také podílet nechtěl. A protože úspěch původního seriálu stál do značné míry na postavě Spocka, muselo nakonec studio ustoupit. Jedna postava z původního seriálu se však do animovaného nedostala. Byl jím Čechov, a tak jeho představitel Walter Koenig alespoň napsal scénář k epizodě „Nesmrtelný Vulkánec“.\n\nNa seriálu bylo znát, že má jen omezený rozpočet, hlavně v tom, že většinu vedlejších postav dabovali sami hlavní hrdinové, v čemž vynikal hlavně James Doohan coby inženýr Scott a také Majel Barrettová coby sestra Christine Chapelová, kteří namluvili i dvě další hlavní postavy, Arexe a M'Ress. Postavy byly animovány velmi jednoduchou technikou, i tak jsou ale snadno identifikovatelné. Samotná loď \"Enterprise\" byla překreslena z původních filmových pásů okénko po okénku, čímž byl zachován duch původního seriálu.\n\nVšechna přesnost po animované stránce však vyhnala cenu jednoho dílu až na 75 000 dolarů, což byla v té době pro animovaný seriál závratná cena. Ani při této ceně se to ale nemohlo rovnat obnosům, za něž se natáčel původní seriál. I tak se ale tento seriál se svou délkou 16 epizod, ke kterým bylo nakonec přiobjednáno ještě 6 dalších, stal do té doby nejdražším kresleným seriálem. Práce na jedné epizodě pak trvaly v průměru tři měsíce, protože v té době nešla výroba animovaného filmu nijak urychlit. A protože se používalo 6 okének za sekundu, místo běžných 24, působí seriál poněkud staticky.\n\nVelkou výhodou byla možnost ukázat věci, které v původním hraném seriálu jednoduše ukázat možné nebylo. Proto se zde hrdinové setkávají s rasami nehumanoidními (například létající tvorové, inteligentní rostliny, vícekončetinoví cizinci), kosmickými loděmi, které v původním seriálu téměř chybí, a také s rozmanitými typy krajin, budov a měst.\n\nPremiéra animovaného seriálu \"Star Trek\" proběhla na televizní stanici NBC dne 8. září 1973, sedm let od uvedení původního hraného seriálu, v sobotním ranním čase určeném pro děti. První, šestnáctidílná řada byla ukončena 12. ledna 1974. Byla objednána i druhá řada, která sestává ze šesti epizod. Ta byla premiérově odvysílána v září a říjnu 1974.\n\nV Česku byl animovaný seriál \"Star Trek\" premiérově odvysílán na televizi Nova v letech 1997–1998, režisérem českého dabingu byl Václav Knop.\n\nV roce 1975 získal animovaný seriál \"Star Trek\" cenu Emmy pro nejlepší dětský seriál.\n\n"}
{"id": "42917", "url": "https://cs.wikipedia.org/wiki?curid=42917", "title": "Zajícové z Hazmburka", "text": "Zajícové z Hazmburka\n\nZajícové (z Hazmburka) byl český šlechtický rod, který zejména ve 14. a 15. století zastával významné funkce. Byli větví rodu Buziců, jejichž praotcem měl být Bivoj, nicméně první zmínka o nich pochází z Dalimilovy kroniky, ve které se píše o jistém Jetříšku Buzici († 1110). Jejich hlavním sídlem se v 15. století stal hrad Hazmburk. Od té doby si říkali Zajícové z Hazmburka.\n\nGenealogie rodu se udává od Oldřicha Zaječka († po 1232). Jeho potomci se už nazývali Zajícové. Od časů jeho syna Oldřicha Zajíce se rod píše jako Zajícové z Valdeka. Asi prvním významným Zajícem byl Vilém Zajíc z Valdeka († 1319), který byl v letech 1315 až 1317 královským podkomořím a od roku 1318 až do své smrti nejvyšším maršálkem.\n\nVýznamnou změnou rod prošel díky Zbyňku Zajíci z Valdeka a na Žebráce, který roku 1335 od krále Jana Lucemburského koupil gotický hrad u vsi Klapý, přejmenoval jej na Hazmburk (Zaječí hrad) a vybudoval z něj nové sídlo rodu. Zbyněk začal používat přídomek z Hazmburka v roce 1337 (podle jiných pramenů 1341). Zbyněk měl syny Viléma a Jana. Janův syn Mikuláš odešel do Budyně, kde založil budyňskou větev rodu.\n\nZbyňkův syn Vilém měl deset dětí, z toho šest synů (Mikuláš, Jan, Jaroslav, Vilém, Oldřich a Zbyněk).\n\nPrvní z Vilémových synů, Mikuláš († 8. října 1459) se stal v letech 1436 až 1451 za podporu krále Zikmunda proti husitům nejvyšším sudím. Společně s bratrem Janem († asi 1400) přesídlili do severovýchodních Čech, kde Zajíci drželi do roku 1497 významné hrady Kost, Návarov a později i Hrubou Skálu a Trosky. Proto se tento Mikuláš Zajíc nazývá Mikuláš Zajíc z Hazmburka a na Kosti.\n\nDalší syn Vilém (mladší, † 1441) byl velitelem hazmburské posádky na Pražském hradě. Vilémova a Mikulášova (jeho bratranec z Budyně) vojska byla oporou katolíků během husitských válek a krále Zikmunda. Vilém mladší měl syna Zbyňka († 1. července 1463), který byl nejvyšším sudím v letech 1458 až 1463. Ten byl umírněným katolíkem a vedl diplomatická jednání po boku krále Jiřího z Poděbrad Zbyněk vlastnil hrady Hazmburk, Budyni, Osek a Andělskou Horu.\n\nOldřich V. († 4. září 1415) byl blízký králi Václavu IV., kterého doprovázel na cestách.\n\nVilémův poslední syn Zbyněk († 28. září 1411) byl mezi lety 1403 až 1411 pražským arcibiskupem. Ostře vystupoval proti Janu Husovi. V době husitských válek stáli Zajícové na katolické straně.\n\nMikulášův syn Jan (asi 1420 – 15. května 1495) přesídlil z hradu Hazmburk na renesančně přestavěný zámek v Budyni. Jan ostře vystupoval proti králi Jiřímu z Poděbrad. Byl dvorským sudím a roku 1469 byl po zvolení Matyáše Korvína českým králem za věrnost jmenován kancléřem Království českého. Jeho bratr Oldřich se stal nejvyšším sudím. Tehdy hrady Hazmburk a Budyně obklíčili syn krále Jiřího z Poděbrad Jindřich a Mikuláš Střela, aby Jana Zajíce zatkli. Jan uprchl do Lužice, ale byl královským vojskem pronásledován. Nicméně Jan ještě stihl odcestovat do Polska, aby získal pro krále Matyáše podporu krále Kazimíra IV.\n\nPozději Zajícové uznali českým králem Vladislava Jagellonského, ale i tak byli jeho odpůrci.\n\nJan Zajíc měl syna Mikuláše († 9. července 1496) a ten zase syna Jana IV. Tento Jan IV. se oženil s pravnučkou Jiřího z Poděbrad kněžnou Markétou Minstrberskou. Proslul vzdělaností a cestováním. Zemřel roku 1553.\n\nPosledním vlastníkem hradu Hazmburk byl syn Jana IV., Kryštof (22. července 1530 – 22. února 1572), který jej roku 1558 prodal Lobkovicům.\n\nKryštofův synovec Jan Zbyněk (asi 1570–1616) se stal velmi známým díky podpoře alchymie, do které vložil veškeré své jmění. Rod tím velmi zchudl. Jan Zbyněk měl dvě dcery a pět synů, mezi nimi i posledního Hazmburka Jaroslava Maximiliana. Protože žádný ze synů Jaroslava Maximiliana (Mikuláše) Zajíce z Hazmburka svého otce nepřežil, rod Zajíců vymřel roku 1663 po meči. Po přeslici vymřel smrtí jeho bezdětné dcery Kateřiny Benigny, provdané von Dohna.\n\nSpojili se s Šternberky, Smiřickými či Martinici.\n\nOd Buziců přejali kančí hlavu v erbu.\n\n\n"}
{"id": "42918", "url": "https://cs.wikipedia.org/wiki?curid=42918", "title": "Bistrița-Năsăud", "text": "Bistrița-Năsăud\n\nBistrița-Năsăud \"(Bystricko-nasodská župa)\" je župa (județ) v Rumunsku, na severu země. Hlavním městem je Bistrița.\n\nŽupa hraničí na severu s Maramureșí, na jihu s župou Mureș, na východě s župou Suceava a na západě s župou Cluj. Její území je hornaté, směrem k jihu se ale svažuje, severní částí procházejí Karpaty. Obyvatelé jsou převážně Rumuni, existuje zde ale také 6% maďarská menšina. Největšími řekami, které se zde nachází a mají zde také mnoho přítoků, jsou Șieul a Someșul Mare. V jejich údolích jsou vedeny také železniční tratě vedoucí do Brașova, Kluže a Suceavy. Silniční síť je zde velmi špatná.\n\n\n"}
{"id": "42919", "url": "https://cs.wikipedia.org/wiki?curid=42919", "title": "Liboc", "text": "Liboc\n\nLiboc je část Prahy nedaleko od krajinné oblasti Divoká Šárka a obory Hvězda.\n\nDo jejího katastru patří stará část Dolní i Horní Liboce (\"Dolní Liboc\" byla samostatná obec, zatímco \"Horní Liboc\" - domy v Libocké ulici počínaje čp. 251 - patřila k Břevnovu), dále obora Hvězda, bývalé polní tratě V zahradách a U křížku a západní část Divoké Šárky.\n\nPrvní písemná zmínka o Liboci se nachází ve falzu zakládací listiny břevnovského kláštera z roku 993. Klášteru patřila ves až do husitských válek. Její obyvatelé nebyli povinni vykonávat žádné roboty. Po husitských válkách byla v majetku různých měšťanů ze Starého Města Pražského, posléze Nejvyššího pražského purkrabství. Po roce 1848 patří Liboc k okresu Smíchov. Od 19. století se zřetelně projevuje vliv Prahy, Liboc je oblíbeným výletním místem, vznikají zde i reprezentativní vily pražské honorace, obyvatelé nacházejí práci v malovýrobě.\n\nObcí procházela koňská dráha do Lán, přestavěná v 70. letech 19. století na parostrojní železnici (Buštěhradská dráha). Železniční zastávka byla zrušena roku 1984, v současnosti se uvažuje o její obnově v souvislosti s plány na modernizaci tratě.\n\nNa začátku 20. století se začíná rozšiřovat zástavba za železniční trať podél ulic Libocká a Špotzova. Roku 1922 byla Liboc připojena k Velké Praze a ztratila samosprávu. Nejprve patřila k Praze XVIII (spolu s Břevnovem a Střešovicemi), roku 1949 byla rozdělena mezi tehdejší Prahu 5 (Břevnov) a Prahu 6 (Dejvice). Od roku 1960 patří celá k obvodu Praha 6, jehož původní, jádrová část se stala městskou částí Praha 6. Ve všech těchto administrativních celcích představovala nepatrný kousek.\n\nVe 20. až 50. letech bylo zastavěno území mezi tratí a nynější Evropskou ulicí. Od sedmdesátých let 20. století došlo k demolici některých statků a na jejich místě vznikly panelové domy. Po roce 1980 bylo budováno sídliště Na Dědině, jehož menší část se nachází na libockém katastrálním území. Nová výstavba probíhá i na počátku 21. století, na dosud volných plochách i na úkor starší zástavby.\n\n\n"}
{"id": "42920", "url": "https://cs.wikipedia.org/wiki?curid=42920", "title": "Nyx", "text": "Nyx\n\nNyx (genitiv \"Nykty\", starořecky \"νύξ\" \"Núx\", latinsky \"Nox\") je v řecké mytologii personifikace noci náležející mezi prvotní božstva. V některých pramenech je popisována jako okřídlená či jedoucí na černě zahaleném voze doprovázeném hvězdami. Na Kypselově truhle byla zobrazena držící v náručí své syny Hypna a Thanata, spánek a smrt, v podobě malých chlapců.\n\nPodle Hésiodovy Theogoníe se zrodila společně s Erebem „Temnotou“ z Chaosu a poté se svým bratrem zplodila Aithéra „Jasné nebe“ a Héméru „Den“. Podle Bakchylida zplodila Nyx Hémeru společně s Chronem. Podle Homéra má moc na bohy i lidmi a dokonce i sám Zeus jí obává. V pozdějších římských zdrojích, konkrétně u Ovidia a a Gaia Valeria Flacca, je zmiňována jako bohyně spojená s čarodějnictvím.\n\nVystupuje také v různých textech spojovaných s orfismem. Podle Aristofanovy hry \"Ptáci\" na počátku existoval Chaos, Erebos, Tartaros a konečně Nyx s černými křídly. Ta v nekonečných hlubinách Erebu snesla vejce bez zárodku, z kterého se poté co přešli věky zrodil prvotní Erós. V jiných pramenech je naopak dcerou Eróta-Fana či matkou Astra Planeta „Planet“.\n\nNejsou doloženy žádné chrámy které by byly zasvěceny Nyktě, ale je známo několik jejích soch a v pramenech je zmiňováno několik kultovních praktik s ní spojených. Pausaniás ve své Cestě po Řecku zmiňuje její orákulum na megarské akropoli, společně s chrámem Dionýsa Nyktelia „nočního“, Afrodité Epistrofie a Dia Konia, a její sochu v Efesu. Z doby římské je zmiňována oběť Noktě prováděná o 9. května o Lemuriích a sloužící k umlčení mrtvých, Publius Papinius Statius zmiňuje oběť černých býků Noktě a Vulcanovi.\n\nKromě výše zmíněných potomků byly Nyktě připisovány i další děti. Podle Hésióda zplodila bez partnera:\n\n\nV jiných pramenech je jsou jako její dcery uváděny především Erínye, Bakchylidés označuje jako její dceru Hekaté.\n\n\n"}
{"id": "42923", "url": "https://cs.wikipedia.org/wiki?curid=42923", "title": "Pierre Bourdieu", "text": "Pierre Bourdieu\n\nPierre Félix Bourdieu [pjerr féliks burďjö] (1. srpna 1930 Denguin, Francie – 23. ledna 2002 Paříž) byl francouzský sociolog a antropolog. Věnoval se mj. sociologii vzdělání a kultury.\n\nBourdieu pocházel z prosté zemědělské rodiny ve francouzském Baskicku, studoval na gymnáziu v Pau a pak v Paříži. Vystudoval filosofii na École normale supérieure a mezi jeho učiteli byli Gaston Bachelard, Georges Canguilhem a Michel Foucault. Zabýval se dějinami vědy a psal o Leibnizovi a o Hegelovi.\nPak vyučoval krátký čas filosofii v Auvergne a v letech 1955–1957 sloužil jako voják v Alžírsku, kam se roku 1958 vrátil a kde prováděl své první výzkumy mezi berberskými Kabyly. Zároveň přednášel na univerzitě v Algeru. V letech 1960–1961 působil na pařížské Sorbonně jako asistent Raymonda Arona a zároveň přednášel sociologii v Lille. Zabýval se E. Durkheimem, Maxem Weberem, americkými sociology a britskou kulturní antropologií. Všechen volný čas trávil v Alžírsku, o němž jedná i jeho první významná kniha o krizi tamního tradičního zemědělství.\n\nRoku 1962 se oženil a měl s pak s Marie-Claire Brizard tři syny. V roce 1964 přešel na École pratique des hautes études en sciences sociales (EHESS) a téhož roku vyšla jeho práce „Iluze rovných šancí. Sociologie francouzského školství“, která vzbudila velkou pozornost. Roku 1968 založil na EHESS s Aronovou pomocí Středisko evropské sociologie (CSE), kde s pomocí Fernanda Braudela vydával a redigoval časopis Actes de la recherche en sciences sociales.\nV roce 1981 byl zvolen profesorem sociologie na Collège de France, nejprestižnější francouzské vzdělávací instituci, a roku 1985 se stal poradcem presidenta Mitterranda pro reformy ve školství. Po celý život se Bourdieu angažoval i veřejně, vyjadřoval se k politickým otázkám a vydal velmi kritické brožury o působení televize a o francouzských akademicích (\"Homo academicus\"). \nRoku 1993 byl vyznamenán zlatou medailí CNRS, což je nejvyšší francouzské vědecké vyznamenání. Stal se čestným doktorem řady univerzit (Berlín, Berkeley, Frankfurt nad Mohanem, Athény a Joensuu (Finsko)) a roku 2000 obdržel Huxleyovu medaili britského Královského antropologického institutu (RAI).\n\nBourdieu patří k proudu tzv. kritické či angažované sociologie, orientoval se silně empiricky, všímal si však zároveň i individuálních lidských osudů a zkušeností. Programově se snažil propojit dosud zdánlivě neslučitelné pohledy sociologie subjektivistické a objektivistické a prostředkovat mezi idealismem a materialismem. \n\nZavedené sociologické pojmy jako habitus, sociální pole, kapitál a třída originálním způsobem rozvinul a vytvořil novou sociologickou teorii, která se obvykle nazývá „teorie jednání“ či praxe. V kulturní sociologii přirovnává běžné každodenní interakce ke hře. Každý z účastníků disponuje jistými možnostmi, které lze do jisté míry proměňovat jednu ve druhou. Postavení člověka ve společnosti tak lze znázornit na rovinném grafu se dvěma navzájem kolmými osami, na nichž se odečítá ekonomický a symbolický kapitál. Ten tvoří jednak kulturní kapitál, který zahrnuje například kompetence, výmluvnost či vzdělání, jednak sociální kapitál, tvořený styky a známostmi. Do takového grafu lze zanášet nejen postavení jednotlivců, ale také celých tříd a profesí, typická jídla, pivo nebo víno.\n\nBourdieu se zabýval také symbolickými systémy a zejména symbolickým násilím, a studoval různé strategie, jak se mocné společenské skupiny snaží prosazovat a reprodukovat. Takové soutěže probíhají na různých polích, kde se ovšem vedou také odlišnými prostředky. Prokázal, jak jemné odlišnosti řeči, například přízvuk, výslovnost nebo styl významně ovlivňují možnosti společenského vzestupu, například při hledání lepšího místa. Kritizoval inflaci diplomů ve francouzském školství, která snižuje jejich cenu a vytváří vrstvu trvale nezaměstnaných vysokoškoláků. Podobně varoval před „strukturálním násilím“ neomezené konkurence, která poškozuje už nejen lidi na okraji, ale i běžné zaměstnance. Věnoval se také sociologii fotografie, rolí intelektuálů v soudobém světě a možnostem sociologie ovlivnit průběh a dynamiku sociálních změn v moderní společnosti.\n\nPierre Bourdieu se ve svém patrně nejslavnějším díle \"Distinkce: Sociální kritika posuzovaní vkusu\" (La Distinction: Critique sociale du jugement, 1979) zabývá sociálním prostorem, životním stylem a vkusem. Na základě těchto konceptů pak poukazuje na působení distinkce ve společnosti.\n\nBourdieův model odráží francouzskou poválečnou společnost 60. a 70. let 20. století a konstrukci staví na třech kritériích, na jejichž základě řadí jedince na určité místo sociálního prostoru. Kritérii jsou a) objem vlastněného kapitálu (ekonomického, kulturního, sociálního), b) struktura tohoto kapitálu (vzájemný vztah a poměr vlastněných druhů kapitálu), c) sociální životní dráha (stoupavá, klesavá, setrvalá).\n\nBourdieu vnímá společnost jako sociální prostor. Život ve společnosti (tzv. sociální praxe) pak není v pojetí Bourdieua nic jiného než konkurenční boj o pozice v sociální struktuře, které poskytují moc a vliv. Boj je veden o získání kapitálů (statků) – ekonomického a kulturního, avšak jak Bourdieu upozorňuje, může se zdát, že lidé bojují o moc a statky, ale prapůvodně za tímto bojem stojí touha po uznání, prestiži a reputaci. Nestačí být bohatý, ale skutečným cílem je dosáhnout uznání ostatních, že jsem bohatý, což se děje skrze habitus napomáhající symbolizaci, díky které se ekonomický a kulturní kapitál mění v kapitál symbolický a tím získává svůj sociální význam.\n\nPojmem ekonomický kapitál Bourdieu rozumí materiální a finanční zdroje, které mají jednotliví lidé k dispozici. Kapitál kulturní je pak podle něj složen ze tří zdrojů: z a) kulturních objektů (knihy, umělecká díla, technické přístroje apod.), b) kulturních kompetencí (kulturní schopnosti, dovednosti a vědění nabyté vzděláním) a c) dokladů o kulturní kompetenci (školní vysvědčení, diplomy a tituly dokládající absolvování určité školy na určitém stupni), které Bourdieu pokládá za nejvýznamnější, neboť potvrzují a vytvářejí statusové postavení ve společnosti. Význam kulturních objektů je nicméně závislý na kulturních kompetencích sociálních aktérů (příkladem je literární dílo, které pro akceptaci významu své hodnoty potřebuje kompetentní čtenáře). V sociálním prostoru se následně vytváří společenské rozdíly mezi lidmi v závislosti na velikosti jejich ekonomického a kulturního kapitálu.\n\nUvedenou představu Bourdieu ilustruje na grafu (viz obrázek), když říká, že sociální prostor vzniká protnutím dvou os tvořených dvěma zmiňovanými kapitály. Vertikální osa je tvořena celkovým kapitálem, vymezuje tak prostor s vysokým objemem obou kapitálů, kdežto horizontální osa vyjadřuje poměr mezi kapitálem kulturním a ekonomickým, a má tak smysl jen v sektorech A a B. Do sektoru A řadí vysokoškolské a středoškolské profesory, zaměstnance v kultuře, státní zaměstnance, lékaře apod. Do sektoru B řadí velkopodnikatele, co sektoru C střední management či dělníky a do sektoru D řemeslníky, maloobchodníky a zemědělce.\n\nNa základě analýzy francouzské společnosti zkoumající kapitálové dispozice jejích jednotlivých členů dochází Bourdieu k závěru, že je tato společnost rozdělena do tří základních sociálních tříd. Třída vládnoucí se skládá z ekonomické frakce (vládnoucí mocní), u níž převládá ekonomický kapitál, a frakce intelektuální (ovládaní mocní), jenž vlastní především kapitál kulturní. Ačkoliv jsou tedy intelektuálové považováni za ovládané, mají velký vliv jako názoroví vůdci. Třída maloburžoazie je složená z různých skupin rozdílných podle toho, zda je pro ně typický vzestup (stoupavá životní dráha), stabilní pozice (setrvalý stav) či sestup (klesavá životní dráha). Poslední třídou je třída prostého lidu, se kterou ostatní manipulují. Bourdieu následně předpokládá, že se jednotlivé třídy vyznačují distinktivními životními styly.\n\nBourdieu vidí třídy jako seskupení lidí, kteří se projevují navzájem velmi podobným způsobem právě z toho důvodu, že z hlediska sociálního prostoru žijí blízko sebe, a tudíž mají i podobné habity. Habitus (tedy vnitřní dispozice) a životní styl jsou proto vždy záležitost celé třídy. Habitus poskytuje v mládí naučená schémata jednání a rozhodování, zvyklosti a vkus, které jsou charakteristické pro určitou třídu. Skrze habitus dochází následně i k distinktivnímu pohledu členů jednotlivých tříd na okolní svět a tím k reprodukci a potvrzování třídních nerovností, které jsou podle Bourdieua věčné a neodstranitelné. Členové každé třídy získávají tuto dispozici již v raném dětství v důsledku působení sociálního prostředí, v němž vyrůstají. Na základě této skutečnosti dochází k distinkci jedné třídy od druhé. Bourdieu tuto tezi dokládá na empirickém materiálu, který vypovídá o odlišném způsobu stravování, kultuře, bydlení, konzumu a volnočasových aktivitách různých společenských skupin či tříd. Pro příklad je možné uvést sportovní aktivity, které provozují příslušníci jednotlivých tříd. Vysokoškolští profesoři preferují šachy a horolezectví, podnikatelé golf a tenis, průmyslníci a obchodníci upřednostňují lov s jezdectvím, přičemž dělnické vrstvy dávají přednost fotbalu a rybolovu.\n\nS  distinkcí a životním stylem jednotlivých tříd je spojen i rozdílný vkus. Ten je podle Bourdieu hlavní složkou životního stylu, přičemž je rozlišen opět do tří typů: 1) vkus vládnoucí třídy, 2) střední vkus maloburžoazie a 3) vkus populární. Dle příslušné třídy lze tedy i určit preferovaný vkus jejích členů. Každá společenská třída se proto vyznačuje specifickým vkusem svých členů. Dle Bourdieu proto není vkus osobní preferencí daného člověka, ale je naopak plodem jeho příslušnosti k určité společenské třídě.\n\n\n\n\n"}
{"id": "42924", "url": "https://cs.wikipedia.org/wiki?curid=42924", "title": "Čelákovice", "text": "Čelákovice\n\nČelákovice (německy Czelakowitz, resp. Tschelakowitz) jsou město ve Středočeském kraji, v severovýchodní části okresu Praha-východ. Rozkládají se u Labe asi dvacet sedm kilometrů východně od centra Prahy a sedm kilometrů jihovýchodně od města Brandýs nad Labem-Stará Boleslav. Žije zde obyvatel. Součástí města jsou i místní části Sedlčánky, Císařská Kuchyně a Záluží.\n\nČelákovice se rozkládají na levém labském břehu a jejich území je osídleno téměř nepřetržitě od mladší doby kamenné. V raném středověku vzniká hradiště a při jeho západní části je ve 2. polovině nebo ke konci 10. století zbudována na kamenných základech dřevěná stavba tvrze, nahrazena kolem roku 1300 stavbou z kamene. Tvrz svoji podobu změnila při rozsáhlé přestavbě a přístavbě ve 2. polovině 15. a v 16. století a po snížení zdiva tzv. jižního traktu v roce 1730. Nejstarší písemná zpráva pochází z roku 1290, kdy se Čelákovice staly předmětem prodeje a koupě mezi českým králem Václavem II. a klášterem v Sedlci u Kutné Hory. Předpokládá se, že v této době měla zdejší osada za sebou již více než 200 let trvání. O tom, že se nejednalo o zcela bezvýznamnou vesnici, mluví fakt, že zdejší kamenný kostel postavený na ostrohu východně od tvrze pochází z konce 12. století. První zpráva též označuje Čelákovice za \"oppidum\", což značilo větší osadu (městečko).\nV držení města se vystřídala řada více či méně významných rodů. Posledním byl rod Krajířů z Krajku a na Mladé Boleslavi, kterým bylo zboží včetně Čelákovic Ferdinandem I. zkonfiskováno, a tak se roku 1547 staly Čelákovice Královským komorním městem.\nK formám obživy obyvatel Polabí patřilo od středověku zejména rybářství a zemědělství, od poloviny 19. století také košíkářské řemeslo. Průmyslový rozvoj Čelákovice zasáhl po roce 1900. Roku 1903 zakládá místní podnikatel Václav Červinka továrnu na zemědělské stroje, později známou jako \"Červinka a Čihák, továrna na hospodářské stroje v Čelákovicích\", o tři roky později je postavena továrna na akumulátory R. Stabenova (dnešní Kovohutě), v roce 1910 založil Josef Volman továrnu na obráběcí stroje nesoucí jeho jméno, po znárodnění byla přejmenována na TOS.\n\nPo skončení první světové války se staly Čelákovice známé jako místo výletů a odpočinku, zejména díky říčním lázním Grado na labském ostrově.\n\nV důsledku průmyslového rozvoje se ve 20. století změnil původní charakter města. Historické centrum bylo v prvních desetiletích 20. století doplněno předměstím rodinných domků a vilek. V roce 1939 realizoval čelákovický stavitel Karel Bíbr projekt Jiřího Štursy a Karla Janů a vznikla cenná funkcionalistická stavba – Volmanova vila. Po druhé světové válce začala převažovat sídlištní výstavba, kterou ukončil až rok 1989.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Čelákovice \"(přísl. Čelakovský Hrádek, Jiřina, 4469 obyvatel, poštovní úřad, telegrafní úřad, telefonní úřad, četnická stanice, katolický kostel, obchodní grémium, společenstvo různých živností, hostinských a výčepníků, sbor dobrovolných hasičů)\" byly v roce 1932 evidovány tyto živnosti a obchody (výběr): 2 lékaři, zubní lékař, 2 zvěrolékaři, 2 autodrožky, biograf Osvěta, cihelna, 3 cukráři, 2 drogerie, fotoateliér, 2 hodináři, hospodářské družstvo, 13 hostinců, 2 hotely (Grand, Olmer), 3 kapelníci, knikupectví, knihtiskárna, velkoobchod koloniálním zbožím, kovodělné závody, říční lázně, lékárna, mlýn, pivovar, realitní kancelář, Družstevní záložna, Městská spořitelna, Občanská záložna, Obchodnicko-řemeslnická záložna, Okresní záložna, Živnostenská záložna, 3 stavitelé, továrna na hospodářské stroje, továrna na obráběcí stroje, 2 zubní ateliéry.\n\nV obci Sedlčánky \"(přísl. Císařská Kuchyně, 511 obyvatel, samostatná obec se později stala součástí Čelákovic)\" byly v roce 1932 evidovány tyto živnosti a obchody: elektrotechnický závod, 4 hostince, dělnický konsum, kovář, obuvník, 2 rolníci, 2 řezníci, 3 obchody se smíšeným zbožím, spořitelní a záložní spolek pro Sedlčánky a Kuchyň, 2 trafiky.\n\nV obci Záluží \"(375 obyvatel, samostatná obec se později stala součástí Čelákovic)\" byly v roce 1932 evidovány tyto živnosti a obchody: cihelna, obchod s drůbeží, 2 hostince, kolář, kovář, obuvník, 5 rolníků, 2 obchody se smíšeným zbožím, trafika, zámečník.\n\n\nK Čelákovicím se váže svým narozením či životem řada osobností, mimo jiné česko-britská spisovatelka Věra Gissingová, historik Jaroslav Vrchotka, biskup Jednoty bratrské Matěj Červenka, hudební skladatel Jan Zach, filozof a spisovatel Josef Vojtěch Sedláček, spisovatel Josef Jiří Stankovský, botanička, zooložka Marie Z. Baborová-Čiháková, malíř Čeněk Janda, velitel stíhací skupiny v Anglii za druhé světové války Alois Vašátko, literární historik Vladimír Kovářík, básník Jindřich Hilčr, básník a spisovatel Eduard Petiška, sochař Jaroslav Šajn nebo malíř a grafik Jiří Hanžlík.\n\nV Čelákovicích proběhla část druhé odbojové akce bratří Mašínů. 28. září 1951 dojeli Mašínové a Milan Paumer s unesenou sanitkou na křižovatku dnešní silnice II/611 a odbočky do Kerska a přivázali zde ke stromům členy posádky sanitního vozu. Auto použili při přepadení policejní stanice v Čelákovicích. Přitom zabili strážmistra Jaroslava Honzátka a ukořistili několik zbraní včetně samopalů.\n\nRekonstrukce obličeje upíra z Čelákovic. V roce 2016 odborníci z Městského muzea v Čelákovicích, firma Geo-cz a brazilský 3D designér Cícero Moraes rekonstruovali obličej jedné ze 14 koster nalezených v roce 1966 s jasnými znaky protivampýrických zásahů. Práce byla představena na výstavě \"Byli v Čelákovicích upíři?\" a dostala se na řadu serverů zahraničních médií.\n\nFotbalový klub SK Union Čelákovice hraje v současnosti čtvrtou nejvyšší českou fotbalovou soutěž Divizi B. Domácí zápasy hraje na stadionu U Hájku.\n\nČelákovice také hostí tradiční letní přípravný fotbalový turnaj Ministerský pohár (dříve \"O pohár starosty města Čelákovic\"), jehož se účastní prvoligové kluby.\n\nMají také nohejbalový klub TJ Spartak Čelákovice, který od roku 2008 hraje nejvyšší českou nohejbalovou soutěž, ve které skončil v roce 2011 a 2013 na třetím místě.\n\nDopravní síť\n\nVeřejná doprava\n\nMěsto se dělí na části, z nichž vlastní Čelákovice, Sedlčánky a Záluží mají svůj katastr a Císařská Kuchyně leží v katastru Sedlčánky. Části se dále na základní sídelní jednotky:\n\n\n"}
{"id": "42925", "url": "https://cs.wikipedia.org/wiki?curid=42925", "title": "Nakladatelství Karolinum", "text": "Nakladatelství Karolinum\n\nNakladatelství Karolinum je nakladatelstvím Univerzity Karlovy v Praze. Vzniklo v roce 1990. Vydává především učební texty, vědecké monografie, odborné časopisy a vědecké sborníky. Sídlí v Praze na Starém Městě v budově Karolina. \n\n"}
{"id": "42926", "url": "https://cs.wikipedia.org/wiki?curid=42926", "title": "Exprese genu", "text": "Exprese genu\n\nExprese genu (také genová exprese) je proces, kterým je v genu uložená informace převedena v reálně existující buněčnou strukturu nebo funkci. Tomu reálně odpovídá několikakroková syntéza proteinu, který tomuto genu (tedy sekvenci jeho DNA) odpovídá (je jím kódován) a kterým (a nebo skrze něj) je později daná funkce realizována. Gen, u nějž probíhá exprese, je označován jako gen exprimující.\n\nTermín exprese genu se užívá primárně zvláště proto, že ne každý gen, který je součástí genomu určitého organismu je vždy činný, ale naopak v každé z buněk téhož organismu jsou činné jen některé geny, právě oné buňce a v právě daný vývojový moment potřebné. To, který gen je právě činný, podléhá složité regulaci.\n"}
{"id": "42929", "url": "https://cs.wikipedia.org/wiki?curid=42929", "title": "Kapitál", "text": "Kapitál\n\nKapitál jsou obecně člověkem dříve vytvořené prostředky, jež nejsou spotřebovány, ale použity jako vstup do další výroby s cílem dosažení zisku či vyšších výnosů v budoucnu.\n\nKapitál může nabývat různých podob a významů. Jsou jím věcné statky, výrobní prostředky, peníze a jejich formy (cenné papíry, např. akcie), někdy i patenty, licence, jež jsou uplatněny v ekonomice a přinášejí svému vlastníkovi zisk (ve formě úroků, podílu na zisku, dividend apod.)\n\nTypickým příkladem tvorby kapitálu jsou zásoby, a to nejen materiál: kapitálem se může stát i spotřební zboží, výrobky. Ty jsou buď prodány, spotřebovány vlastníkem, anebo za úhradu poskytovány jiným osobám.\n\nV logistice se vyskytuje pojem \"logistické kapitálové prostředky\", téměř korespondující s výrazem \"investice\". Odtud rentabilita kapitálu, jako odlišný pojem k nákladové rentabilitě.\n\nZvláštní formou kapitálu je intelektuální kapitál.\n\n\n\n\n\n"}
{"id": "42937", "url": "https://cs.wikipedia.org/wiki?curid=42937", "title": "Charismatické hnutí", "text": "Charismatické hnutí\n\nCharismatické hnutí, charismatická obnova nebo též Obnova v Duchu svatém je církevní hnutí, které vzniklo v 60. letech 20. století v anglikánské, lutherské a římskokatolické církvi a má některé společné rysy s letničním hnutím. Vyznačuje se intenzivně zakoušenou emocionalitou, která obvykle pozorovatele upoutá nejvíce.\n\nNa rozdíl od letničního hnutí se to charismatické vyznačuje skutečností, že dar jazyků nepovažuje za nezbytný znak křtu v Duchu svatém. Také zpočátku nejevilo tak výraznou touhu po vnější misii ani po opuštění stávajících církví svých členů.\n\nMezi základní charakteristiky charismatické obnovy patří živý vztah k Ježíši Kristu, zkušenost s působením Ducha svatého, především s tzv. dary Ducha, za které se považuje např. služba, schopnost vyučovat, proroctví, uzdravování, modlitba v jazycích (glosolalie), evangelizace a rozlišování.\n\nVýznamné místo v charismatické obnově tvoří modlitba. Vedle tradičních a ustálených forem modlitby užívá charismatické hnutí také spontánní, hlasitou a společnou modlitbu, kterou mohou doprovázet různá gesta (pozvedání či vkládání rukou). Modlitba či liturgie bývá doprovázena stylově současnou hudbou. Charismatická obnova je podobně jako letniční hnutí orientována misijně, zaměřuje se na evangelizaci a kurzy o víře – základním kurzem charismatické obnovy je tzv. seminář života v Duchu. Bible je chápána jako závazné měřítko pro život křesťana; co do morálky je hnutí poměrně konzervativní.\n\nCharismatické hnutí nemá jednotnou strukturu. Nelze je považovat za „hnutí„ v tom smyslu, v jakém fungují jednotlivá hnutí, komunity či kongregace v církvi (např. Hnutí Fokoláre, Schönstattské hnutí, Hnutí Pro život, Sant´ Egidio ap.) – některé komunity však z charismatického hnutí přímo vycházejí či mu jsou velmi blízko a současně mu slouží a de facto jej i spoluvytvářejí (v ČR, mezi jinými Komunita Blahoslavenství, komunita Emmanuel a komunita Chemin Neuf).\nV tomto smyslu je charismatické hnutí „nad jednotlivými spiritualitami“, je otevřené členům všech hnutí a spiritualit a dalo by se říci, že především poskytuje „službu„ jednorázového uvedení do skutečného života s Duchem, s Ježíšem, s Písmem a s modlitbou – to, co by jinak měl v životě člověka vykonat katechumenát, o který však velká část křesťanů přijde především díky tomu, že jsou pokřtěni jako děti.\nK charismatickému hnutí se tak hlásí mnoho jednotlivých modlitebních skupin, které mohou být vázány na farnost, sbory či komunitu. V jednotlivých zemích mohou existovat národní koordinační týmy, které pomáhají vzájemné komunikaci nebo organizují různé kurzy. Z tohoto důvodu je velmi nesnadné zjistit počet přívrženců tohoto hnutí a ani nelze jednoznačně říct, kdo je přívržencem – lepší by bylo říci, že člověk „prošel kurzem obnovy v Duchu svatém“ či že díky Obnově nastartoval svůj duchovní život. Většina těch, kdo se s hnutím ztotožňují, nadále zůstává ve své církvi, avšak velmi časté jsou ekumenické kontakty napříč církvemi.\n\nVznik českého charismatického hnutí je spojen se jménem Dana Drápala, který původně působil jako vikář sboru Českobratrské církve evangelické v Praze na Maninách. Ovšem neshody s mateřskou církví vedly k osamostatnění sboru v roce 1990 pod názvem „Křesťanská společnost Maniny“. Sborů sdružených pod Křesťanská společenství bylo v roce 2000 více než 50 po celé České republice.\n\nV Česku zastřešuje činnost katolické charismatické obnovy národní koordinátor, kterému pomáhají dobrovolníci a tzv. služební tým. Katolická charismatická obnova pořádá od roku 1990 každoročně Katolickou charismatickou konferenci, kterou tvoří především přednášky na duchovní témata a společná modlitba a liturgie. Těchto konferencí se účastní tisíce lidí, ne nutně ze samotného hnutí, protože konference je otevřená všem zájemcům. Ročníků v letech 2013 a 2014 se účastnilo přes 7 000 lidí.\n\n\n\n"}
{"id": "42941", "url": "https://cs.wikipedia.org/wiki?curid=42941", "title": "Thomas Jonathan Jackson", "text": "Thomas Jonathan Jackson\n\nThomas Jonathan Jackson (21. ledna 1824 – 10. května 1863), řečený \"Stonewall\" („Kamenná zeď“), byl americký generál a učitel. Je považován za jednoho z nejlepších polních velitelů Americké občanské války.\n\nVyznamenal se zejména v bitvě o Shenandoah Valley (květen–červen 1862), v nichž přinutil k ústupu téměř čtyřikrát silnější jednotky Unie. Poté se podílel na zatlačení McCleana od Richmondu (či spíše na jeho dobrovolném ústupu). Po skončení této vojenské operace sloužil jako pravá ruka generála Leeho.\n\nVrchol jeho kariéry představuje bitva u Chancellorsville (27. dubna – 6. května 1863), v níž společně s Leem připravili navzdory takřka beznadějné výchozí situaci těžkou porážku početně výrazně silnějším jednotkám generála Hookera. Tento jeho úspěch byl však zároveň i úspěchem posledním – v obrovském zmatku noční bitvy si jeho vlastní vojáci spletli Jacksonův štáb s nepřátelskou jízdou a zahájili na něj palbu. Jackson zemřel na následky smrtelných zranění o sedm dní později. Jeho zranění navíc zachránilo vojska Unie před naprostým zničením, neboť s ním byli smrtelně zraněni nebo padli i všichni vysocí důstojníci jeho štábu, což vedlo k obrovskému zmatku, díky němuž jeho muži nedokázali dokončit včas obkličovací manévr a velká část Hookerova vojska tak stihla uprchnout.\n\nJacksonova smrt byla pro Konfederaci ranou, z níž se její armáda jen těžce vzpamatovávala.\n\n\n"}
{"id": "42943", "url": "https://cs.wikipedia.org/wiki?curid=42943", "title": "CSS (rozcestník)", "text": "CSS (rozcestník)\n\nZkratka CSS má několik významů. \n\nMožná také hledáte:\n"}
{"id": "42946", "url": "https://cs.wikipedia.org/wiki?curid=42946", "title": "Slavnost Ježíše Krista Krále", "text": "Slavnost Ježíše Krista Krále\n\nSlavnost Ježíše Krista Krále je dnem římskokatolického liturgického kalendáře, který připadá buď na poslední, tedy 34. neděli v liturgickém mezidobí nebo na poslední říjnovou neděli v tradičních katolických kalendářích.\n\nPo ní tedy následuje buď Advent (první neděle adventní) nebo neděle \"po Duchu svatém\".\n\nJedná se o svátek poměrně nový. Vyhlásil jej v roce 1925 ve své encyklice \"Quas primas\" z 11. prosince papež Pius XI. Poprvé se tento svátek slavil na poslední říjnovou neděli roku 1926. Piux XI. chtěl tímto svátkem zdůraznit, že státní správa nemá podle nauky katolické církve právo rozhodovat o záležitostech, které přísluší Bohu – tj. především v oblasti etiky a důstojnosti člověka. Pius XI. s oslavou tohoto svátku spojil také každoroční zasvěcení lidstva Ježíšovu srdci (srov. Nejsvětější Srdce Ježíšovo).\n\nKrálovský titul připisovaný Ježíši Kristu má svůj původ v evangeliích Nového zákona, kde je takto Ježíš na vícero místech představován jako dlouho očekávaný král Židů (mesiáš). Spolu s dalšími tituly (např. „Pán“) je označení „král“ vyjádřením vlády, kterou věřící přiznává Ježíši Kristu nad svým životem.\n\n"}
{"id": "42947", "url": "https://cs.wikipedia.org/wiki?curid=42947", "title": "Århus Amt", "text": "Århus Amt\n\nÅrhus Amt byl dánský okres. Ležel ve východní části Jutského poloostrova. Hlavní město bylo Århus.\n"}
{"id": "42948", "url": "https://cs.wikipedia.org/wiki?curid=42948", "title": "Frederiksborgs Amt", "text": "Frederiksborgs Amt\n\nFrederiksborgs Amt byl dánský okres. Nacházel se na severu ostrova Sjælland. Hlavní město bylo Hillerød. S účinností od 1. ledna 2007 se stal součástí Regionu Hovedstaden.\n"}
{"id": "42949", "url": "https://cs.wikipedia.org/wiki?curid=42949", "title": "Københavns Amt", "text": "Københavns Amt\n\nKøbenhavns Amt (česky \"Kodaňský okres\") byl do roku 2006 jeden ze 16 dánských okresů. Nacházel se kolem hlavního města Kodaně, která do něj ovšem nepatřila, stejně tak jako město Frederiksberg. Jednalo se rozlohou o nejmenší dánský okres.\n"}
{"id": "42950", "url": "https://cs.wikipedia.org/wiki?curid=42950", "title": "Nordjyllands Amt", "text": "Nordjyllands Amt\n\nNordjyllands Amt byl dánský okres. Nacházel se v severní části Jutského poloostrova.\n"}
{"id": "42951", "url": "https://cs.wikipedia.org/wiki?curid=42951", "title": "Ribe Amt", "text": "Ribe Amt\n\nRibe Amt byl dánský okres. Nacházel se na jihozápadě Jutského poloostrova mezi městy Ribe a Esbjerg. K okresu patřil i v Severním moři ležící ostrov Fanø.\n"}
{"id": "42952", "url": "https://cs.wikipedia.org/wiki?curid=42952", "title": "Ringkjøbing Amt", "text": "Ringkjøbing Amt\n\nRingkjøbing Amt byl dánský okres. Nacházel se v západní části Jutska. Hlavním městem je Ringkjøbing.\n"}
{"id": "42953", "url": "https://cs.wikipedia.org/wiki?curid=42953", "title": "Roskilde Amt", "text": "Roskilde Amt\n\nRoskilde Amt byl dánský okres. Nacházel se ve střední části ostrova Sjælland v blízkosti hlavního města Kodaně.\n\n"}
{"id": "42954", "url": "https://cs.wikipedia.org/wiki?curid=42954", "title": "Sønderjyllands Amt", "text": "Sønderjyllands Amt\n\nSønderjyllands Amt (německy Amt Südjütland) také označovaný jako Severní Šlesvicko (německy \"Nordschleswig\") byl dánský okres. Ležel v jižní části Jutského poloostrova a byl tvořen nejsevernější částí Šlesvicka. Hlavní město bylo Åbenrå. Součástí Dánska je trvale od 15. června 1920, předtím byl součástí Německa jako součást pruské provincie Šlesvicko-Holštýnsko.\n"}
{"id": "42955", "url": "https://cs.wikipedia.org/wiki?curid=42955", "title": "Storstrøms Amt", "text": "Storstrøms Amt\n\nStorstrøms Amt byl dánský okres. Ležel na jižní části ostrova Sjælland, dále zabíral ostrovy Falster, Møn a Lolland. Sídlo okresu bylo Nykøbing Falster.\n"}
{"id": "42956", "url": "https://cs.wikipedia.org/wiki?curid=42956", "title": "Vejle Amt", "text": "Vejle Amt\n\nVejle Amt byl dánský okres. Ležel v jihovýchodní části Jutského poloostrova. Hlavní město bylo Vejle.\n"}
{"id": "42957", "url": "https://cs.wikipedia.org/wiki?curid=42957", "title": "Viborg Amt", "text": "Viborg Amt\n\nViborg Amt byl dánský okres. Ležel v severozápadní části Jutského poloostrova. Hlavní město bylo Viborg.\n"}
{"id": "42958", "url": "https://cs.wikipedia.org/wiki?curid=42958", "title": "Vestsjællands Amt", "text": "Vestsjællands Amt\n\nVestsjællands Amt byl dánský okres. Ležel na západní části ostrova Sjælland. Hlavní město bylo Sorø.\n"}
{"id": "42960", "url": "https://cs.wikipedia.org/wiki?curid=42960", "title": "Jozef Decrett", "text": "Jozef Decrett\n\nJózef Decrett, či Jozef Dekret-Matejovie (12. července 1774 Dobroč u Čierného Balogu – 18. července 1841, Banská Bystrica), byl slovenský lesník, který na středním Slovensku (v oblasti Horehroní) zavedl používání pily místo sekery v těžbě dřeva, ale především v té době průkopnické umělé zalesňování vykácených ploch.\n\nJozef se narodil v rodině lesního dělníka Matěje Decretta, později lesního dozorce a nakonec strážce hrablí (česlí k zachycování dřeva, plaveného po řekách). Absolvoval piaristické gymnázium v Brezně a v roce 1787 nastoupil do lesní služby, nejprve jako nádeník, pak pomocný hajný a hajný. V roce 1807 byl jmenován vrchním hajným a v roce 1809 lesním soudcem v Brezně. V té době prováděl rozměřování pozemků a vypracoval statut lesních osad v okolí Čierného Hronu, který platil dalších téměř 150 let.\n\nV roce 1825 pozval dělníky z oblasti rakouského Štýrska, aby naučili místní konzervativní dřevorubce používat nové metody těžby dřeva a především překonali jejich odpor ke kácení pilami.\n\nHlavní Decrettovou zásluhou je ale nikoliv zefektivnění těžby, ale plánovité zalesňování hor, zdevastovaných několika staletími těžby dřeva pro potřeby místního rozvinutého hornictví, hutnictví a sklářství. Do té doby se odlesňování bránilo jen úředním omezováním těžby dřeva a zákazy pasení koz na holinách. Zalesňování jinak, než přirozenou cestou (nálety) bylo neznámé. Decrettovi se podařilo prosadit plánovitou výsadbu a sám ji aktivně prováděl.\n\nV jeho práci pokračovali i jeho nástupci a podařilo se tak na začátku dvacátého století opět zalesnit prakticky celou oblast.\n"}
{"id": "42962", "url": "https://cs.wikipedia.org/wiki?curid=42962", "title": "Bornholm (ostrov)", "text": "Bornholm (ostrov)\n\nBornholm je ostrov v jihozápadní části Baltského moře. Společně se souostrovím Ertholmene je nejvýchodnější částí Dánska. Mezi lety 1970 a 2006 tvořil samostatnou samosprávnou jednotku Dánska na úrovni samosprávných měst Kodaně a Frederiksbergu. Od 1. ledna 2007 je součástí regionu Region Hovedstaden. Leží asi 150 km jihovýchodně od Kodaně, přibližně 40 km od jižního pobřeží Švédska a má rozlohu 588 km². Hlavním městem ostrova je přístav Rønne.\n\nCelá zaznamenaná historie ostrova je historií Severních Germánů. Ve staré severštině se ostrov nazýval \"Borgundarholm\". Ve 14. stol. byl obydlen templářskými rytíři. Sídlil zde i jejich velmistr Jakob Charr.\n\nBěhem druhé světové války byl ostrov v roce 1940 okupován německou armádou. 9. května 1945 byl osvobozen Rudou armádou. Sovětské jednotky opustily ostrov 5. dubna 1946.\n\nV severní části je tvořen prahorní žulou. Na jihu prvohorními a druhohorními pískovci, břidlicemi a vápenci. Povrch ostrova tvoří kopcovitá morénovo-ledovcová rovina Rytterknægten 162 m). Na jihovýchodě a západě jsou podél břehů duny, ve kterých byly vysázeny jehličnaté stromy. Listnaté lesy zaujímají přibližně 17 % povrchu ostrova. Na ostrově jsou ložiska jílu a kaolínu. Těží se zde žula.\n\nBornholmština \"(bornholmsk)\" je dialekt dánštiny, který si zachovává některé archaické rysy (např. tři gramatické rody), které dánština již ztratila. Pro mluvčí standardní dánštiny je hůře srozumitelná, pro Švédy je naopak srozumitelnější než standardní dánština. Intonace připomíná dialekty švédské provincie Skåne.\n\nNa ostrov (do přístavu a letiště Rønne) se lze dostat letecky z Kodaně, nebo trajektem ze Sassnitz (Německo), Ystad (Švédsko) a Køge (Dánsko), který zajišťje společnost Bornholmerfaergen.\n\nOstrov je vyhledávaný především cykloturisty, jsou zde také dobré podmínky pro kajakáře, windsurfing a potápěče, kolem celého ostrova je možnost skalního lezení.\n\n"}
{"id": "42964", "url": "https://cs.wikipedia.org/wiki?curid=42964", "title": "Děloha", "text": "Děloha\n\nDěloha (: \"uterus\", : \"metra, hystera\", archaicky nebo krajově \"matka\") je vnitřní pohlavní orgán všech savců samičího pohlaví s výjimkou vejcorodých. Je to dutý svalový orgán sloužící k uložení, výživě a zajištění vývoje mláděte. Chirurgické odstranění dělohy se nazývá hysterektomie.\n\nStěna dělohy je u ženy široká zhruba 10–15 milimetrů a tvoří ji tři části:\n\nSvalová vrstva je tvořena hladkou svalovinou a má schopnost hypertrofovat, několikanásobně se zvětšit. Jedna buňka hladké svaloviny gravidní dělohy může být dlouhá až 500 μm.\n\nPovrchová vrstva má charakter serózy. Procházejí jí nervy a velké cévy. Vazy fixují dělohu v břišní dutině.\n\nEndometrium prodělává podle druhu savce různě intenzivní změny v závislosti na pohlavním cyklu. Ve sliznici jsou přítomné děložní žlázy (\"gll. uterinae\"). Pod vlivem hormonu progesteronu se sliznice zvětšuje, buňky se plní glykogenem a vylučují hlen. Endometrium je tak připraveno na přijetí oplozeného vajíčka.\n\nDěloha leží v dutině pánevní. Zepředu naléhá na močový měchýř, zezadu na konečník a tlusté střevo. Je zavěšena na širokém děložním vazu.\n\nGravidní děloha zasahuje i do břišní dutiny.\n\nDěloha je orgán speciálně přizpůsobený k přijetí oplozeného vajíčka, které se zahnízdí do její sliznice. Buňky sliznice jsou naplněné glykogenem a slouží k výživě zárodku před vznikem placenty. Po vytvoření placenty se část endometria pod zárodkem diferencuje v mateřskou část placenty a po porodu se odlučuje jako decidua.\n\nHladká svalovina myometria má schopnost se roztáhnout, potom je děloha schopna pojmout i velký plod. Při porodu naopak kontrakce myometria pomáhají vypudit plod ven.\n\nŽenská děloha má tvar jednoduchého hruškovitého vaku. U ženy, která ještě nerodila a není těhotná, se uvádí délka 7,5–8 cm (někdy až 10 cm), šířka (v horní části) 5 cm, tloušťka zhruba 2,5 cm a váha přibližně 50 gramů. U ženy, která již rodila, jsou údaje o trochu vyšší. Rozlišujeme na ní dvě části, a to děložní hrdlo (\"cervix uteri\") a děložní tělo (\"corpus uteri\"). Děložní tělo je velká jednolitá dutina uvnitř, krček dělohy je tlustostěnný kanálek, který spojuje dělohu a pochvu.\n\nNa opačné straně do dělohy ústí dva vejcovody.\n\nV průběhu pohlavního cyklu dochází ke změnám endometria, které jsou u člověka (a hominoidních primátů) odlišné od ostatních savců.\n\nDěložní sliznic je rozdělena na dvě odlišné vrstvy:\n\nZona basalis je 0,5–1 mm tlustá vrstva sliznice, která naléhá na svalovou vrstvu. V průběhu celého cyklu zůstává zachována jako souvislá vrstva.\n\nZona functionalis se v pravidelných intervalech odlučuje a odtéká s menstruační krví.\n\nKlasickou metodou je zavedení \"poševních zrcadel\" a vyšetření pohledem (aspekcí).\n\nZákladní orientaci o poloze dělohy při těhotenství je možno zjistit \"bimanuálním vyšetřením\", kdy dva prsty jedné ruky nahmatají v pochvě čípek děložní a tvar dělohy, druhá ruka vytváří tlak přes stěnu břišní na fundus dělohy směrem dolů (kaudálním). Tento postup je používán již při nízkém stupni těhotenství.\n\nPomocí rentgenového vyšetření tzv. \"hysterosalpingografie\", lze po nitroděložním nástřiku kontrastní látky, zobrazit dutinu děložní a lumen (průsvit) vejcovodů. Průchodnost vejcovodů je viditelná při výtoku kontrastní látky do dutiny břišní.\n\nDalší vyšetření tvaru a patologických procesů v děloze se uskutečňuje ultrazvukem, CT či magnetickou rezonancí.\n\nU domácích savců se nevyskytuje jednoduchá děloha, jako mají ženy, ale děloha více či méně rozdělená. Domácí savci mají dvourohou dělohu (\"uterus bicornis\"). Taková děloha se může vyskytnout i u člověka jako vývojová vada, zpravidla to ale znamená velké riziko potratu.\n\nDvojrohá děloha má, jak už název napovídá, dva rohy, pravý a levý. Místo jednoho společného těla je děloha rozdělena na víceméně samostatné části, jež se teprve spojují v tělo, které bývá většinou krátké a uvnitř rozdělené přepážkou. Dutina má tedy tvar písmene Y.\n\nU šelem bývají rohy krátké a přímé, u přežvýkavců spirálovitě zavinuté, u prasnice jsou dlouhé děložní rohy uspořádané v podobě střevních kliček.\n\nU prasnice se vyvinulo zvláštní uspořádání svaloviny děložních rohů, které na přechodu v děložní tělo tvoří jakýsi svěrač, který při porodu zabraňuje „srážce“ selátek z různých děložních rohů. Při kontrakci se tedy do společných vývodných cest dostane vždy jen jedno sele.\n\nHlodavci mají dvojitou dělohu, \"uterus duplex\", každá děloha je samostatnou trubicí, do které ústí vejcovod. Obě dělohy ústí do společné pochvy.\n\nVačnatci mají dvě samostatné dělohy a dvě samostatné pochvy.\n\nEndometrium nepodléhá menstruačnímu cyklu, ale přesto se v závislosti na pohlavním cyklu mění. Během říje je epitel vysoký a děložní žlázy produkují množství hlenu. Řasinky řasinkových buněk kmitají směrem k pochvě. Sliznice je silně prokrvená.\n\nU feny a jalovice červené krvinky prostupují prokrveným epitelem a společně s hlenem tvoří krvavý výtok.\n\n\n"}
{"id": "42966", "url": "https://cs.wikipedia.org/wiki?curid=42966", "title": "Rodina", "text": "Rodina\n\nRodina je v sociologii solidární skupina osob navzájem spjatých manželstvím, příbuzenstvím nebo adopcí, které spolu dlouhodobě žijí a jejíž dospělí členové jsou odpovědní za výchovu dětí. Z hlediska rodičů jde o rodinu \"prokreační\", z hlediska dětí o rodinu \"orientační\". Další definice vymezují rodinu prostřednictvím jejích funkcí: funkce reprodukční, sociálně ekonomické, kulturně výchovné, sociálně psychologické a emocionální.\n\nZákladní („jádrovou“) rodinu tvoří zpravidla dvojice rodičů a jejich děti, zatímco rozšířená rodina zahrnuje i další příbuzné (prarodiče, tety, strýce, bratrance atd.) Vedle monogamního či párového uspořádání rodiny může být i rodina polygamní (obvykle patriarchální), polyandrická, případně neúplná rodina s jedním rodičem.\n\n\"Velký sociologický slovník\" vymezuje rodinu jako „původní a nejdůležitější společenskou skupinu a instituci“ s hlavními funkcemi reprodukce, výchovy, socializace a přenosu kulturních vzorů.\n\n\"Sociologický slovník\" J. Jandourka jako \"formu dlouhodobého solidárního soužití osob spojených příbuzenstvím a zahrnující přinejmenším rodiče a děti.\"\n\nJozef Výrost definuje rodinu následovně: „Rodina je jakýmsi nejuniverzálnějším socializačním činitelem, který poskytuje jedinci identifikační vzory, seznamuje ho s předpokládaným chováním pro mužskou a ženskou roli. Učí jedince reagovat žádoucím způsobem v procesu interakce a umožňuje mu praktické ověření získaných dovedností v rámci rodiny. Uplatňuje se jako regulátor chování jedince a poskytuje mu společensky žádoucí normy. Pod vlivem rodinného působení se vytváří postoj k personálnímu okolí, k sobě samému i společnosti obecně“.\n\nJiřina Máchová v 70. letech 20. století rozlišovala tato pojmová vymezení rodiny:\n\nČeský právní řád rodinu nebo její členy obecně neurčuje. Např. trestní zákoník sice obsahuje ve své části druhé, hlavě IV., trestné činy proti rodině a dětem, ale definici rodiny neobsahuje. Činí tak jen některé zvláštní zákony, ale vždy jen pro své vlastní účely, neobsahují tedy obecně použitelné vymezení rodiny.\n\nPřitom ještě všeobecný zákoník občanský, platný v této části na českém území až do roku 1950, tak činil a za rodinu bral rodiče se všemi jejich potomky. Občanský zákoník platný až do roku 2014 se o rodině zmiňoval pouze letmo a neurčitě při vypořádání společného jmění manželů a při vrácení daru. Také zvláštní zákon o rodině také žádnou definici neobsahoval, ale o jejím vzniku pojednával pouze v souvislosti s uzavřením manželství, jehož účelem je právě založení rodiny.\n\nNový občanský zákoník od roku 2014 pouze stanoví, že „rodina, rodičovství a manželství požívají zvláštní zákonné ochrany,“ jednoznačnou definici rodiny opět neobsahuje. Zůstává nicméně u principu, že hlavním účelem manželství je založení rodiny a v takovém případě hovoří o „rodinném společenství“ či „rodinné domácnosti“. Jako samostatný pojem je pak definován rodinný závod, kterého se mohou účastnit manželé nebo alespoň s jedním z nich i jejich příbuzní až do třetího stupně nebo osoby s manžely sešvagřené až do druhého stupně.\n\nV jiných evropských zemích je však situace jasnější, a to nejen v těch, kde existuje stejnopohlavní manželství. Například anglický Zákon o registrovaném partnerství z roku 2004 mluví výslovně o „dětech rodiny“ (children of the family) a upřesňuje, že se jedná buď o dítě obou rodičů nebo jakékoli jiné dítě […], které oba vychovávají jako dítě rodiny.\n\n\"Teorie socializace\" podle Sigmunda Freuda, založená významně na jeho psychoanalytické praxi, chápe rodinu jako vztahovou síť, na jejímž podkladu dochází k socializaci dítěte, k jeho uvádění do společnosti. Tento proces Freud vysvětluje pomocí konceptu oidipovského komplexu, jehož prostřednictvím se bisexuálně založené dítě stává genderově diferencovanou a heterosexuální bytostí. Pro děvče i chlapce je nejdůležitější vazbou vztah k matce. Chlapec musí uznat autoritu otce, identifikovat se s ním a přesměrovat svou touhu po matce na jinou ženu. Sociologický význam Freudovy teorie spočívá v přenesení psychoanalytické hodnoty genitálií na symbolickou hodnotu hegemonního mužství. Děvčata i chlapci si v rodině osvojují základní třídicí schémata dominance a podřízenosti, která mají přesah do dalších oblastí.\n\n\"Funkcionalismus\", který byl dominantním sociologickým paradigmatem 1. poloviny 20. století, mnohem více zasazuje rodinu do makrosociálních systémů: ekonomiky, kultury a politiky. Talcott Parsons studoval rodinu jako ústřední a nezastupitelnou společenskou instituci, jejímž cílem je biologická reprodukce (plození dětí) a kulturní reprodukce společnosti (přenos sociálních rolí, hodnot a norem). Instrumentální priorita je výsadou otce (a syna), který integruje rodinu do společnosti svou činností mimo ni, ve veřejné sféře. Expresivní priorita je pak výsadou matky (a dcery), jejíž úkolem je zajišťovat citové klima rodiny. Toto rozdělení, spolu s mocenskou dimenzí (syn je podřízen otci a dcera matce) je vykládáno jako funkční systém, který slouží jasně daným funkcím: prokreaci, výchově a socializaci dětí, ekonomické reprodukci a emočního uspokojení.\n\nFreud i Parsons se ve svém studiu zaměřovali na bílou nukleární rodinu střední třídy jako modelovou a existenci alternativních forem soužití, které by zabezpečovaly srovnatelné funkce nebrali v potaz. Jejich pojetí zároveň předpokládalo konsensuální soulad zájmu rodiny se zájmem společnosti. Naopak rozporným zájmům, cílům, hodnotám a normám sociálních skupin se věnují \"teorie konfliktu\", rozvíjené od 50. let 20. století zejména v USA. Podle Jacquese Donzelota už není moderní rodina oproti rodině tradiční výchozím bodem vztahů prorůstajících do společnosti, ale prostorem státního dohledu a kontroly. Z instituce vládnutí se stala instituce, jejímž prostřednictvím je vládnuto. Rodina je pod státním dohledem; prostřednictvím výchovy a vzdělávání dětí, speciálních pomáhajících profesí a vědních orgánů se mají rodiny žádoucím způsobem formovat.\n\nTaké Anthony Giddens popisuje moderní rodinu chápanou jako oblast citové vřelosti mezi partnery a generacemi. Domov je oddělen od místa práce, oslabuje se autorita otce v rodině a výchova dětí se stává doménou matek. Výchova se také přizpůsobuje více představě dětí jako zranitelných bytostí, kterým je třeba zajistit ochranu a zázemí. Různé funkce rodiny v péči o děti, vzdělávání, péči o staré či právní rámec vztahů přebírají různí specialisté. Rodina se stává institucí podporující tržní uspořádání ekonomiky, protože pomáhá reprodukovat pracovní a konzumní sílu.\nMarxismus považuje ekonomické vztahy za ústřední sílu, která určuje vývoj společnosti a zároveň za prostředek ke kontrole jednotlivých členů společnosti.\nZákladní marxistickou práci o rodině koncipoval Friedrich Engels. V knize \"Původ rodiny, soukromého vlastnictví a státu\" (1884) Engels vycházel z práce antropologa L. Morgana a rodinu představuje v jednotlivých vývojových stádiích, které odpovídají proměnám ve vývoji lidstva. Engels představil rodinu jako nikoliv stabilní sociální instituci ale jako instituci proměnlivou: podle jeho názoru dynamika výrobních společenských vztahů proměňovala také rodinu. Klasický marxismus se nevěnoval rodině jako politickému a sociálnímu problému a veškeré problémy spojené s rodinou chtěl vyřešit ustanovením socialistické společnosti.\nPozději marxismus uznal nutnost reflektovat význam rodiny pro proces sociální kontroly v rámci kapitalistické společnosti. Na rozdíl od funkcionalistů nevidí ale podíl rodiny v socializačním procesu jako pozitivní. Rodina tak slouží k reprodukci buržoazní kultury kapitalistické společnosti, což zabraňuje tomu, aby lidé viděli svět takový jaký je. Tomuto tématu se zvláště věnoval francouzský filozof Louis Althusser, který definoval rodinu jako jednu ze složek tzv. ideologického aparátu státu. Stát nemusí kontrolovat společnost pomocí násilí, ale pomocí socializačního procesu na kterém se významně podílí rodina.\nSpolu s feministickou kritikou se marxismus také věnoval otázce charakteru a významu domácí práce ženy v rodině. Marxismus tvrdí, že kapitalistická ekonomie potřebuje, aby žena pracovala doma a sloužila potřebám manžela odcházejícího denně do práce a zároveň potřebám dětí. Nicméně ale ženy v domácnosti tvoří \"rezervní armádu\" pracovní síly, která nastupuje v případě ekonomického boomu. Postavení ženy na trhu práce je ale nerovné ve srovnání s muži, kteří jsou tradičně považováni za \"živitele rodiny\".\n\nOproti výše uvedeným teoriím, které popisovaly procesy a funkce v rodině jako historicky či psychologicky podmíněné univerzálie, \"interpretativní sociologické teorie\" kladou větší důraz na jedince jako aktéra a na vyjednávání významu sociální reality. Spíše než o funkce a historické proměny rodiny se zajímají o to, jak sociální aktéři „dělají rodinu“, jaké znalosti přitom užívají a jak toto konání a vědění souvisí s širším uspořádáním společnosti. Erving Goffman popisuje rodinu jako sféru, ze které se reprodukuje genderová nerovnost, tedy že z dělby práce mezi muže živitele a ženu pečovatelku vychází i širší sociální a ekonomické uspořádání společnosti.\nJanet Finchová přišla s teorií, která pojímá rodinu jako sféru veřejného i soukromého předvádění či zobrazení (\"display\"). Prostřednictvím praktik každodenního života aktéři sdělují, že to, co dělají, pro ně představuje definici rodiny. Zároveň je důležitá zpětná vazba relevantního okolí, které potvrzuje, že takto ustavenou rodinu chápe jako fungující.\nPodobně jako Finchová i Christopher Carrington se zaměřuje na každodenní aktéry a rodinu jako entitu tvořenou lidmi, kteří se milují a starají o sebe navzájem. Rodina je tak vytvářena konkrétními činnostmi spojenými s láskou a starostlivostí a reflexí těchto činností. Lidé vytváření sociální vztahy, které vnímají jako rodinné a nakládají tak s nimi. Ačkoli se tyto činnosti zdají samozřejmé, Carrington je zviditelňuje jako práci. Domácí práce dle něj zahrnuje práci spojenou s jídlem a stravováním, práci na udržování příbuzenských vazeb, interakční práci, konzum, emoční práci a práci spojenou s prezentací statusu domácnosti.\nDalší interpretativní teorii představuje koncept nastolování rodiny a nastolování v rodině Pierra Bourdieua. Nastolování je podle něj rituální i technické ustavování jednoty a zajišťování integrace rodiny, pomocí inauguračních aktů (svatba) a dalších praktik. Rodina je tak výsledkem praktického a symbolického úsilí, jako např. pomoci, obdarování, vzájemných služeb, návštěv, pozorností, laskavostí, fotografování, zásnubních prstenů.\n\nDilema vyplývající z výše uvedených přístupů, jsou-li jedinci autonomními a svobodně se rozhodujícími aktéry, nebo je-li v jejich jednání zakotvená normativní povaha sociální struktury, překlenuje Anthony Giddens interpretací jednání jako kontinuáílního proudu, který je formován prostřednictvím generativních schémat sociální struktury, zároveň však vyžaduje alespoň částečnou reflexivitu aktérů, kteří své jednání sledují a usměrňují (byť tato reflexe nemusí být nutně vědomá).\nPodle Bourdieua je rodina individuálně prožívanou zkušeností, která je zároveň zprostředkovaná v kontextu dominantní definice rodiny z termínů jako „dům“, „domov“, „domácnost“.\n\nPozdně moderní společnost bývá charakterizovaná oslabením legitimizační funkce obecně sdílených zvyků a tradic, náboženství nebo jednotného vědeckého paradigmatu. Rodina je jednou z mála institucí, které si stále tuto univerzálně platnou funkci více či méně uchovává. Manželé Ulrich Beck a Elisabeth Beck-Gernsheimová uvádí, že mnoho lidí řadí rodinu a lásku do pozice, kterou dříve zaujímal bůh. Je vzývána jako základ společnosti a bezpečný přístav. Zároveň je však ovlivňována individualizací, globalizací kapitálu a médií, rozvojem reprodukčních technologií a mezinárodní migrací. Tzv. \"teorie středního dosahu\" autorské dvojice analyzuje rodinu v individualizované moderní společnosti. V probíhající globální revoluci lidé rozebírají a znovu sestavují základní zákonitosti rodiny. Uvolňuje se těsné sepětí manželství s jeho prokreační funkcí, rodičovství je v manželství méně povinné a cesty k němu méně jednotné. Ztrácí i na podmínce heterosexuální výlučnosti.\n\nAutoři také rozlišují mezi tzv. první a druhou modernitou. V období \"první modernity\" (cca do 60. let 20. století) představovala tzv. normální rodina – sestávající z dospělého páru a jeho biologických dětí, včetně celoživotního závazku stvrzeného manželstvím – většinový model rodinného soužití. Nukleární rodina se také překrývá s vymezením domácnosti. I v té době existovaly jiné životní styly a modely, avšak nepředstavovaly legitimní alternativu a byly považovány za anomálie vyplývající z nešťastných okolností nebo vnějších omezení. V období \"druhé modernity\" se už lidé nevdávají a nežení primárně pro reprodukci majetku nebo sociálního postavení, ale hledají alespoň zpočátku radost a citové uspokojení. K výše popsanému rodinnému modelu se přidružují další modely rodinného uspořádání, tentokrát už bez stigmatu anomálie či deviace a normální rodina přestává být dominantním normativním ideálem. Zpochybňuje se také předpoklad zaměnitelnosti rodiny a domácnosti (např. rodiny rozvedených partnerů, odděleně žijící partneři). Proces normalizace diverzity považují Beck a Beck-Gernsheimová za klíčový. A v návaznosti na tyto proměny dochází také k proměně genderových vztahů, dochází ke statusovému konfliktu, ženy už nejsou jednoznačně vázány na péči o děti a domácnost, doménou mužů ovšem stále zůstává veřejná sféra.\n\nZygmunt Bauman popisuje vztahové sítě, v nichž lidé vyhledávají stále nové známosti, pokud jim dosavadní přestávají přinášet radostné prožitky. Závazků se člověk v době tzv. tekuté modernity obává. Bauman rozšiřuje konflitualistickou ideu rodiny jako sféry konzumu i na rodičovskou motivaci, jež souvisí s očekávanými radostmi a potěšením, které dosud žádný výrobek na trhu nebyl schopen vyvážit. Partnerské vztahy a rodičovství pojednává nikoli jako předurčené životní dráhy, nýbrž jako uskutečnění vědomého a rozváženého plánu. Toto vlastní rozhodování, ačkoli je zdánlivě pouze emocionální, není nepodobné volbě, kterou dříve za potomky činili rodiče.\n\nNancy Chodorowová přišla s alternativní interpretací Freudovy teorie oidipovského komplexu: Ne vývoj děvčete, nýbrž chlapce je komplikovanější, a to proto, že si osvojuje mužství jako ne-ženství. Že se výchově dětí věnují především ženy, vykládá Chodorowová jako základ genderové diference a reprodukce sociální struktury, včetně rozdělení na „soukromé“ ženy a „veřejné“ muže. Identita ženy je pak založená na pokračující identifikaci s matkou, zatímco identita muže na vymezení se vůči matce a ženskosti. Chodorowová tak představuje vhodný příklad feministických přístupů upozorňujících na to, že dosavadní perspektiva nahlížení na instituci rodiny je perspektiva androcentrická a etnocentrická.\n\nAnn Oakleyová byla jednou z prvních autorek, které popisovaly práci žen v domácnosti jako časově náročnou a citově vyčerpávající, nikdy nekončící a osamělá. Upozorňovala, že péče o dítě a péče o domácnost často stojí ve vzájemném protikladu, neboť každodenní aktivita dětí stojí obvykle v kontrastu s pořádkem a čistotou.\nMichèle Barrettová a Mary McIntoshová inspirované Marxovými tezemi zdůrazňují třídní strukturovanost rodiny a staví na tvrzení, že podmanění žen je výsledkem jejich kapitalistického vykořisťování v rodině. Majitelé výrobních prostředků (muži-živitelé) profitují z práce, kterou ženy bez nároku na plat vykonávají v domácnosti.\n\nErving Goffman popsal rodinu jako tzv. totální instituci, tedy prostor, ve kterém se (pro ženy) jednotlivé činnosti, obvykle oddělené, odehrávají na jednom místě, včetně práce, stravování, odpočinku i spánku. Zatímco manžel a starší děti tuto sféru pravidelně opouštějí za prací, školou či zábavou, pro ženu se domov může stát i jakýmsi domácím vězením.\n\nJudith Staceyová se zabývala (zejména v kontextu Spojených států) rozporem mezi mytizující rétorikou rodinných hodnot a každodenním jednáním. Podle autorky je rodina spíše než stabilní a základní entitou a všelidskou institucí rozmanitou paletou konkrétních rodinných konstelací tvořených konkrétními aktéry.\n\nPro období před průmyslovou revolucí se sice hovoří o rodině, ale do značné míry se jedná o umělý a nepříliš vhodný pojem. V písemných pramenech je mnohem častější a důležitější výraz domácnost (dům, hospodářství), který zahrnuje jak pokrevně příbuzné členy rodiny, tak i podruhy, čeleď a další jedince v domě. Důležitá pro definici této jednotky není pokrevní příbuznost, ale společné hospodaření a stolování (jídlo u jednoho stolu). Vztah hospodáře k čeledi a podruhům je do značné míry stejný, jakým je vázán ke svým pokrevním příbuzným.\n\nO problémech spojených s tradiční rodinou nejlépe z písemných pramenů informují urbáře, pozemkové knihy, berní ruly, soupisy obyvatelstva podle víry, seznamy podruhů, matriky.\n\nV historickém bádání se hovoří do období průmyslové revoluce o tzv. tradiční či předindustriální nebo také stavovské rodině. Z hlediska historické demografie se za hlavní rozdíly mezi rodinou tradiční a moderní považuje míra porodnosti a mortality, dále existence tzv. demografických krizí v předindustriální společnosti a konečně a asi nejpodstatněji existence masově rozšířené regulace porodnosti v moderní společnosti. Tento rozdíl bývá považován za kardinální, protože jako jediný dokáže vypovídat i o morálních normách, náboženských představách (respektive jejich absenci), postoji k životu a představách o určitém životním standardu.\n\nPro tradiční rodinu je také typické, že mnohem více než moderní rodina sloužila jako ekonomická jednotka.\n\nJ. Hajnal (1965) rozlišil dva základní historické modely rodiny – \"severozápadní\" a \"jihovýchodní\", které se podle něj stabilizovaly někdy počátkem 16. století. Dělící hranici přitom vymezil mezi Terst a St. Petersburg, což znamená, že tzv. \"„Hajnalova linie“\" probíhala někde na pomezí dnešní Moravy a Slovenska.\n\nPro severozápadní model, kam tedy patřily i Čechy a větší část Moravy, byly typické tyto znaky:\n\nJihovýchodní model byl naopak charakteristický těmito znaky:\n\nHajnalova teorie dvojího modelu byla mezi odbornou veřejností vesměs přijata, nově ale byl model regionálně zjemněn a ukazuje se, že ne všechny znaky byly tak přísně dodržovány jak na jihovýchdě, tak na severozápadě Evropy.\n\nPředmoderními formami rodiny se zabýval i L. Stone (1977), jenž v období od 16. do 19. století vymezil tyto stěžejní fáze vývoje rodiny:\n\n1. Relativně malé, nukleární rodiny (tj. rodiče a děti, neboť krátká střední délka života zpravidla zabraňovala vzniku trojgenerační rodiny), udržující četné a intenzivní kontakty s celou komunitou, přičemž rodina svým členům neposkytovala větší citovou blízkost než síť širších příbuzenských a sousedských svazků. Rodina plnila především ekonomickou funkci a byla spíše zárukou přežití. Sňatky byly proto uzavírány především z majetkových důvodů (romantická láska byla dokonce považována za nemoc). Častěji se hovoří o „domácnosti“ nebo o „celém domě“ než přímo o „rodině“ – domácnost je definována lokálně a nikoliv na základě pokrevního příbuzenského svazku, neboť do domácnosti patřilo i služebnictvo.\n\n2. Druhá, „přechodná“ forma existovala spíše jen ve vyšších vrstvách a vyskytovala se přibližně na přelomu 17. a 18. století. Zde se nukleární rodina vymezovala oproti celé společnosti, přičemž hlavní důraz začal být kladen na mateřskou lásku a na přirozenou, racionálně podloženou autoritu otce.\n\n3. Třetí fáze, která se začíná objevovat v průběhu 19. století a která v mnoha aspektech přetrvává prakticky dodnes, je těsně spjatá s citovým individualismem, svobodnou volbou partnera na základě lásky, pevnými citovými vazbami a uzavřeností vůči okolí a důrazem na své soukromí.\n\nBěhem 20. století se totiž zásadně zvýšil počet domácností (ale i domů v obcích – např.), aniž by se příliš změnil počet obyvatel, a tak průměrný počet osob v domácnosti klesl téměř na pouhé 2 členy, což umožnilo postupné zmenšování rodiny.\n\nV moderním světě se institut rodiny proměňuje, i v Česku dochází v průběhu několika posledních desetiletí k řadě proměn. Česká rodina se v důsledku transformačních procesů znatelně vzdálila ustálenému tradičnímu modelu. Žena během dvacátého století získala značnou samostatnost osobní, ekonomickou a společenskou, mění se role muže a ženy. Mění se také ekonomická funkce rodiny. Ekonomický tlak vyžadující ekonomickou aktivitu obou partnerů vytlačuje v rodinných prioritách péči o děti. Sociolog Milan Tuček uvádí, že v rodině dochází k oslabování skutečně svobodných rozhodnutí pod tlakem vnějších faktorů (trh práce aj.), což může být příčinou k rozmachu jiných životních stylů (např. v USA 80. let 20. století tzv. singles), neboť lidé bez rodinných závazků mohou činit více svobodných rozhodnutí. Kromě volby alternativních životních stylů dochází také k odkládání vstupu do manželství a založení rodiny, vzrostl i podíl dětí narozených neprovdaným matkám, stejně jako akceptace rozvodu či nesezdaného soužití. Socioložky Jana Chaloupková a Petra Šalamounová zmiňují jako příčiny proměn jak změny hodnotových orientací a rozrůzňování životních stylů, tak růst ekonomické nejistoty a vývoj ekonomických podmínek mladých rodin. Technologickým aspektem ovlivňujícím vývoj rodiny je též např. zkvalitňování antikoncepce.\n\nRepertoár označení jednotlivých rodinných příslušníků se v jednotlivých jazycích liší. Například angličtina nerozlišuje bratrance od sestřenice (\"cousin\"), maďarština rozlišuje starší sestru (\"nőver\") od mladší sestry (\"húg\") apod. Také v češtině se tato označení mění, v minulosti byl slovník bohatší, protože bylo důležitější rozlišit specifické příbuzenstvo. Tak se rozlišoval například dědeček z otcovy strany (dědeček) a dědeček z matčiny strany (stařeček), strýc z otcovy strany (strýc) a strýc z matčiny strany (ujec) atd. Tato označení se však lišila dobově i teritoriálně, a proto nejsou v následujícím schématu uvedena. Podrobnější informace můžete najít v seznamu a v článcích jednotlivých členů rodiny.\n\n\n\n"}
{"id": "42968", "url": "https://cs.wikipedia.org/wiki?curid=42968", "title": "Kyselina sírová", "text": "Kyselina sírová\n\nKyselina sírová (zastarale též \"vitriol\") je silná dvojsytná kyselina. Je jednou z nejdůležitějších průmyslově ve velkém množství vyráběných chemikálií. Její sumární vzorec je HSO značí, že se skládá ze dvou atomů vodíku, jednoho atomu síry a čtyř atomů kyslíku. Soli od kyseliny sírové jsou sírany.\n\nVýroba kyseliny sírové probíhá třístupňově, přičemž prvním krokem je příprava oxidu siřičitého, který se obvykle získává buď přímým spalováním síry,\n\nnebo pražením pyritu či markazitu\n\nnebo pražením sulfidu železnatého či jiných sulfidů\n\nDruhým krokem je oxidace oxidu siřičitého na oxid sírový. Při této reakci se jako katalyzátoru používá oxidu vanadičného VO\n\nNakonec reakcí oxidu sírového s vodou vzniká kyselina sírová\n\nV průmyslu je voda nahrazena koncentrovanou kyselinou sírovou (96-98%), přičemž jako mezistupeň vzniká kyselina disírová, což je vlastně jen hemihydrát oxidu sírového 2 SO.HO\n\nDalším rozpouštěním oxidu sírového v kyselině sírové vzniká kyselina disírová a následně tzv. oleum, jehož ředěním se získává kyselina sírová požadované koncentrace.\n\nKyselina sírová je v koncentrovaném stavu hustá olejnatá kapalina, neomezeně mísitelná s vodou. Ředění této kyseliny je silně exotermní proces. Koncentrovaná (96–98%) má silné dehydratační a oxidační účinky (zvlášť za horka). Je hygroskopická, tj. pohlcuje vodní páry. Je velmi nebezpečnou žíravinou, způsobuje dehydrataci (zuhelnatění) organických látek. Zředěná kyselina oxidační schopnosti nemá a reaguje s neušlechtilými kovy za vzniku vodíku a síranů. Kyselina sírová je velmi reaktivní, reaguje téměř se všemi kovy kromě železa (v koncentrovaném stavu jej pasivuje), olova, zlata, platiny a wolframu, 20% vodný roztok nereaguje s mědí.\n\nRoztok oxidu sírového v kyselině sírové se nazývá \"oleum\". Kyselina sírová tvoří dva typy solí – sírany a hydrogensírany. Některé její soli tvoří hydráty.\n\nNeušlechtilé kovy se v kyselině sírové rozpouštějí za vývoje vodíku a vzniku příslušných síranů, např.\n\nPodobně většina oxidů kovů se v kyselině sírové rozpouští za vzniku solí\n\nReakcí s amoniakem nebo jeho vodným roztokem (čpavkem) vzniká síran amonný\n\nresp.\n\nPrůmyslově významnou je reakce s fosforečnanem vápenatým, jejímž produktem je směs síranu vápenatého, monohydrogenfosforečnanu vápenatého, dihydrogenfosforečnanu vápenatého a volné kyseliny fosforečné známá jako fosforečné hnojivo superfosfát\n\nTouto reakcí se původně téměř nerozpustný fosforečnan vápenatý přemění na směs rozpustnějších kyselých fosforečnanů a dobře rozpustné kyseliny fosforečné, což urychluje využití fosforu rostlinami.\n\nVyužití kyseliny sírové je velmi široké. Kyselina sírová se používá zejména\n\n"}
{"id": "42969", "url": "https://cs.wikipedia.org/wiki?curid=42969", "title": "Vitriol", "text": "Vitriol\n\nVýraz vitriol se užívá v několika významech:\n\n\n"}
{"id": "42980", "url": "https://cs.wikipedia.org/wiki?curid=42980", "title": "Proměnění Páně", "text": "Proměnění Páně\n\nProměnění Páně označuje v křesťanství jednu epizodu života Ježíše Krista, kterou podávají synoptická evangelia, kdy Ježíš vyvedl tři apoštoly (Petra, Jakuba a Jana) na horu, kterou tradice ztotožňuje s horou Tábor, kde byl proměněn, jeho obličej oslnivě zbělel a Ježíš rozmlouval s Elijášem a Mojžíšem. Hlas z oblaku přitom označuje Ježíše za milovaného Syna.\n\nV církvi tuto událost dnes připomíná zvláštní svátek liturgického roku. Patří mezi tzv. svátky Páně, na Východě se pak řadí v byzantském ritu k dvanácti velkým svátkům. Svátek připadá na 6. srpna. V římskokatolické církvi tuto událost připomíná také jedno z růžencových tajemství ustanovených Janem Pavlem II. V protestantství připadá neděle Proměnění na poslední neděli po Zjevení, tedy na únor či březen.\n\n\"Proměnění\" (1517–1520) je jedním z nejslavnějších Raffaelových obrazů, který byl dokončen až po jeho smrti Giuliem Romanem. Obraz nezvyklým způsobem spojuje scénu proměnění s apoštoly, kteří se neúspěšně pokoušejí vyhnat z posedlého dítěte zlého ducha. Tento kontrast bývá vykládán jako symbolické znázornění boží milosti. Německý filozof Friedrich Nietzsche interpretuje tento obraz jako vyobrazení konfliktu mezi apollónským a dionýsovským uměním.\n\n"}
{"id": "42984", "url": "https://cs.wikipedia.org/wiki?curid=42984", "title": "Eino Antero Luukkanen", "text": "Eino Antero Luukkanen\n\nPodplukovník Eino Antero Luukkanen (4. června 1909 - 10. dubna 1964), přezdívaný \"Eikka\", byl finský stíhací pilot a nejmladší velitel letky v historii finského letectva, třetí nejúspěšnější finský stíhač druhé světové války.\n\nJe mu připisováno 60 sestřelů (58 uznáno podle oficiálních finských statistik, ruská strana po válce potvrdila ještě další dva sestřely). Jeho vojenská kariéra skončila v roce 1951, kdy jej finský nejvyšší vojenský soud shledal vinným vyzvědačstvím ve prospěch USA (předával Američanům letecké snímky ruských vojenských objektů). Byl propuštěn z armády bez nároku na penzi (rozsudek byl později revidován, penze mu byla navrácena).\n\nV roce 1955 publikoval své válečné paměti pojmenované \"Hävittäjälentäjänä kahdessa sodassa\" (česky je vydalo nakladatelství REVI Publications pod názvem \"Stíhač nad Finskem\").\n\n\n"}
{"id": "42986", "url": "https://cs.wikipedia.org/wiki?curid=42986", "title": "Andromeda", "text": "Andromeda\n\nNázev Andromeda může označovat více pojmů:\n\n"}
{"id": "42991", "url": "https://cs.wikipedia.org/wiki?curid=42991", "title": "Potápěčský zvon", "text": "Potápěčský zvon\n\nPotápěčský zvon je zdola otevřená nádoba naplněná vzduchem, která umožňuje pobyt a práci pod vodou.\n\nVe své nejjednodušší podobě se jedná o nejstarší známé zařízení pro delší práci pod vodou. Je popisován už Aristotelem ve 4. století př. n. l..\n\nV roce 1535 Guglielmo de Lorena vyrobil a použil zařízení podobné moderním zvonům. Potápěčský zvon byl také využit pro vyzvednutí děl švédské bitevní lodě Vasa krátce po jejím potopení v roce 1628.\n\nV roce 1690 navrhl Edmund Halley zvon moderní konstrukce vybavený i okny pro výzkum mořského dna. Vzduch měl být do něj dopravován v zatížených sudech.\n\nNa principu potápěčského zvonu jsou budována i pokusná podmořská obydlí. Při zakládání vodních staveb se používá speciální typ zvonu, nazývaný keson.\n"}
{"id": "43005", "url": "https://cs.wikipedia.org/wiki?curid=43005", "title": "Seznam ministrů zahraničních věcí České republiky", "text": "Seznam ministrů zahraničních věcí České republiky\n\nSeznam ministrů zahraničních věcí České republiky představuje chronologický přehled osob, členů vlády České republiky, působících v tomto úřadu:\n\n"}
{"id": "43006", "url": "https://cs.wikipedia.org/wiki?curid=43006", "title": "Calaiská úžina", "text": "Calaiská úžina\n\nCalaiská, též Doverská úžina (francouzsky \"Pas de Calais\", anglicky \"Strait of Dover\"), je úžina mezi Francií a Spojeným královstvím.\n\nCalaiská úžina spojuje Severní moře s průlivem La Manche. Minimální šíře úžiny činí 33 km (20 mil), hloubka dosahuje 63 metrů. Během jasných dnů je možno pozorovat pobřeží na druhé straně s budovami pouhým okem, bez použití dalekohledu.\n\nPod Calaiskou úžinou byl vybudován Eurotunel, který spojuje britské ostrovy s pevninou. Tunel vede z francouzského města Coquelles do britského města Folkestone.\n\nVětšina námořní dopravy mezi Atlantským oceánem a Severním a Baltským mořem prochází přes Doverskou úžinu, jelikož proplout úžinou je mnohem rychlejší a bezpečnější, než se plavit okolo nebezpečných skalisek u severního Skotska. Mezinárodní vody v úžině jsou nejvíce využívané vody pro námořní dopravu na světě s přibližně 400 proplouvajícími komerčními loděmi denně. Velký provoz zvyšuje nebezpečí srážky lodí, což spolu s častou mlhou, bouřemi a noční plavbou činí plavbu nebezpečnou.\n\nSituaci v úžině nezlepšují ani náhodní plavci přes úžinu či různá šlapací plavidla, která překonávají úžinu, v neposlední řadě pak i trajekty plující kolmo na obchodní trasy spojující Anglii a Francii.\n\nPředpokládá se, že úžina vznikla erozí. V dřívějších dobách byla úžina částí pevniny, která spojovala Britské ostrovy s kontinentální Evropou. Vlivem vodní eroze se postupně Británie oddělila od zbytku kontinentu. Původně totiž Rýn vtékal severně do Severního moře. Vlivem doby ledové došlo k poklesu vodní hladiny moří, což mělo za následek vytvoření přírodní přehrady mezi Skandinávií a Skotskem. Rýn s Temží vytvořily společně v této vzniklé přehradě jezero, které se stalo základem pro dnešní kanál La Manche. Samotná úžina byla dřívějším korytem Rýna.\n\nNa obou stranách úžiny příroda vytvořila úžasné světoznámé útesy. Na straně britské jsou to bílé Doverské útesy a na straně francouzské pak Cap Gris Nez.\n"}
{"id": "43007", "url": "https://cs.wikipedia.org/wiki?curid=43007", "title": "Seznam ministrů obrany České republiky", "text": "Seznam ministrů obrany České republiky\n\nSeznam ministrů obrany České republiky představuje chronologický přehled osob, členů vlády České republiky, působících v tomto úřadu:\n\n"}
{"id": "43010", "url": "https://cs.wikipedia.org/wiki?curid=43010", "title": "Ertholmene", "text": "Ertholmene\n\nOstrovy Ertholmene (doslova přeloženo \"Hrachové ostrovy\") je souostroví složené z ostrovů Christiansø, Frederiksø, Græsholm a několika dalších útesů ležící v Baltském moři, 18 km severovýchodně od ostrova Bornholm. Ostrovy patří k Dánsku, jehož tvoří nejvýchodnější území. Dva z nich jsou obydleny, počet obyvatel kolísá kolem sta, mimo to souostroví každoročně navštíví kolem 80.000 turistů.\n\n"}
{"id": "43011", "url": "https://cs.wikipedia.org/wiki?curid=43011", "title": "Kain", "text": "Kain\n\nKain byl podle 4. kapitoly biblické knihy \"Genesis\" nejstarší syn prvních lidí Adama a Evy. Narodil se jim po vyhnání ze zahrady Edenu, podle midraše společně se sestrou-dvojčetem. Je znám jako bratrovrah, neboť zabil svého mladšího bratra Ábela poté, co Hospodin nepřijal jeho oběť, ale Ábelovu ano. Byl za svůj čin Bohem vyhnán a označen zvláštním znamením, aby jej nemohl nikdo zabít a ušetřit jej tak trestu. Jeho dalším mladším bratrem byl Šét, o němž Eva řekla, že Bůh jí vložil dalšího potomka místo Ábela.\n\nJméno „Kain“ ( ) \n\nse vykládá nejednotně, a sice od „Získaný“ přes „Tepající“ až po „Závistivý“.\n\nKain se stal rolníkem. Po čase se stalo, že Kain přinesl Hospodinu obětní dar z plodů země. I Ábel přinesl Hospodinu obětní dar, avšak on z prvorozených svého stáda a z nich tučné. Hospodin shlédl na Ábela a na jeho obětní dar, ale na Kaina a na jeho obětní dar neshlédl. Kain vzplanul velikým hněvem.\nHospodin se Kaina ptá po důvodech jeho hněvu. Ubezpečuje Kaina, že i on bude „pozdvižen“, bude-li jednat správně. Hospodin dále vysvětluje informace o hříchu. Hřích \"číhá\" ve dveřích. Hřích po Kainovi \"dychtí\". Hospodin ale od Kaina očekává, že bude nad hříchem \"vládnout\".\n\nKdyž pak byl Kain se svým bratrem Ábelem na poli, Kain povstal proti svému bratru Ábelovi a zabil ho. Poprvé v historii člověk viděl, že je možno ukončit život člověka.\nHospodin se Kaina ptal, kde je jeho bratr Ábel? Kain odpověděl, že neví, že není strážcem svého bratra. Hospodin se ještě Kaina zeptal, co to udělal, a pak řekl, že krev jeho bratra k Hospodinu křičí ze země!\nPotom vyslovil Hospodin kletbu, že nyní bude Kain proklet ze země, která otevřela svá ústa, aby z Kainovy ruky přijala krev jeho bratra. Když bude Kain obdělávat zemi, již mu nevydá svou sílu. Kain bude na zemi bezdomovcem a tulákem.\n\nKain Hospodinu odpověděl, že jeho trest je větší, než může unést, že dnes jej Hospodin vyhnal z povrchu země a před Jeho tváří se bude Kain ukrývat. Bude na zemi bezdomovcem a tulákem a každý, kdo jej najde, může jej zabít.\n\nHospodin mu řekl, že tak to nebude, kdokoliv by Kaina zabil, přivodí si sedminásobnou pomstu. A Hospodin vložil na Kaina znamení, aby ho nikdo, kdo ho najde, nezabil. Raši uvádí, že Bůh umístil na Kainovo čelo jedno z písmen tetragramu svého jména.\n\nKain odešel od Hospodina a pobýval v zemi Nódu na východ Edenu. Nestal se z něj ateista, stal se z něj člověk, který Hospodina zná, ale odešel od něj.\n\nPo nějakém čase poznal Kain svou ženu. Ta otěhotněla a porodila Kainovi Enocha. Kain stavěl město a nazval jméno toho města podle jména svého syna. Dál bible sleduje Kainovu rodovou linii přes Enocha až k Túbal-kainovi a jeho sestře Naamě, která se podle názoru rav Aba bar Kahany stala manželkou Noema.\n\nKain je novozákonní částí bible interpretován jako příklad člověka, který byl ze Zlého. Motivem vraždy, které se Kain dopustil, byl hněv člověka, obtíženého vinou vlastních zlých skutků, vůči usvědčující spravedlnosti bratra.\n\nKain přinesl Bohu oběť. Není tedy příkladem člověka nevěřícího, či ateisty. Nebyla to ovšem oběť, skrze kterou by se mu dostalo svědectví, že je spravedlivý, když Bůh vydával svědectví při jeho darech.\n\nNovozákonní list Judův vyslovuje biblické \"běda\" těm, kteří se vydali Kainovou cestou.\n\nKainův příběh se stal námětem řady uměleckých děl. Ve světové literatuře vyniká Byronovo drama \"Kain\" představující v duchu romantismu Kaina jako tragického hrdinu příběhu.\n\nV české literatuře zpracoval tento námět rovněž ve formě tragédie Oldřich Kramář.\n\nV moderní literatuře použil téma Kaina José Saramago ve svém románu \"Kain\", kde zdůrazňuje motiv Kainova vzdoru a vzpoury.\n\nV kinematografii byl Kainovým osudem inspirován kolumbijský film Caín, který parafrázi biblického příběhu rivality dvou bratrů zasazuje do prostředí kolumbijského venkova.\n\n\n\n"}
{"id": "43013", "url": "https://cs.wikipedia.org/wiki?curid=43013", "title": "Skagerrak", "text": "Skagerrak\n\nSkagerrak je průliv mezi severním břehem Jutského poloostrova a Skandinávským poloostrovem. Jde o nejzápadnější z Dánských úžin, které spojují Baltské a Severní moře.\n\nPrůliv je 300 km dlouhý a 110 až 130 km široký. Podél členitého a vysokého pobřeží \"Skandinávského poloostrova\" se táhne hluboký (do 809 m) Norský žleb. U nízkých jutských břehů se vyskytují písečné mělčiny. Na severu tečou dva proudy, méně slaný povrchový (rychlost 2 až 4 km/hod) na západ a více slaný hlubinný na východ. Příliv je dvanáctihodinový do 0,4 m.\n\nPrůmyslově se zpracovávají sledi a platýsi.\n\nNejvětší přístavy jsou v Norsku: Oslo, Kristiansand a Arendal.\n\nVe Skagerraku se 31. května – 1. června 1916 odehrála bitva u Jutska. Jednalo se o největší námořní střetnutí 1. světové války mezi Německem a Spojeným královstvím.\n\n"}
{"id": "43017", "url": "https://cs.wikipedia.org/wiki?curid=43017", "title": "Kattegat", "text": "Kattegat\n\nKattegat ( , doslova \"kočičí díra\") je jedna z Dánských úžin, část Baltského moře. Průliv spojuje Severní moře přes průlivy Skagerrak a Limfjord s \"Baltským mořem\". Nachází se mezi Jutským na jihozápadě a Skandinávským poloostrovem na severovýchodě. Název pochází od středověkých navigátorů.\n\nJe 270 km dlouhý, minimálně 60 km (na jihu) a maximálně 160 km (na severu) široký. Maximální hloubka je 109 m a průměrná hloubka 24 m. Zamrzá v tuhých zimách u břehů. Tečou jím dva proudy: méně slaný povrchový na sever a více slaný hlubinný na jih.\n\nV průlivu se nacházejí ostrovy Samsø, Læsø, Anholt, Tunø, Endelave, Sejerø, Hesselø a Æbelø.\n\nDo \"Kattegatu\" ústí několik větších řek, například Gudenaa v Dánsku, Göta u Göteborgu ve Švédsku, Lagan, Nissan, Ätran a Viskan na švédském pobřeží.\n\nV průlivu je rozvinutý rybolov (sledi, platýsi, makrely).\n\nHlavní přístav je \"Göteborg\" (\"Švédsko\").\n"}
{"id": "43019", "url": "https://cs.wikipedia.org/wiki?curid=43019", "title": "Titus Maccius Plautus", "text": "Titus Maccius Plautus\n\nTitus Maccius Plautus (asi 254 př. n. l. Sarsina – 184 př. n. l.) byl římský dramatik. Společně s Terentiem je nejvýznamnějším římským autorem komedií.\nZ jeho divadelních her čerpali náměty např. Molière nebo Shakespeare.\n\nO jeho životě se nám zachovaly jen kusé informace. Pravděpodobně pocházel z plebejského prostředí a možná byl i propuštěným otrokem. V mládí odešel do Říma, kde začal pracovat u divadla. Později se rozhodl věnovat podnikání, ale nepřálo mu příliš štěstí a přišel téměř o všechny peníze. Musel se pak živit manuálně jako nádeník ve mlýně. Během této práce začal psát své komedie, které se staly brzy velmi populární, a proto se mohl vrátit zpět k divadlu.\n\nČasto přejímal komedie od řeckých autorů, např. od Filémóna. Nejednalo se ale přímo o překlady, protože většinou děj her libovolně měnil. Občas docházelo i ke sloučení více děl v jedno a naopak, což však často narušilo logiku děje. Přesto byly jeho komedie u publika velmi oblíbené a to především díky tomu, že byly plné slovních hříček a někdy i poněkud vulgárních vtipů. Důležitou součástí jeho her byla také zpívaná sóla (tzv. cantica). V mnoha dílech (např. Pseudolus) se opakuje stejný dějový motiv – mladík se zamiluje do krásné dívky, která je v moci kuplíře. Peníze, které kuplíř za dívku požaduje opatří mladíkovi otrok, tím že podvede mladíkova bohatého (ne příliš inteligentního) otce. Většinou se zjistí, že dívka není původem otrokyně, a proto jim otec odpustí a souhlasí se svatbou.\n\nVětšina jeho děl se nezachovala v původní podobě, ale v přepsaných a často stylisticky upravených verzích. Ve středověku a v renesanci byl uváděn značný počet jeho komedií - ne všechny však skutečně napsal (často docházelo k úmyslnému i neúmyslnému přiřazení cizího díla). V českých zemích byly jeho hry také uváděny, např. v roce 1533 sehrála skupina studentů pražské univerzity v sále Novoměstské radnice komedii Chlubivý vojín. První český překlad Plauta však pochází až z roku 1821.\n\nZe značného množství děl jemu připisovaných bývají za jeho díla považovány tyto komedie:\n\n\n\n"}
{"id": "43021", "url": "https://cs.wikipedia.org/wiki?curid=43021", "title": "Nehvizdy", "text": "Nehvizdy\n\nNehvizdy (německy \"Nehwizd\") je městys ve Středočeském kraji, v severovýchodní části okresu Praha-východ, asi 22 km od centra Prahy. Žije zde obyvatel. Nejbližší část Prahy, Praha-Horní Počernice je od Nehvizd vzdálena 8 km. Poprvé se ves Nehvizdy připomíná v 2. pol. 14. století, roku 1352. Další zmínka o vsi je z roku 1372. Je zde napsáno, že patřily Petru z Klučova a jeho synům Mikuláši a Štěpánu. Následně připadly Anně Olbramové ze Škvorce, později se o ně soudila Anna z Vyšehořovic. Po konci husitských válek připadly k Přerovu. Roku 1515 byly Nehvizdy povýšeny králem Vladislavem II. na město. 29. prosince 1941 došlo k významné události – přistáli zde na zasněžené pole Gabčík a Kubiš (po kterých je pojmenována ulice v Nehvizdech). Městečko tak bylo blízko vypálení, stejně jako obce Lidice a Ležáky.\n\nObec je v typické bezlesé rovině Středního Polabí, v nadmořské výšce 240 m. Obcí neprotéká žádný vodní tok. V minulosti tu byla vodoteč pramenící u kostela, která však v průběhu let zanikla. Nehvizdy se skládají ze dvou částí – Nehvizd a Nehvízdek. Katastrální výměra městyse je 9,83 km² a skládá se pouze z jednoho katastrálního území \"Nehvizdy\". Přímo centrem obce prochází silnice II/611, která vede paralelně s dálnicí D11, která vede na jihu území obce. Severní částí území obce vede železniční trať č. 231, ale na území obce není žádná železniční zastávka.\nV obci je mateřská škola, základní škola s 1. i 2. stupněm, pošta, fotbalové hřiště a také TJ Sokol Nehvizdy.\n\nMezi významné stavby v obci patří farní kostel sv. Václava, ležící v centru městyse a pomník na místě seskoku členů výsadkové skupiny Anthropoid.\n\nNázev obce vznik od slova „nehvízdat“, název tedy znamená ves nehvizdů, tj. lidí, kteří nehvízdají. Poprvé se název Nehvizd zmiňuje v listině, která pochází z roku 1352, kde je zmiňována místní fara (Nezuizd). Jméno Nehvizd se v průběhu let měnilo: Nehwizd (1352), Nehwyzd (1367–99), Nehwizd (okolo roku 1405), Nehwizdy (1654), Grosz Nehwizd (1713), Gros Nehwist (1720), Gr. Nehwizd (1852), Nehvizdy velké (1854), Velké Nehvízdy (1868), Velké Nehvizdy (1880), Nehvizdy (1921), Gross Nechwist (1939). Současný název obce byl úředně stanoven roku 1945.\n\nNehvizdy mají na znaku na červeném podkladu; na zeleném trávníku hradební zeď s dvěma věžemi ve tvaru jehlanu, na kterých je modrá střecha, na které je zlatá šesticípá hvězda. Brána u hradební zdi je zlatá a je otevřená. Nehvizdy nemají vlajku.\n\nPrvní zmínka o vsi je z druhé poloviny 14. století, z roku 1352. Je zde zmiňována fara. V listině o 20 let mladší, z roku 1372 je napsáno, že patřily jistému Petru z Klučova a taky jeho synům Mikuláši a Štěpánovi. Později připadly Anně Olbramové ze Škvorce. Za období husitských válek patřily Mikuláši Chudému, novoměstskému občanovi, proti němuž vystupoval staroměstský měšťan Janek. Po konci husitských válek začaly Nehvizdy patřit k Přerovu. Roku 1515 byly Nehvizdy povýšeny na město Vladislavem II. na základě žádosti Jaroslava z Šelnberka. Potom patřily Nehvizdy Novoměstským, kteří o ně však přišly po povstání proti Ferdinandu I. a tak připadly k Přerovu. Koncem 16. století získaly privilegium na dva výroční trhy, to však po třicetileté válce ztratily. Roku 1588 prodal Rudolf II. Nehvizdy Jáchymu Vachlovi z Pantenova. Roku 1614 císař Matyáš odevzdal Nehvizdy Janu Rudolfu Trčkovi. Po bělohorské bitvě začala zlá doba v Nehvizdech.\n\nVojska zde vraždila, loupila a dokonce i znásilňovala. Nehvizdy byly vypáleny.. Po konci třicetileté války zde zbylo třináct zpustlých živností, které byly připojeny k panskému dvoru na západu města. Patřil k němu rybník Kunštát. Obnova původního počtu obyvatel trvala až do počátku 18. století a fara zůstala 150 let neosídlena.\n\nNehvizdy měly hrdelní pravomoc. Byla zde vybudována tvrz. Roku 1594 zde na tvrzi seděli Vilém, Jiří a Jaroslav Vchýnští ze Vchýnova. Byl tu taky později zřízen poplužní dvůr. V Nehvizdech bylo 6 usedlostí. 1772 připadly Nehvizdy s kounickým panstvím Lichtensteinů. Počátkem 18. století došlo k stavu demografie, jaký zde byl před Bílou horou. Roku 1803 zde byla vystavena škola. V letech 1810–1823 byla vybudována císařská silnice z Prahy do Poděbrad. Až roku 1832 zde byla vybudována poštovní stanice. V jihozápadním okraji vsi došlo k rozparcelování zahrad.\n\nRoku 1907 zde byl založen Sokol, hasiči a divadelní spolek. V období od konce 19. století až do 2. světové války počet obyvatel stoupl na dvojnásobek. V městysi Nehvizdy \"(přísl. Nehvizdky, 812 obyvatel, poštovní úřad, telegrafní úřad, telefonní úřad, katolický kostel)\" byly v roce 1932 evidovány tyto živnosti a obchody: 2 autodopravy, 2 výroby brusů, cihelna, elektrotechnický závod, 2 holiči, 5 hostinců, 2 koláři, středočeské konsumní družstvo, 2 kováři, 2 krejčí, 2 lomy, půjčovna mlátiček, obchod s obilím, 2 obuvníci, pekař, 2 porodní asistentky, 3 rolníci, 2 řezníci, sedlář, 5 obchodů se smíšeným zbožím, spořitelní a záložní spolek pro Velké Nehvizdy, obchod se střižním zbožím, švadlena, trafika, 2 truhláři, opravna velocipedů.\n\nBěhem pozemkové reformy byl velkostatek Lichtenštejnů rozparcelován a z hospodářského dvora Nehvizdy vytvořen zbytkový statek, který koupil židovský majitel G. A. Klinger. Dne 29. prosince 1941 ve 2.24 hodin dopadli na území Nehvizd parašutisté Jan Kubiš a Jozef Gabčík – členové paraskupiny Anthropoid. Stalo se tak ve východní části katastru obce při dnešní silnici II/611. Kubiš s Gabčíkem půl roku po výsadku v Protektorátu Čechy a Morava provedli atentát na zastupujícího říšského protektora Reinharda Heydricha. Tuto událost připomíná pomník před obecním úřadem.\n\nV této souvislosti se spekuluje, že Nehvizdy byly velice blízko vypálení podobně jako Lidice a Ležáky. Parašutisté po seskoku ukryli svoje vybavení v zahradní kůlně, po jeho nalezení se ale místní četníci rozhodli záležitost neohlásit. Později si vybavení Kubiš po částech vyzvedl a zbytek byl zakopán. Úředníci gestapa vesnici prohledávali a kopali i v kompostu se schovanými zbytky výbavy, která však byla zahrabána dostatečně hluboko.\n\nJen několik dní před 72. výročím seskoku Kubiše a Gabčíka byla vydána první turistická známka Nehvizd, na níž je výsadek Anthropoid znázorněn.\n\nAmerické stíhací letouny z 368. stíhací skupiny 9. letecké armády (tzv. hloubkaři) zničily 18. dubna 1945 asi v 9 hodin na polním letišti u obce tři německá dopravní letadla typu Junkers Ju 52. Za období komunismu došlo k výstavbě drůbežárny a začala výstavba kanalizací a výstavba dálnice do Hradce Králové.\n\nRoku 2006 byl vrácen obci titul městys. Počet obyvatel se začal zvyšovat z důvodu výstavby a v roce 2017 měly Nehvizdy už obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce/městyse v roce, kdy ke změně došlo:\n\nNehvizdy leží asi 22 km od centra Prahy. Skládají se ze dvou místních částí – Nehvizd a Nehvízdek. Mají pouze jedno katastrální území – Nehvizdy, jehož katastrální výměra je 9,83 km². Leží v bezlesé krajině a neprotéká zde žádná řeka a ani potok. Dříve zde byl potok, který pramenil severně od kostela, ale v průběhu let zanikl. Vléval se do Čelákovického potoku, který je levobřežním přítokem Labe. Nehvizdy náleží do Polabské nížiny a mají nadmořskou výšku 240 m..\n\nV čele Nehvizd stojí starosta Vladimír Nekolný (STAN) a patnáctičlenné zastupitelstvo. Zástupce starosty je Josef Kolář (nestraník).\n\nKostel sv. Václava leží přímo v centru Nehvizd. Je to menší původně románská nebo raně gotická stavba ze 13. století. Je rozšířená přístavbou zvonice a předsíně z 16. století a sakristie z 19. století. Zvonice je renesanční, hranolová, patrová, která je spojena předsíňkou se vstupem do kostela. Poprvé je zmiňován roku 1361, v první zmínce o Nehvizdech. Pod předsíní byla hrobka, kde roku 1870 byly nalezeny tři kostry. Byl zde taky pohřben jistý \"Hámták, rytíř z Nehvizd a Erbich, šenkýř z Malých Nehvizd, otrávený svojí tchyní\". Zvonice měla kdysi dva zvony. Velký zvon byl vyroben roku 1536, který měl obraz sv. Václava a nápis. Pukl, když se před válkou zvonilo. Malý zvon byl roku 1917 roztaven pro válečné účely. Roku 1929 tam byly zavěšeny nové zvony, které tam jsou dodnes.\n\n\nJe to dvoupodlažní barokní budova čp. 6. Má obdélníkový půdorys a je zděná z lomového kamene. Od 3. 5. 1958 je zapsána v seznamu kulturních památek.\n\nVe 20. století zůstávala velikost obce bez výraznější změny. Ještě při sčítání lidu roku 2001 tak měly Nehvizdy 848 obyvatel, v následujících letech však díky dopravně výhodné poloze v zázemí hlavního města došlo k výraznému nárůstu na více než trojnásobek. V roce 2017 měly Nehvizdy 2885 obyvatel.\n\nDopravní síť\nVeřejná doprava 2017\n\n\n\n"}
{"id": "43022", "url": "https://cs.wikipedia.org/wiki?curid=43022", "title": "Kostel svatého Cyrila a Metoděje (Olomouc)", "text": "Kostel svatého Cyrila a Metoděje (Olomouc)\n\nKostel sv. Cyrila a Metoděje se nachází v Olomouci-Hejčíně. Jedná se o kostel neoklasicizující moderny. Jednoduchý exteriér kostela kontrastuje s bohatou výzdobou. Kostel slouží pro římskokatolickou farnost Hejčín, zahrnující také Řepčín a Neředín.\n\nKostelní jednota oslovila roku 1925 architekta Ladislava Skřivánka, aby vypracoval architektonicko-urbanistický návrh. Detailní plán a rozpočet však nedodal, jednota proto upustila od jeho návrhu a vypsala veřejnou soutěž na projekt stavby. Anonymní soutěž pořádanou v letech 1928–1929 vyhrál architekt a stavitel Josef Šálek z Brna, který poté zpracoval vlastní projekt. Stavba byla zahájena 16. září 1929, 28. září téhož roku arcibiskup ThDr. Leopold Prečan posvětil základní kámen a dokončena byla staviteli Jindřichem Kyliánem a Tomášem Šipkou v roce 1932, kdy 5. července byla celá stavba slavnostně posvěcena. \n\nJulius Pelikán vytvořil sochy z kamene, kovu a ze dřeva: bronzové sousoší sv. Cyrila a Metoděje, sochy na bočních oltářích, sochy v kapli Panny Marie, reliéf na křtitelnici, reliéf na kazatelně. Kamenické práce odvedly firmy Jar. Semerák a Jan Pavlásek, varhany s třiceti rejstříky pochází od firmy bratří Riegerů z Krnova a uměleckořemeslná díla z kovů od pražské dílny Franty Anýže.\n\nZa druhé světové války bylo zabaveno 9 zvonů, zůstal jediný, přesto až v roce 1994 byly posvěceny tři nové zvony nazvané Nejsvětejší Trojice, sv. Cyril a Metoděj a Panna Maria.\n\nKostel je 72 m dlouhý a 20 m široký. Vlastní trojlodní římská bazilika má plochý strop, je 44 m dlouhá, 18 m široká a 14,5 m vysoká, boční lodě mají výšku 7 m a šířku 2,6 m. Věž je vysoká 65 m, kříž na vrcholu věže je 8 m dlouhý, bronzové sousoší sv. Cyrila a Metoděje na průčelí věže je 4,5 m vysoké. Před vchodem do předsíně je vstupní lodžie tvořená řadou sloupů.\nHlavní oltář má oltářní obraz největší ve střední Evropě o rozměrech 8,70×7,20 m. Mozaika obrazu zachycuje modlitbu Confiteor (Vyznávám se) a byla vytvořena podle návrhu akademického malíře Jana Köhlera. Na obraze jsou nahoře: Nejsvětější Trojice, Panna Marie, sv. Jan Křtitel a archanděl Michael, ve střední části: sv. Petr, sv. Pavel, napravo jsou: sv. Cyril a Metoděj, západní a východní církevní Otcové, klečící arcibiskup Leopold Prečan, dole je silueta Olomouce. Je zde i bývalý hlavní oltář s bronzovým baldachýnem a čtyři boční oltáře: v pravé lodi oltář sv. Terezičky, v levé lodi oltář sv. Anežky České. V interiéru se dále nachází celkem tři kaple: Boží hrob a Jesličky v zadní části, kaple Panny Marie na severozápadě za presbytářem.\n\nMalovaná okna v kapli Panny Marie navrhl také Jano Köhler:\nNa stavbu byl použit neobvykle vysoký počet mramorů a kamenů:\n\n\nPod chrámem v kryptě je sarkofág olomouckého arcibiskupa ThDr. Leopolda Prečana.\n\n\n"}
{"id": "43023", "url": "https://cs.wikipedia.org/wiki?curid=43023", "title": "Mochov", "text": "Mochov\n\nMochov (německy \"Mochow\") je obec ve Středočeském kraji v okrese Praha-východ. Leží při potoce Výmola mezi dálnicí D11 a silnicí č. 611 („stará hradecká“ silnice), východně od Prahy, přibližně 28 kilometrů od jejího centra. Obec je známá z názvů produktů, které se zde v minulosti vyráběly (např. \"mochovská zelenina\" nebo \"mochovská dršťková polévka\"). Žije zde obyvatel.\n\nArcheologické nálezy datují osídlení této úrodné lokality od starší doby bronzové, což potvrdily zejména nálezy keramiky kultury únětické a objevení pohřebiště z období stěhování národů v 5. až 6. století našeho letopočtu. První potvrzená písemná zmínka o Mochovu pochází z roku 1360.\n\nV letech 1360 až 1377 patřil Mochov pražskému občanovi Petrovi Nymburskému. Jeho syn, Pešek Nymburský, financoval ve druhé polovině 14. století přestavbu původní kaple na gotický kostel sv. Bartoloměje. V letech 1437–1611 ztratil Mochov samostatnost a byl začleněn pod panství Přerovské (dnešní Přerov nad Labem). Na začátku 17. století jej tehdejší císař Rudolf II. prodal Magdaleně Trčkové, která ho připojila k panství Kounickému, později v majetku Lichtenštejnů. Během pozemkové reformy byl jejich majetek rozparcelován a z hospodářského dvora v Mochově vytvořen zbytkový statek Mochov, který měl od obce v pachtu až do roku 1939 židovský statkář p. Kummermann (společně se zbytkovým statkem Tismice).\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Mochov \"(1121 obyvatel, poštovní úřad, telegrafní úřad, telefonní úřad, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody (výběr): 2 lékaři, 4 autodopravci, biograf Beseda, výroba cementového zboží, cihelna, cukrář, cukrovar, drogerie, galanterie, hodinář, 5 hostinců, hotel, kapelník, dělnický konsum, továrna na likéry, obchod s máslem a vejcem, mechanik, mlýn, obchod s obuví Baťa, 3 obuvníci, 2 pekaři, pumpař, 10 rolníků, 2 řezníci, sedlář, skladištní družstvo, zpracování slonoviny, sochař kamene, spořitelní a záložní spolek pro Mochov, okresní hospodářská záložna, studnař, 2 tesařští mistři, 2 zahradnictví, zednický mistr.\n\nObec Mochov používá historický znak Petra Nymburského, jehož potomci přijali rodové přízvisko Mochovští z Mochova. Znak tvoří modrý štít, na němž je doprava nakloněný gotický trojúhelníkový stříbrný štít s oddělenou zelenou patou, ze které vyrůstá modrá orlice se zlatým zobákem a červeným jazykem.\n\nMochov byl po dlouhá desetiletí místem silničního cyklistického závodu Praha–Mochov–Praha, který založil český sportovní nadšenec Rudolf Richter v roce 1905. Start i cíl byl na pražské Harfě. Tradice přetrvala obě války i smrt svého zakladatele a zanikla až v období výstavby dálnice D11 na přelomu 70. a 80. let 20. století. Poté již nebyl obnoven.\n\nDominantou obce je gotický kostel sv. Bartoloměje.\n\nV katastru obce leží rozvodna 400/220/110 kV \"Čechy Střed\", kterou provozují společnosti ČEZ a ČEPS.\n\nNedaleko rozvodny měla vzniknout největší paroplynové elektrárny v České republice. Elektrárna měla mít instalovaný výkon 1000 MW a jejími investory měly být společnosti RWE Transgas a Atel. Zastupitelé vyjádřili začátkem roku 2009 souhlas s dalším jednáním o možné výstavbě elektrárny, na podzim téhož roku po protestech občanů rovnou výstavbu odmítli. Projekt je tak v současné době (2019) zastaven – jak kvůli odporu místních obyvatel, tak kvůli změnám na energetickém trhu.\n\nDopravní síť\nVeřejná doprava\n"}
{"id": "43024", "url": "https://cs.wikipedia.org/wiki?curid=43024", "title": "Seznam ministrů financí České republiky", "text": "Seznam ministrů financí České republiky\n\nSeznam ministrů financí České republiky představuje chronologický přehled osob, členů vlády České republiky, působících v tomto úřadu. Nejdéle působícím ministrem v rámci samostatné republiky byl Miroslav Kalousek (KDU-ČSL, později TOP 09).\n\n"}
{"id": "43026", "url": "https://cs.wikipedia.org/wiki?curid=43026", "title": "Morfologická typologie jazyků", "text": "Morfologická typologie jazyků\n\nMorfologická typologie jazyků je třídění jazyků světa podle hlavních rysů jejich gramatické stavby.\n\nV tomto pojetí se nepřekrývá pojem analytické a izolační jazyky. Toto označení je vyhrazeno amorfním jazykům, které vůbec nevyužívají afixy (předpony, přípony, koncovky ap.). Rozlišení syntetických a analytických jazyků je pouze v rámci jazyků flektivních, do kterých jsou zahrnuty i jazyky introflektivní.\n\nJednotlivé typy jsou pouze ideální konstrukty. Zařazení jednotlivých jazyků do těchto typů je dáno rysy, které v něm převládají, téměř žádný jazyk nepředstavuje čistý typ. V průběhu vývoje rovněž dochází ke změnám – mnohé indoevropské jazyky ve značné míře opustily flektivnost (zvlášť angličtina nese mnohé rysy amorfního typu), v některých ugrofinských jazycích (finština, maďarština) se naopak aglutinace proměňuje ve flektivnost, čínština se z typu amorfního mění na typ aglutinační.\n\nJazyky světa se obvykle rozdělují do těchto skupin:\n\nMůžeme se setkat i s jiným rozdělením, které se i částečně liší používanou terminologií:\n\nAnalytické jazyky, též nazývané izolační, vyjadřují gramatické funkce především dodávanými pomocnými slovy (např. předložkami). Typickým analytickým jazykem je např. angličtina či švédština.\n\nV amorfních jazycích existují jen kořenové morfémy, afixy neexistují. Kořenové morfémy jsou většinou jednoslabičné a slova tak splývají se slabikou (pokud se nehledí na složená slova). Velkou roli v odlišení různých morfémů hraje intonace (každý morfém má vedle svého hláskového složení i určitý daný tón). Gramatické vztahy jsou v těchto jazycích určeny pouze slovosledem a pomocnými slovy, nová slova lze tvořit jedině skládáním. Amorfních jazyků je velmi malé množství, patří mezi ně vietnamština, barmština a některé súdánské jazyky; amorfním jazykem byla i stará (ne dnešní) čínština.\n\nSyntetické jazyky, nazývané také afigující, jsou charakteristické užíváním afixů a rozvinutou flexí – skloňováním a časováním. \n\nAglutinační jazyky se vyznačují hromaděním (aglutinací) afixů (především přípon), z nichž každá má jen jednu funkci, vyjadřuje jen jednu gramatickou kategorii. Většina jazyků světa patří k aglutinačnímu typu (v Evropě např. baskičtina, maďarština, finština, maltština, turečtina); dnešní čínština stojí na rozhraní mezi typem amorfním a aglutinačním. \n\nAglutinační typ je velmi rozšířený, je v něm také velká pestrost užívání afixů: některé jazyky užívají jen přípony (sufixy), některé převážně předpony (prefixy). V některých aglutinačních jazycích dosahuje užívání přípon značné míry, ke slovu majícímu funkci slovesa se ke kořenovému morfému připojuje značné množství přípon označujících větné funkce, takže jedno slovo v takovém jazyce odpovídá celé větě v jiných jazycích (takový typ se nazývá inkorporující či polysyntetický, patří k němu většina indiánských jazyků Ameriky, inuitština, čukotština, kamčatština a další).\n\nFlektivní jazyky využívají afixy (především koncovky), které vyjadřují více gramatických funkcí naráz. K tomuto typu patří mnohé indoevropské jazyky včetně slovanských, kam náleží i čeština.\n\nIntroflektivní jazyky vkládají při flexi afixy doprostřed kořenového morfému, resp. ke změnám při flexi dochází v rámci kořene. K tomuto typu náleží afroasijské (arabština, hebrejština, amharština, somálština a další).\n\n\nČeština se řadí k flektivnímu typu, převládá v ní flektivní princip. Tento jazyk má bohatě rozvinuté skloňování a časování, kde jediná koncovka vyjadřuje více mluvnických kategorií (pád, číslo; osobu, čas aj.).\n\nAnalytický princip existuje souběžně, např. v používání předložek ve spojení s určitými pády či při tvoření některých mluvnických kategorií (minulý čas, opisné pasivum, opisné stupňování aj.).\n\nAglutinační princip se projevuje zejména při odvozování slov předponami a příponami. Tomuto principu blízké je i používání \"by\" při tvoření podmiňovacího způsobu. Dále spojka \"-li\" (např. Nakoupil, měl-li peníze.) funguje jako aglutinační afix gramatické kategorie nejistoty.\n\nZměny samohlásek v kmeni slov (střídy; např. \"kráva\" – \"krav\", \"vezu\" – \"vozím\") lze považovat za projev introflexe.\n\n\n"}
{"id": "43027", "url": "https://cs.wikipedia.org/wiki?curid=43027", "title": "Pražská integrovaná doprava", "text": "Pražská integrovaná doprava\n\nPražská integrovaná doprava (PID) je integrovaný dopravní systém, zahrnující metro, tramvaje, železnici, trolejbusy, městské a příměstské autobusové linky, lanovou dráhu na Petřín, několik přívozů a síť parkovišť P+R. Zasahuje na území hlavního města Prahy a okresů Středočeského kraje Praha-východ, Praha-západ, Mělník, Beroun, Příbram, Kladno, Kolín,\nKutná Hora, Benešov, Mladá Boleslav a Nymburk.\n\nIntegrace spočívá v zavedení jednotného tarifu, smluvních přepravních podmínek, číslování linek, některých součástí informačního systému pro cestující, v projektování linkového vedení, návazností a prokladů mezi spoji různých linek a druhů dopravy a v jednotném systému uzavírání smluv o dotování dopravy s dopravci. Koordinátorem Pražské integrované dopravy je organizace ROPID, \"Regionální organizátor pražské integrované dopravy\", příspěvková organizace hlavního města Prahy.\n\nPůvodně se pro integrované příměstské linky používalo označení IDS — integrovaný dopravní systém. Spojení „pražská integrovaná doprava“ se poprvé objevilo koncem roku 1993 v názvu organizace ROPID, která jej pak začala používat pro označení dopravního systému, který zaváděla.\n\nJeště koncem devadesátých let považovala jazyková poradna Ústavu pro jazyk český spojení „pražská integrovaná doprava“ za obecné označení a doporučovala jeho psaní s malými písmeny. Již v té době však šlo zřetelně o závazně ustálené označení jednoho konkrétního dopravního systému, o jeho vlastní jméno. Akademická Pravidla českého pravopisu s pojmenováváním systému vůbec nepočítají - zmiňují se jen o vlastních jménech například dokumentů, tanečních skladeb, slovesných výtvorů, významných událostí atd. Označení konkrétních integrovaných systémů však nesou všechny typické rysy vlastních jmen.\n\nPo ustavení samosprávných krajů v roce 2000 započaly snahy, aby Středočeský kraj měl svůj vlastní integrovaný dopravní systém. V letech 2003–2005 vznikaly první zárodky integrovaných systémů nezávislých na PID (například Kladenská integrovaná doprava KLID). 1. července 2005 byl oficiálně zaveden systém Středočeská integrovaná doprava, který se podle schváleného záměru kraje má postupně rozvinout do roku 2015. Rada kraje v usnesení č. 51-11/2005/RK ze dne 25. května 2005 doporučila zahájit jednání s představiteli hlavního města Prahy o postupném sjednocování Tarifů Středočeské integrované dopravy a Pražské integrované dopravy.\n\nOdbor dopravy krajského úřadu Středočeského kraje v dubnu 2007 uvedl, že Středočeský kraj usiluje o navázání spolupráce mezi integrovanými systémy a že organizaci ROPID bylo předloženo již několik projektů na propojení tarifních a odbavovacích systémů SID a PID, avšak ze strany ROPID nebyla dosud žádná odezva na předložené návrhy.\n\nMěstský radní Radovan Šteiner v březnu 2008 v odpovědi na interpelaci uvedl, že se Praha velmi intenzivně snaží o zapojení Středočeského kraje do fungování a vlastnické struktury ROPIDu, přičemž prohlásil za logické a správné, aby Středočeský kraj a jednotlivá města a obce měly možnost se na řízení této organizace podílet, v ideálním případě být i spoluvlastníky Ropidu. V této souvislosti naznačil nutnost přeměny ROPIDu z příspěvkové organizace na obchodní společnost. Přitom Šteiner zmínil, že do společného fungování jistě bude chtít promluvit reprezentace zvolená v krajských volbách v listopadu 2008, přičemž pokud by to byl „pan dr. Rath, který by toto záležitosti řešil“, mohlo by to podle Šteinera zkomplikovat definitivní podobu Ropidu a jeho managementu na několik dalších let, ne-li na celé příští volební období. Po volbách byl zvolen středočeským hejtmanem David Rath, myšlenka na transformaci ROPIDu se již neobjevovala a k integraci systémů PID a SID nebyla vydána žádná výraznější prohlášení.\n\nDopravní výbor pražského zastupitelstva 25. dubna 2011 odsouhlasil návrh ROPIDu sjednotit PID s SID i dosud neintegrovanou dopravu v oblasti. Záměrem je vytvořit společnou komisi ze zástupců Prahy a Středočeského kraje, následovat má memorandum, smlouva o partnerství a nakonec sloučení organizací, které v krajích veřejnou dopravu plánují. Miloslava Vlková, předsedkyně výboru pro dopravu zastupitelstva Středočeského kraje, na jednání pražského výboru se záměrem vyslovila souhlas a prohlásila za dobré, aby se smlouva o spolupráci stihla podepsat do krajských voleb 2012.\n\nJiž od počátku roku 2011 Středočeský kraj pod vedením hejtmana Ratha avizoval záměr zcela vytlačit PID z území kraje. Své kroky, plošnou výpověď autobusovým dopravcům v kraji a přípravu výběrových řízení, Středočeský kraj s Prahou vůbec neprojednal, což se stalo předmětem kritiky. Ihned po zatčení a rezignaci hejtmana Davida Ratha rada Středočeského kraje 21. května 2012 rozhodla o stažení výpovědí autobusovým dopravcům a ROPIDu.\n\nNa konci listopadu 2012 bylo započato jednání o sloučení PID a SID v jednu metropolitní integrovanou dopravu. Zástupci organizace ROPID navštívili krajský úřad a společně s jeho představiteli dohodli okruh otázek, na které chtějí odpovědi. Do konce ledna 2013 má vzniknout ucelený materiál (ze zprávy není zřejmé, kdo ho má zpracovat), který pak projednají rady obou krajů, a má být stanovena širší komise pro konkrétnější jednání. Zvažováno má být zavedení jednotné čipové karty, zřízení společného podniku pro organizaci dopravy atd.\n\nTým odborníků z organizace ROPID, z odboru dopravy středočeského krajského úřadu a politici z výboru dopravy zastupitelstva Středočeského kraje připravili v roce 2013 84stránkový dokument \"Analýza současného stavu a návrh dalšího postupu integrace veřejné dopravy v Praze a Středočeském kraji\".\n\nVýbor pro dopravu Zastupitelstva hl. m. Prahy schválil 6. listopadu 2013 záměr sjednotit Pražskou a Středočeskou integrovanou dopravu do jednoho systému; stejné usnesení přijal 31. října 2013 výbor pro dopravu zastupitelstva Středočeského kraje. Na základě těchto usnesení rozhodnou Rada hlavního města Prahy a Rada Středočeského kraje. Podle záměru má sjednocování do jednoho společného integrovaného dopravního systému začít v roce 2014. Dosud nedošlo k dohodě, kdo by měl celý sjednocený systém řídit. Konkrétní principy fungování sjednoceného IDS nebyly zatím v analýze a usneseních uvedeny, analýza však vychází z principu, že integrovaný dopravní systém tvoří jednu síť a má jeden společný tarif a společné jízdenky. Účelem sjednocení je podle usnesení zlevnit, zjednodušit, zefektivnit a zrychlit hromadnou dopravu.\n\nRada hlavního města Prahy schválila 17. února 2015 vznik řídící rady nového integrovaného dopravního systému. Město Praha očekává od Středočeského kraje, že vznik této řídicí rady také schválí a jmenuje do ní své zástupce. Členy řídící rady mají být zástupci politických reprezentací obou krajů, zástupci organizace ROPID a Odboru dopravy Krajského úřadu Středočeského kraje a nezávislí odborníci. Řídicí rada má stanovit konkrétní parametry nového IDS, harmonogram integračních etap a založení nového organizátora dopravy, ve kterém budou zastoupeny oba kraje.\n\nRada Středočeského kraje 16. května 2016 na svém pravidelném zasedání projednala postup integrace hromadné dopravy na území Středočeského kraje a hlavního města Prahy. Doporučila pokračovat v integraci dalších oblastí do připravovaného společného integrovaného dopravního systému (IDS) Středočeského kraje a Prahy.\n\nV nejbližší době má být podle rady kraje do systému PID a následně do nového společného IDS Středočeského kraje a Prahy integrována doprava v oblasti Lysá nad Labem – Milovice a v přilehlém okolí, kde se prolíná tarif PID, tarif SID a neintegrované tratě a linky. V přípravě integrace do společného IDS jsou podle hejtmana oblasti Mělnicko II (Mělník-Kralupy), Mělnicko III (Mělník–Roudnice), Mělnicko IV (Mšeno a okolí), Lysá nad Labem, Milovice a okolí, a linky na trasách Praha–Kladno, Kladno–Slaný a Slaný–Praha. Poté by v dalších etapách měla být postupně integrována do společné pražské a středočeské dopravy území měst Benešov, Beroun, Zdice, Čáslav, Hořovice, Kolín, Kouřim, Zásmuky, Kutná Hora, Uhlířské Janovice, Městec Králové, Mladá Boleslav, Mnichovo Hradiště, Neveklov, Sedlčany, Nový Knín, Dobříš, Nymburk, Sadská, Poděbrady, Příbram, Rakovník, Vlašim a Votice.\nV úterý 9. srpna 2016 schválila Řídicí rada společného integrovaného dopravního systému Prahy a Středočeského kraje na společném zasedání v sídle Krajského úřadu Středočeského kraje na zřízení středočeského organizátora integrované dopravy, příspěvkové organizace Integrovaná doprava Středočeského kraje (IDSK). Ta má následně ve spolupráci s organizací ROPID připravovat integraci jednotlivých oblastí podle schváleného harmonogramu. IDSK a ROPID mají v budoucnu na základě vzájemné smlouvy spolupracovat a doplňovat se, aby postupně mohl vzniknout společný integrovaný dopravní systém, který bude pokrývat území Prahy i celého Středočeského kraje podle zásady jedna jízdenka, jeden tarif, jeden jízdní řád, jedna síť. Podle informace středočeského hejtmana Miloše Patery na příštím jednání krajského zastupitelstva měla být projednána a schválena zřizovací listina nového organizátora integrované dopravy. Od nového roku 2016 měl zavést integrovanou dopravu v regionech Nymbursko II, Mělnicko III a Sedlčansko I., od poloviny roku 2017 na Kladensku. Náměstek pražské primátorky Petr Dolínek přislíbil, že se návrhem na integraci obou systémů měla v nejbližší době zabývat i Rada hlavního města Prahy. Jako příklad uvedl, že je třeba s novým jednotným systémem sladit nákup nových jízdenkomatů.\n\nIDSK a ROPID mají od 1. ledna 2017 pracovat na společném pracovišti v Praze v Rytířské ulici a na přípravě společného IDS spolupracovat. Mají užívat společný software pro jízdní řády i s výstupy pro ekonomiku. IDSK má převzít především dosavadní činnosti oddělení dopravní obslužnosti kraje na krajském úřadě, které se vznikem příspěvkové organizace zaniklo. Činností IDSK je především komplexní dopravní a ekonomická správa regionálních autobusových linek PID nezajíždějících do Prahy (řada 400), objednávka železniční dopravy na území kraje a správa linek SID a nezaintegrovaných autobusových linek. Systémové činnosti (marketing, přepravní průzkumy, standardy kvality, odbavovací systémy, technika) má mít zajištěné smluvně od ROPIDu. ROPIDu má zůstat správa linek MHD v Praze a příměstských linek PID řady 300 a objednávky železniční dopravy v Praze. Souběžná existence dvou příspěvkových organizací byla označena za vývojový mezistupeň, aby mohl vzniknout jeden nový organizátor vlastněný oběma kraji.\n\n\nV lednu 2011 středočeský hejtman David Rath oznámil, že vypoví všechny stávající smlouvy s dopravci (včetně smluv s ROPIDem, jejichž účastníky jsou i středočeské obce a Praha) a vyhlásí nová výběrová řízení. Dne 31. května 2011 kraj smlouvy vypověděl, nejprve s roční výpovědní lhůtou, tj. ke dni 31. května 2012, v červnu 2011 upravil výpovědi dodatkem tak, že dosavadní smlouvy platí až 8. prosince 2012, avšak i toto datum vzbuzuje obavy, že je nerealistické, pokud se někdo proti výpovědím bude odvolávat. Později byly údajně výpovědní lhůty prodlouženy do 30. června 2013, dle jiných zdrojů do konce února 2013. Dne 9. července 2011 kraj oznámil na vývěsce EU záměr vyhlásit výběrové řízení. Hejtman David Rath vyzval obce, aby rovněž smlouvy s dopravci vypověděly. Náměstek pražského primátora Karel Březina ČSSD) označil jednostranné vypovězení smluv bez předchozí domluvy s obcemi a sousedními kraji za velmi riskatní a za vážné ohrožení dopravní obslužnosti a za jediné řešení považuje vzít výpovědi zpět. Stejný názor vyjádřila později i středočaská organizace TOP09 a STAN, avšak náměstek hejtmana Robin Povšík (ČSSD) označil tyto obavy za zbytečné strašení lidí ze strany pravice. V listopadu 2011 iDnes.cz přinesla informaci, že na nesrovnalosti v rozdělování dotací upozornil vedoucí oddělení veřejné dopravy krajského úřadu František Mráček, který až do roku 2007 byl v ROPIDu vedoucím pracovníkem odpovědným za projektování dopravy a po svém odchodu z ROPIDu se stal jeho soustavným kritikem. Podle iDnes.cz ROPID odmítl podepsat dodatek o prodloužení výpovědní lhůty do února 2013. Náměstek pražského primátora Josef Nosek zaslal Středočeskému kraji upravený návrh dodatku smlouvy, který by výpovědní lhůtu prodloužil do konce roku 2014, aby výběrová řízení mohla být kvalitně připravena, ale hejtman David Rath údajně tento návrh odmítá. Rath zmínil, že má připravený krizový plán spočívající v tom, že pokud by někteří dosavadní dopravci v PID nechtěli s krajem uzavřít přímou dvoustrannou smlouvu a po uplynutí výpovědní lhůty by přestali jezdit, nahradil by je jinými dopravci. 18. května 2012 Rada hlavního města Prahy schválila dofinancování dopravní obslužnosti na části příměstských linek PID ve výši 29,8 milionu korun, které umožní zajistit provoz linek PID do 30. září 2012 i bez účasti Středočeského kraje. Po zatčení a rezignaci hejtmana Davida Ratha rada Středočeského kraje 21. května 2012 rozhodla o stažení výpovědí autobusovým dopravcům. Náměstek hejtmana Robin Povšík to zdůvodnil tím, že by se do voleb nestihlo vypsat řádné výběrové řízení na nové dopravce\n\n10. června 2012 ROPID oznámil ve shodě se středočeským radním pro dopravu Robinem Povšíkem záměr rozšířit PID do konce volebního období do Mělníka. Robin Povšík přitom, v narážce na rezignaci hejtmana Davida Ratha, oznámil změnu krajské koncepce dopravy s tím, že vize izolovaného řešení je už „asi tři týdny zastaralá“. Přislíbil následující týden sestavit pracovní skupinu pro řešení krajské dopravy s Prahou. Koncem dubna 2014 doporučil výbor pro dopravu Středočeského kraje variantu integrace veřejné hromadné dopravy na Mělnicku a Neratovicku do Pražské integrované dopravy s organizátorem ROPID. Dne 30. dubna 2014 proběhlo v Neratovicích pracovní setkání zástupců dotčených obcí a měst, dopravců a krajského úřadu se zástupci ROPID. V Neratovicích by podle návrhu bylo možné využívat linky PID za cenu neratovické MHD, přičemž návrh .\n\n\n\n\n\n\n\nPodle informace ze září 2018 je dokončení celé integrace Středočeského kraje včetně autobusové dopravy plánováno na srpen 2019. Plánován je tento postup integrace:\n\n\nVýňatek z oficiálního propagačního materiálu ROPIDu Pražská integrovaná doprava 2011:\n\n\n\n\n\n\n\n\n\n\n\n\n\n\n\nZatímco před vznikem PID byly krátkodobé jízdenky MHD prodávány prakticky ve všech trafikách i mnoha restauracích a v trafikách se prodávaly i plnocenné předplatní kupóny, kvůli nízké marži a rozšíření sortimentu jízdenek se prodejní síť značně zúžila. Dále provozuje DPP prostřednictvím subdodavatelské firmy síť speciálních předprodejních okének, převážně ve stanicích metra, a zajišťuje předprodej jízdenek též v několika svých informačních střediscích. Původně byl vydavatelem všech typů tištěných jízdenek Dopravní podnik hl. m. Prahy, později byl na některých typech jízdenek uveden jako vydavatel jiný subjekt.\n\nVe všech stanicích metra a ve významnějších stanicích a zastávkách ostatních druhů dopravy a na několika dalších místech jsou umístěny mincovní tlačítkové prodejní automaty jízdenek, umožňující nákup krátkodobých jízdenek pro vnitřní i vnější pásma včetně jednodenních přenosných jízdenek. Automaty provozuje Dopravní podnik hl. m. Prahy. V červnu 2014 byly ve stanici metra Národní třída po její rekonstrukci pilotně umístěny dva modernizované automaty, které jsou ovládány dotykovou obrazovkou a lze v nich platit bezkontaktními bankovními platebními kartami. Zároveň dopravce oznámil, že v rámci pilotního projektu plánuje v dalších stanicích metra v centru města umisťovat další modernizované i nové automaty od jiných výrobců a po jeho vyhodnocení chce vypsat veřejné výběrové řízení na dodavatele platebních automatů nové generace. V říjnu 2014 byly na ruzyňském letišti a na hlavním nádraží v rámci pilotního projektu umístěny čtyři automaty nové generace, které umožňují též platbu bankovkami a kontaktními i bezkontaktními bankovními platebními kartami, jsou integrovány s vyhledávačem spojení a možností zobrazení dalších informací a umožňují též vytištění vyhledaného spojení či jízdenky doporučené k vyhledanému spojení. Tyto čtyři automaty pořídila organizace ROPID, za celkovou částku 1,4 mil. Kč je dodala Sec-Communicaton, a.s., vybraná ve výběrovém řízení ze 4 uchazečů. Provozovatelem automatů je Dopravní podnik hl. m. Prahy a.s.\n\nV příměstských autobusových linkách je možno zakupovat krátkodobé jízdenky bez přirážky při nástupu u řidiče, na městských autobusových linkách je možné koupit základní druh krátkodobé jízdenky u řidiče v mírně dražší verzi. V tramvajích není nákup jízdenky ve vozidle možný, a to ani při jízdě ze zastávek, kde mimo vozidlo není prodej jízdenek zajištěný. 22. listopadu 2007 byla na městských linkách (kromě železnice) zavedena možnost SMS jízdenek.\n\nPředplatné jízdné se původně platilo formou nákupu centrálně tištěných kupónů na pevné časové období (měsíční, čtvrtletní, roční), později přibyly kupóny s klouzavou platností tištěné přímo na předprodejním stanovišti. Tento systém předplatních jízdenek byl nahrazen čipovou kartou Lítačka, na niž lze virtuální kupóny koupit též bezhotovostně. U vybraných stanic metra byly umístěny validátory, které umožňují zkontrolovat platnost zakoupeného kupónu na kartě.\n\nKromě základních způsobů informování o provozu (zastávkové jízdní řády, celostátní informační systém o jízdních řádech, standardní vyhledávače spojení dle jízdního řádu) jsou informace zajišťovány také prostřednictvím sítě informačních středisek (v Praze většinou z nich provozuje Dopravní podnik hl. m. Prahy a.s., jedno na hlavním nádraží též ROPID) a prostřednictvím telefonické informační linky Dopravního podniku hl. m. Prahy (denně 7:00 – 21:00) a telefonické informační linky ROPID (denně 8:00 – 18:30). Infocentra fungují též jako střediska předprodeje jízdenek. V období mezi 22:00 a 6:00 hodin nefunguje žádná z těchto služeb. \n\nV tramvajové síti byly některé tramvajové zastávky (na nově vybudované trati Hlubočepy–Barrandov, otevřené 29. listopadu 2003, a na několika rekonstruovaných úsecích a zastávkách, např. na trati Kotlářka–sídliště Řepy, na Podolském nábřeží či v zastávkách Malostranská, Staroměstská, Hradčanská a Otakarova) vybaveny elektronickými displeji různého provedení (LED-DOT, LED, LCD), které mají ukazovat v minutách čas do skutečného odjezdu nejbližších spojů; v některých stanicích metra je umístěn LCD displej ve vestibulu u výstupu k zastávkám tramvají nebo autobusů. V tramvajových zastávkách Strossmayerovo náměstí a v autobusové zastávkce Zbraslavské náměstí jsou umístěny obdobné displeje na bázi elektronického papíru. Mimo území města Prahy v některých zastávkách (např. Jesenice, Kostelec nad Černými lesy, Kamenice, Kralupy) a také v Praze na ruzyňském letišti (Terminál 1, Terminál 2) umístil podobné tabule ROPID. \n\nV tramvajových zastávkách na trati Hlubočepy–Barrandov a ve staničních tunelech několika nejfrekventovanějších stanic metra jsou umístěny informační terminály s dotykovými displeji, které mají fungovat jako vyhledávače spojení. \n\n22. dubna 2009 ROPID spustil veřejný zkušební provoz webové informační služby „Zastávková tabla PID“ systému MPV (Monitorování polohy vozidel), zatím zahrnující asi 250 vozidel 4 dopravců (ČSAD Polkost, Martin Uher, Spojbus a Veolia Transport Praha). Systém byl vyvíjen od roku 2004, do konce roku 2009 měl podle tehdejší představy ROPIDu zahrnout všechny dopravce Dopravní podnik hl. m. Prahy se však ani během následujících 10 let do systému nezapojil, na rozdíl od všech ostatních dopravců PID. Od listopadu 2013 byla tato služba přizpůsobena též pro chytré mobily a tablety na nové doméně kdymitojede.cz. Na konci ledna 2017 byl v rámci nových webových stránek PID spuštěn nový portál zastávek, němž byly sloučeny dosavadní funkce zastávkových tabel s aktuálními odjezdy, portálu zastávkových jízdních řádů a mapové zobrazení příslušné zastávky (uzlu).\n\nROPID ani hlavní město Praha dosud nepublikovaly, jakým způsobem byli vybíráni dosavadní dopravci v Pražské integrované dopravě. V některých případech linky PID provozují dopravci, kteří v příslušných oblastech provozovali linkovou dopravu již dříve, avšak se zaváděním linek PID se do některých oblastí dostali i noví dopravci. Generální manažer Veolia Transport Česká republika v rozhovoru uvedl, že se firma k zakázkám v PID nedostala v soutěžích, ale na základě poptávky objednavatele, lepší předložené nabídky nebo akvizicemi menších dopravců.\n\n8. prosince 2009 Rada hlavního města Prahy v souvislosti s nařízením Evropského parlamentu a Rady č. 1370/2007 schválila dlouhodobé smlouvy s dosavadními dopravci v Pražské integrované dopravě (Dopravní podnik hl. m. Prahy a. s., České dráhy a. s. a autobusoví dopravci PID) na období 2010–2019. Smlouvy jsou formulovány tak, že umožňují konat na provozování jednotlivých autobusových linek výběrová řízení, a to na městské linky provozované dosud Dopravním podnikem hl. m. Prahy od ledna 2014 (musí být oznámeno s ročním předstihem, každoročně v rozsahu maximálně 5 % výkonů), na ostatní městské autobusové linky podle iDnes.cz již od roku 2010 a na příměstské linky od roku 2012 (schválené smlouvy tyto parametry neuvádějí).\n\nV železniční dopravě působí v rámci PID tito dopravci:\n\nV neželezniční drážní dopravě si dosud uchoval faktický monopol Dopravní podnik hl. m. Prahy, akciová společnost, který je v Praze provozovatelem všech tramvajových drah, drah metra i lanové dráhy na Petřín a na zatím jediné trolejbusové lince, i dopravy na těchto drahách. Dosud se neobjevily reálné návrhy, že by do těchto druhů dopravy měl vstoupit nějaký jiný provozovatel.\n\nNáhradní dopravu za přerušenou tramvajovou dopravu nebo přerušený provoz metra si dříve v některých případech Dopravní podnik hl. m. Prahy provozoval sám, v jiných případech si objednával náhradní autobusovou dopravu u společnosti Arriva City s.r.o. která náhradní linky provozovala na vlastní licenci. \n\nPřívozy provozují různí dopravci\n\n\nMěstská autobusová doprava v Praze byla od prvopočátků provozována městskými podniky, jejichž nástupcem je Dopravní podnik hl. m. Prahy a. s. V současné době tato společnost provozuje naprostou většinu vnitroměstských autobusových linek a menším dílem se podílí i na příměstských linkách řady 300, na nichž při zavádění PID nahradil dosavadní dopravce.\n\nV březnu 2010 oznámil generální ředitel Martin Dvořák, že podnik připravuje strategii expanze na příměstské a regionální linky PID ve Středočeském kraji (dosud z asi 150 příměstských linek PID provozuje 16, do SID zapojen není), případně i do městské dopravy v okresních městech ve Středočeském kraji. Snížil by tak svou závislost na dotacích od hlavního města Prahy.\n\nUž před účinností zákona č. 111/1994 Sb. a před vznikem integrovaného dopravního systému působili v pražské městské autobusové dopravě jiní dopravci, a to jako takzvaní smluvní dopravci Dopravního podniku, tedy subdodavatelé. Po rozšíření Prahy v letech 1960–1974 byly v připojených územích postupně nahrazovány linky ČSAD městskými linkami Dopravního podniku hl. m. Prahy. Dopravní podnik hl. m. Prahy však neměl k jejich provozování dostatečné vlastní kapacity a proto na mnoha z nich až do 80. let jezdily autobusy krajského podniku ČSAD KNV Praha n. p. a poté i některých jeho okresních nástupců (např. ČSAD Praha-západ, Vršovice, Beroun, Nymburk, Benešov, Klíčov).\n\nOd 12. března 1991 se do provozu MHD dostal první soukromý dopravce, Zdeněk Fedorka - FEDOS, a přestože neuspěl nadlouho, jeho průnik umožnil uplatnění řadě dalších, převážně velmi malých soukromých dopravců, z nichž někteří vytrvali v PID dosud. Malí dopravci našli uplatnění zejména na lince 110, na níž každé pořadí zajišťoval jiný dopravce. Jako smluvní dopravci kromě podniků ČSAD působili:\n\nS účinností zákona č. 111/1994 Sb. a v období, kdy začínala být budována PID, začali i někteří dopravci kromě Dopravního podniku hl. m. Prahy provozovat autobusové linky na vlastní licenci.\n\nNa vnitroměstských linkách se kromě Dopravního podniku hl. m. Prahy a. s. uplatnili dopravci ČSAD Praha-západ s. p. (linky 173 a 192 do roku 2002), Jaromír Horký / Hotliner s. r. o. (linky 221, 222, 223, 240, 251, 269, 562, 564, 701 do konce roku 2006), ČSAD Praha Vršovice a. s. (linka 165), Veolia Transport Praha s. r. o. (po ČSAD Praha Vršovice a. s. převzala linku 165, po ČSAD Praha-západ linku 173, po společnosti Hotliner s. r. o. linky ve východní části města: 190, 220, 221, 222, 223, 240, 251, 269, 562, 564), Milan Bado / Bado bus s. r. o. (linka 232 do června 2010, poté ČSAD Polkost), Jaroslav Štěpánek (linka 110 a školní 557, původně 408), Milan Koch do ledna 1999 provozoval linku 251, Martin Uher linku 255 až do jejích zrušení, STENBUS s. r. o. od roku 2009 provozuje linky 206, 263, 269 a 562, později přibral ještě linky 206/218, 260 a 354.\n\nPrvních několik příměstských linek (číslování začínalo od čísla 351) provozoval Dopravní podnik hl. m. Prahy a. s. Prvním jiným dopravcem byl Martin Uher na lince 360 do Trnové. Při dalším rozvoji PID se uplatnili mnozí další dopravci.\n\nPodle výroční zprávy organizace ROPID za rok 2011 byl podíl autobusových dopravců na dopravních výkonech v rámci celé PID následující: Dopravní podnik hl. m. Prahy 67,62 %, Veolia Transport Praha 12,26 %, ČSAD Střední Čechy 5,14 %, ČSAD Polkost 2,50 %, ČSAD MHD Kladno 2,49 %, Martin Uher 2,33 %, OAD Kolín 1,84 %, About me 1,64 %, Bosák bus 1,26 %, Stenbus 1,13 %, Jaroslav Štěpánek 1,07 %, Probo bus 0,68 %, Vlastimil Slezák 0,02 %.\n\n\n\nV letech 2008 a 2009 bylo notifikováno výběrové řízení na provozování 8 mikrobusů zajišťujících v rámci PID poptávkovou dopravu pro handicapované občany. Další podobné řízení bylo oznámeno v roce 2010.\n\nV roce 2009 ROPID notifikoval výběrové řízení na provozovatele „ekologického minibusu“ na trase Nemocnice pod Petřínem – Malostranské náměstí v rámci systému PID. Ve výběrovém řízení uspěl Dopravní podnik hl. m. Prahy s italskými elektrobusy, ty však byly kvůli poruchovosti vráceny výrobci a dopravce pak zajišťoval dopravu běžnými naftovými midibusy.\n\nPočínaje 29. březnem 2012 ROPID oznamoval zakázku na provozování příměstské autobusové linky 302 z Palmovky do Přezletic, kterou v té době provozoval Jaroslav Štěpánek, a to na dobu 10 let. Vyhlašoval ji spolu s obcí Přezletice. Zadávací zřízení vyhlášené 2. dubna 2012 (nabídky měly být otevírány 9. května 2012) bylo zrušeno 5. října 2012 s odůvodněním, že v průběhu hodnocení nabídek se vyskytla možná pochybnost o nejednoznačném výkladu stanovení nabídkové ceny, kterou již zadavatel nemůže odstranit. Předpokládaný objem výkonů ve zrušené zakázce byl 300 000 km/rok, odhadovaná cena zakázky 10 milionů Kč. V oznámení o zrušení se píše, že mělo jít o zakázku pro období let 2011 až 2020. V nové zakázce, z 29. dubna 2013 na časové období 15. prosince 2013 až prosince 2023, byl objem zakázky odhadnut v předběžném oznámení na 308 790 linkových km ročně a 44,38 milionu Kč za celou zakázku, v oznámení o zakázce pak 316 511 linkových km/rok (1 266 042 km za 48 měsíců) a 44,38 milionu Kč (uvedeno jako cena za celou zakázku, ve zprávě o výsledku řízení uvedena tatáž cena jako cena za 48 měsíců), nabídky měly být otevírány 19. června 2013. Třetí zakázka byla vyhlášena 24. května 2013; v ní je uveden předpokládaný roční objem dopravních výkonů pro rok 2014, a to 316 511 linkových km/rok (1 266 042 km za 48 měsíců). 90 % váhy hodnocení měla tvořit nabídková cena a 10 % nadstandardy kvality.\n\n25. listopadu 2013 zaslal ROPID notifikaci výběrového řízení na zajištění provozu přívozů v rámci PID pro období 1. září 2014 do září 2024. Zakázka má být rozdělena na dvě části: v první části jsou přívozy P1 (Sedlec – Zámky) a P2 (V Podbabě – Podhoří), ve druhé části přívozy P3 (Lihovar – Veslařský ostrov), P5 (Kotevní – Císařská louka – Výtoň) a P6 (Lahovičky – Nádraží Modřany), odhadovaná celková cena zakázky je 57,2 milionu Kč. Zřejmě omylem je v předběžném oznámení uvedeno, že ROPID podává tuto zakázku jménem zadavatele, kterým je obec Přezletice.\n\n20. května 2014 bylo zveřejněno výběrové řízení na provozovatele autobusové linky 220 Černý Most - K Zelenči - Černý Most (do stavební zóny Horní Počernice) pro období 1. 7. 2015 až 6/2025, které získala Arriva Praha\n\nV roce 2019 se konalo výběrové řízení na provozování autobusových linek pražské MHD, které dosud provozovali jiní dopravci než Dopravní podnik hl. m. Prahy. Dotčené linky, převážně v okrajových částech Prahy, byly rozděleny do 11 menších skupin, které byly soutěženy samostatně. Mezi podmínkami byla například nízkopodlažnost, celovozová klimatizace nebo více informačních obrazovek. Rada města schválila kolem poloviny června 2016 plán na uzavření smluv s vítěznými společnostmi. Ročně má město zaplatit podle výsledků soutěže zhruba 418 milionů korun, průměrná cena za kilometr je kolem 46 korun – pro srovnání, v případě České Lípy byla vysoutěžena cena 58 Kč/km a v případě Jablonce nad Nisou 53 Kč/km. \n\nSpolečnost Toms Transport Services, která patří Milanovi Tomsovi, někdejšímu šéfovi společnosti BusLine v Ústeckém kraji (TD Bus), podala k ÚOHS návrh na přezkoumání úkonů zadavatele a proto smlouvy s dopravci nemohou být uzavřeny až do rozhodnutí ÚOHS. Podle Tomse bylo zadávací řízení postaveno tak, aby se malá firma nemohla zúčastnit.\n\nSoutěžené svazky linek:\nZe stávajících dopravců by tedy v rámci MHD přestal jezdit Jaroslav Štěpánek.\n\n\n"}
{"id": "43028", "url": "https://cs.wikipedia.org/wiki?curid=43028", "title": "Jeřáb prostřední", "text": "Jeřáb prostřední\n\nJeřáb prostřední (\"Sorbus intermedia\") je listnatý opadavý keř nebo strom z čeledi růžovitých, dorůstající až 12 m do výšky a také 12 m do šířky.\n\n\nPůvodní rozšíření bylo v jižním Švédsku, Dánsku, severním Německu a Skotsku. Ve Švédsku je natolik rozšířen, že se mu také říká jeřáb švédský. Ve své domovině roste pouze jako keř.\nV Čechách byl poprvé introdukován roku 1835.\n\nTento jeřáb není náchylný na mráz a je mrazuvzdorný až do –30 °C. Tento druh není náročný na druh půdy, úspěšně roste jak na slunných místech, tak i ve světlých lesích. Snáší také městské znečištění. Pěstuje se především ve městech jako součást okrasných stromořadí a v parcích.\n\n"}
{"id": "43033", "url": "https://cs.wikipedia.org/wiki?curid=43033", "title": "Provincie", "text": "Provincie\n\nProvincie (z latinského \"provincia\" = zóna vlivu; pl. \"provinciae\") je územní správní celek. Původně ve starověkém Římě oblast působení římských úředníků, později územní správní jednotka. V pozdní latině také obecné označení různých územních celků. \n\nPůvodně ve starověkém Římě základní a do konce 3. století největší správní jednotka římského území mimo Apeninský poloostrov; oblast působení římských úředníků, prokonzulů. Pojem \"provincia\" původně neoznačoval území stanovené geograficky, ale sloužil k určení územní působnosti úředníka, jemuž náleželo tzv. \"imperium\". První římskou provincií byla Sicílie.\n\nOd středověku se tak označuje územní obvod arcibiskupství a také územní obvody některých katolických řádů a kongregací (dominikáni, jezuité, saleziáni); viz též provinciál.\n\nGeomorfologická provincie je jednotka třetí úrovně v hierarchickém geomorfologickém členění povrchu Země. (Nadřazenou jednotkou je geomorfologický subsystém, podřazenou geomorfologická subprovincie.)\n\nV některých zemích (Itálie, Španělsko) jsou provincie nižšími územněsprávními celky. Například v Belgii je provincie v současnosti mezistupněm mezi územněsprávním celkem vyšším (region) a nižším (arrondissement); kanadské provincie jsou státy sdružené ve federaci.\n\nJako provincie se označují také územněsprávní celky v některých asijských a afrických státech (např. v Číně, Íránu) a v některých jiných, převážně arabských státech, přičemž označení v místním úředním jazyce nemá s původně latinským slovem „provincia“ často nic společného.\n\nAngličtina výrazem „province“ (provincie, oblast) označuje různé, převážně vyšší územněsprávní celky v řadě států (např. korunní země v Rakousku-Uhersku).\n\n\n\n"}
{"id": "43034", "url": "https://cs.wikipedia.org/wiki?curid=43034", "title": "Neuron", "text": "Neuron\n\nNeuron, česky nervová buňka, je základní funkční a histologická jednotka nervové tkáně. Jsou to vysoce specializované buňky, schopné přijmout, vést, zpracovat a odpovědět na speciální signály. Přenáší a zpracovávají informace z vnitřního i vnějšího prostředí a tím podmiňují schopnost organismu na ně reagovat.\n\nNeuron jako základní jednotku nervové tkáně popsal roku 1835 Jan Evangelista Purkyně, i když někdy je tento objev připisován Španělovi Cajalovi, který vysvětlil jeho funkci.\n\nTělo neuronu (perikaryon, neurocyt, soma) je ta část nervové buňky, ve které je uloženo jádro. Velikost perikaryonu se pohybuje od 6 μm (malé zrnité buňky kůry mozečku) do 100 μm (velké pyramidové neurony motorických oblastí mozkové kůry). Jádro je poměrně velké, kulovité nebo oválné, bývá v něm zpravidla jedno velké jadérko. V cytoplasmě těla (neuroplasma) jsou organely a struktury shodné s organelovou výbavou ostatních somatických buněk, zvláště vyniká granulární endoplasmatické retikulum, které v perikaryu tvoří dynamickou strukturu nazývanou Nisslova tigroidní substance, a Golgiho komplex, který byl poprvé popsán právě v nervové buňce. V těle neuronu, stejně tak i v jeho výběžcích, se nacházejí početné mitochondrie. Ve všech neuronech jsou lysosomy, které mohou obsahovat zrna (granula) pigmentů, lipofuchsinu a neuromelaninu.\n\nPřestože se předpokládá, že plně diferencované neurony nemají schopnost mitotického dělení, v jejich cytoplasmě byly prokázány centrioly. V těle i výběžcích neuronu jsou specializovaná intermediální filamenta, neurofilamenta, a mikrotubuly, nazývané neurotubuly. Agregací neurofilament a neurotubulů vznikají neurofibrily, které se v histologických preparátech znázorňují impregnací těžkými kovy. Po mikrotubulech jsou ke vzdáleným zakončením dopravovány neuronální granule nesoucí mediátorovou RNA kódující proteiny potřebné v nervovém zakončení; i když obsahují faktory potřebné pro překlad mRNA, překlad mRNA je po dobu transportu zastaven. Neuronální granule hrají roli v regeneraci axonů a poruchy v transportu mRNA jsou spojeny s neuronálními poruchami.\n\nVýběžky neuronů jsou dvou typů:\n\nVýběžky jsou integrální součástí neuronu. Při zničení neurocytu výběžky degenerují a zanikají. Je-li výběžek přerušen, ta část, která ztratí kontakt s neurocytem zaniká (Wallerova degenerace). Pahýl výběžku je schopen se regenerovat (Wallerova regenerace), proto je i při poškození nervu šance, že se jeho funkce časem plně obnoví.\n\nDendrity mají stejnou strukturu a neuroplasmy jako tělo neuronu. V místě odstupu od těla jsou tlusté, postupně se větví. Dendrity jsou většinou krátké, větví se v blízkosti neurocytu a nemají myelinovou pochvu. Na povrchu dendritů bývají přítomné dendritické trny.\n\nAxon je vždy pouze jeden. V místě jeho odstupu na těle neuronu není patrná Nisslova substance, tato část těla se nazývá odstupový konus axonu. V cytoplasmě axonu (axoplasma) jsou podélně probíhající neurofilamenta, vyztužující axon.\n\nMůže se větvit a vytvářet kolaterály. Konečné rozdělení axonu se nazývá telodendron (telodendrie). Na distálním konci axonu je axoterminála, specializovaná sekreční struktura, která při podráždění uvolňuje neurotransmitery do synaptické štěrbiny.\n\nAxony jsou většinou obaleny myelinovou pochvou. Výjimku tvoří neurony CNS, kde je asi 40 % axonů bez obalů (holá vlákna). Axon obalený pochvou se nazývá nervové vlákno. Pochva je vytvářena gliovými buňkami, Schwannovými buňkami na periferních nervech a oligodendrogliemi v CNS. Myelinová pochva vytvářena Schwannovými buňkami není souvislá, vytváří asi 1mm dlouhé segmenty, \"internodia\", členěné Ranvierovými zářezy. V místech zářezu je na membráně axonu velké množství elektricky řízených iontových kanálů.\n\nMůže být velmi dlouhý, i několik metrů u velkých zvířat. U člověka je nejdelší axon asi 1 m dlouhý. Vede od páteře až po konečky prstů na nohou. \n\nPodle počtu a způsobu odstupu výběžků rozdělujeme neurony na několik typů:\n\nUnipolární neurony mají pouze jeden výběžek, a to axon. Dendrit je přeměněn na specializované zakončení (např. tyčinku), které nepřijímá aferenci od jiného neuronu (proto se nenazývá dendritem), ale samo vzruch tvoří na základě svého podráždění přijatou informací (např. světelným zářením o vhodné vlnové délce). Unipolární jsou smyslové neurony – primární smyslové buňky, tyčinky a čípky sítnice.\n\nBipolární neurony jsou opatřené jedním neuritem a jedním dendritem, které obvykle odstupují na opačných pólech buněčného těla. Je to například druhý neuron zrakové dráhy nebo čichové buňky.\n\nPseudounipolární neuron je zvláštní typ bipolárního neuronu. V blízkosti těla dendrit a axon splývají v jediný výběžek, dendraxon. Ten se po různě dlouhém průběhu ve tvaru písmene T opět rozděluje na výběžky dva. Pseudounipolární neurony jsou typické pro spinální ganglia a ganglia mozkových nervů.\n\nMultipolární neurony jsou nejpočetnější. Z buněčného těla vystupuje několik dendritů a jeden axon, takže buňka má hvězdicovitý tvar. Multipolární neurony jsou „typické“ neurony.\n\nNeurony můžeme rozdělit také podle délky axonu:\n\nZ hlediska funkce se neurony dělí na tři skupiny:\n\nNeurony jsou jedinečné v tom, že dokážou rychle přenášet informaci ve formě podráždění. Klíčovou strukturou k přenosu podráždění je specializovaná cytoplasmatická membrána neuronu, neuronální membrána.\n\nV neuronální membráně se nachází množství různých typů iontových kanálů. Na membráně dendritů a těla, tam, kde nasedají synapse, převažují iontové kanály řízené chemicky, jinak převažují kanály řízené elektricky.\n\nZa fyziologických podmínek je ve všech buňkách jiná koncentrace různých iontů než v mezibuněčném prostoru. Velké množství energie, která se uvolní při buněčném katabolismu, je použité k udržení tohoto stavu (ATPázová pumpa). U nervových buněk je nerovnováha mezi ionty uvnitř a vně buňky taková, že na membráně vzniká membránový potenciál, činící asi -50 až -90 mV. Vnitřní povrch membrány nese záporný náboj, vnější povrch má náboj kladný.\n\nZdrojem potenciálu je náboj nesený ionty, zejména K, Na, Cl a anionty bílkovin. Ionty mohou volně přecházet přes membránu, iontovými kanály, což jsou místa pro jejich průchod, pronikají dovnitř a vně buňky mnohem rychleji. Propustnost iontových kanálů pro jednotlivé ionty je významně ovlivňována koncentrací intracelulárního Ca.\n\nV klidu je proto na membráně membránový potenciál, membrána je tedy polarizována.\n\nMembrána, na které převažují chemicky řízené iontové kanály (tj. postsynaptická membrána), je drážditelná chemickými podněty, především mediátorem. Odpověď na toto podráždění může být dvojí:\n\n\nTo způsobí lokální změnu membránového potenciálu (místní podráždění) membrány. Ještě ale nedochází k šíření podráždění. Depolarizace membrány působí excitačně, hyperpolarizace naopak inhibičně. Chemicky řízené iontové kanály jsou rozhodující pro vzrušivost neuronu, díky nim dochází k modulaci signálu.\n\nMembrána, na které převažují elektricky řízené iontové kanály, reaguje na podráždění podle zákona „vše nebo nic“. Buď reaguje vzruchem, nebo ne, a pokud ano, tak s nejvyšší možnou intenzitou. Ke vzniku vzruchu musí dojít k místní depolarizaci membrány, a náhlému rychlému poklesu membránového potenciálu. Prahová hodnota, při které dojde k otevření elektricky řízených iontových kanálů a ke vzniku vzruchu je -55 mV. Odstup od šumu neuronu je 3 až 30 dB.\n\nRychlost šíření akčního potenciálu závisí na obalech nervového vlákna – nemyelinizovaná vlákna vedou vzruchy rychlostí max. 2 m/s, naproti tomu tlustá myelinizovaná vlákna dokážou vést vzruchy rychlostí až 120 m/s.\n\nVlna depolarizace membrány, která nastává otevřením iontových kanálů, šířící se postupně po povrchu neuronu, se nazývá akční potenciál a je podstatou přenosu informací neurony.\n\nRoztroušená skleróza je autoimunitní onemocnění, které ničí gliové buňky vytvářející pochvu. Tím je narušeno vedení vzruchu.\n\nNeurony spolu komunikují pomocí vysoce specializovaných struktur zvaných synapse. Akční potenciál šířící se po povrchu neuronu způsobí uvolnění specifických látek, mediátorů (neurotransmiterů), do synaptické štěrbiny, prostoru mezi dvěma neurony. Mediátor způsobí podráždění chemicky řízených iontových kanálů na membráně druhého neuronu, může tak dojít ke vzniku dalšího akčního potenciálu.\n\n\n\n"}
{"id": "43035", "url": "https://cs.wikipedia.org/wiki?curid=43035", "title": "Seznam ministrů spravedlnosti České republiky", "text": "Seznam ministrů spravedlnosti České republiky\n\nSeznam ministrů spravedlnosti České republiky představuje chronologický přehled osob, členů vlády České republiky, působících v tomto úřadu.\n\n"}
{"id": "43036", "url": "https://cs.wikipedia.org/wiki?curid=43036", "title": "Tkáň", "text": "Tkáň\n\nTkáň je soubor morfologicky podobných buněk, které plní určitou funkci. Buňky tvořící tkáň mohou být stejného typu, existují však tkáně, které jsou tvořeny buňkami tvarově i funkčně rozdílnými. V tom případě je jeden typ buněk typem základním a je nositelem specializované funkce tkáně. Ostatní buňky tuto funkci podporují.\n\nKaždá tkáň se skládá ze dvou složek – buněčné a mezibuněčné. Tkáně jsou základními stavebními složkami živočišného těla. Jejich studiem se zabývá histologie, studiem tkáně, která je patologicky změněná, pak histopatologie.\n\nSoubor buněk tvořících rostlinné orgány se nazývá pletivo, poslední dobou se však stále častěji používá i slovo tkáň, což je zapříčiněno jednak vlivem angličtiny, která má pro pletiva i tkáně jediný pojem: tissues, jednak tím, že rozdělení na tkáně a pletiva je do jisté míry umělé, založené na odděleném vývoji (a tudíž i odlišné terminologii) botaniky a zoologie.\n\n\nEpitelová tkáň (epitel, krycí tkáň) je tvořena buňkami, které na sebe těsně naléhají, často jsou spolu pevně spojeny a je mezi nimi minimum mezibuněčné hmoty. Kryje vnější nebo vnitřní povrchy organizmu, má žlázovou funkci (většina žláz v těle, včetně jater, slinivky, štítné žlázy a adenohypofýzy, je tvořena epitelovou tkání), specializované epitely mají smyslovou funkci (\"neuroepitel\") nebo podpůrnou (\"epitelové retikulum\" brzlíku)\n\nPojivová tkáň má rozmanitý vzhled i funkci. Společným znakem je mezodermální původ a velké množství mezibuněčné hmoty. V organismu zastává mechanickou a podpůrnou funkci. Někdy se mezi pojivovou tkáň řadí také tělní tekutiny, v tomto článku však mají samostatnou skupinu (níže).\n\nvlastní pojivová tkáň\n\nBuňky tvořící svalovou tkáň mají v cytoplasmě vláknité struktury, myofibrily, tvořené kromě dalších bílkovin aktinem a myosinem. Jejich schopnost kontrakce je podkladem funkčních vlastností tkáně. (Nejsou ale jediné buňky, které se mohou kontrahovat, dokážou to i myoepitelové buňky epitelu, pohyb panožek bílých krvinek je také forma kontrakce)\n\nhladká (jednobuněčná)\npříčně pruhovaná (myofibrily jsou uspořádané)\n\n\nNervová tkáň je specializovaný typ tkáně, původem z neuroektodermu. Je tvořen dvěma typy buněk:\n\n\nNeurony jsou nositeli funkce nervové tkáně. Jsou to vysoce specializované buňky, schopné přijímat, zpracovávat a vysílat vzruchy, zprostředkovávají přenos informací.\nNeuroglie jsou podpůrné buňky, které zajišťují ochranu a výživu neuronů.\n\nDo tekuté tkáně patří tělní kapaliny, které jsou částečně rozebírané také v článku mezibuněčný prostor.\n"}
{"id": "43041", "url": "https://cs.wikipedia.org/wiki?curid=43041", "title": "Seznam ministrů zemědělství České republiky", "text": "Seznam ministrů zemědělství České republiky\n\nSeznam ministrů zemědělství České republiky představuje chronologický přehled osob, členů vlády České republiky, působících v tomto úřadu:\n"}
{"id": "43045", "url": "https://cs.wikipedia.org/wiki?curid=43045", "title": "Anténa", "text": "Anténa\n\nAnténa je zařízení k příjmu nebo k vysílání rádiových signálů, je to část vysokofrekvenčního vedení upravená tak, aby účinně vyzařovala energii do prostoru.\n\nAntény se dělí na antény přijímací a antény vysílací (v principu ale může každá anténa vysílat i přijímat):\n\nElektromagnetické vlny vyzařuje každý vodič, kterým prochází střídavý elektrický proud. Anténa je vodič upravený takovým způsobem, aby vyzařoval maximální množství elektrické energie. Ne každé uspořádání vodičů zaručuje maximum vyzařované energie. Například kroucené dvojlinky, používané v telekomunikacích, mají množství vyzařované i přijímané (rušení) energie optimalizované na minimum. Jako nejjednodušší anténu lze využít syntetický zářič, takzvaný dipól. Ten vychází z úseku vedení o délce poloviny vlnové délky vysílaného/přijímaného signálu.\n\nVlastnosti antén popisujeme následujícími parametry:\n\n\nZnáme antény pro DV, SV, KV, VKV. Pro tyto antény je charakteristické, že jejich rozměry jsou malé, hlavně v porovnání s délkou vln. Anténa může mít různá provedení. Výjimkou jsou antény pro VKV, jejichž rozměr je obvykle čtvrtina nebo polovina vlnové délky.\n\n\nK příjmu VKV a vyšších pásem se používají tzv. laděné dipóly. Je to vlastně laděná anténa, která má geometrickou délku odpovídající přibližně polovině vlnové délky elektromagnetické vlny.\n\nD – Direktor\nR – Reflektor\nZ – Dipól (zářič se zdrojem)\n\nTento anténní systém je nazývá podle japonského objevitele Yagiho. Tento typ antény je pro svou jednoduchost často používán pro rozhlas na VKV a všechna televizní pásma. Hlavním znakem antény je, že k dipólu je připojen VF napáječ, proto dipól nazýváme zářičem. Mimo tohoto zářiče přidáváme další prvky – direktory a reflektory, přičemž reflektor bývá o 5–7% delší než zářič. Direktor se nastavuje do dopadu elektromagnetických vln. Činnost těchto prvků spočívá v tom, že zachycují značnou část energie vyzářené vlastním zařízením. Tu spojí s energií přijatou z dopadu elektromagnetických vln. Pasivní prvek je vždy spojen rovnoběžně se zářičem, a je v tzv. rovině příjmu. Musí se dbát na to, aby se nerušila energie vyzářená a přijatá. Čím více pasivních prvků má anténa, tím lepší bude mít vlastnosti. Nejlepší příjem má z jednoho směru (tam, kam míří direktory).\nTato anténa představuje nejjednodušší možnost příjmu pro VKV a UKV pásmo (též označované jako UHF), kanály 21–60.\nAnténu Yagi lze různě kombinovat do patřičných soustav či jiných zapojení.\n\nTyto antény jsou zpravidla širokopásmové, nejvíce se používají ve 4. a 5. televizním pásmu.\nPříčné soustavy mají anténní prvky, tj. zářič s jedním reflektorem, umístěny v rovině kolmé na směr vln.\nJako aktivní zářič se používá celovlnný dipól. v místě nulového napětí tj. ve středu dipólu můžeme uzemnit – přichytit k anténní konstrukci. Nevýhodou této antény je malá směrovost.\n\n\n"}
{"id": "43047", "url": "https://cs.wikipedia.org/wiki?curid=43047", "title": "Xylém", "text": "Xylém\n\nXylém (také \"dřevní cévní svazek\" nebo dřevo) je botanické označení pro druh pletiva cévnatých rostlin, které přivádí a rozvádí minerální živiny z kořenové soustavy rostliny směrem nahoru do jejích nadzemních částí. Výraz „xylém“ je odvozen ze starořeckého slova \"xúlon\", což znamená „dřevo“. Xylém může mít v rostlině funkci mechanickou (opora), transportní (rozvod živin) a zásobní. Živiny se pohybují uvnitř xylému na základě tzv. kořenového vztlaku.\n\nTracheje jsou vodivé dráhy dřeva u krytosemenných rostlin, tvoří široké rourky z mrtvých buněk bez protoplastu s rozpuštěnými příčnými přepážkami. Z kořenů do listů vedou vodu s rozpuštěnými minerálními látkami.\n\nTracheidy jsou vývojově původnějším typem vodivých elementů. Dosahují délky jen několik milimetrů. Mají protáhlý trubicovitý tvar s výrazně zešikmenými konci, na příčném řezu bývají typicky pěti- či šestihranné. V období vlastní činnosti jsou již odumřelé se zachovalými příčnými přepážkami. Tvoří je na sebe navazující buňky s dvůrkatými tečkami, jejichž příčné stěny jsou bez otvorů. Cévice jsou tedy vodivé dráhy dřeva všech cévnatých rostlin.\n\nDřevní parenchym jsou neprotáhlé živé buňky, rozvádějící vodný roztok mezi obvodem a středem stonku (ve vodorovném směru), provází cévy a cévice.\nDřevní sklerenchym jsou vlákna tvořená sklerenchymatickými buňkami se silně ztlustlou buněčnou stěnou.\n\nXylém slouží k rozvádění vody a v ní rozpuštěných minerálních látek z kořenů po celém těle rostliny. Ke své funkci nepotřebuje energii, vše se děje na základě fyzikálních vlastností. Tento tok způsobují dva jevy:\n\n\n"}
{"id": "43050", "url": "https://cs.wikipedia.org/wiki?curid=43050", "title": "Sociální kapitál", "text": "Sociální kapitál\n\nSociální (též společenský) kapitál je podle svého autora Pierra Bourdieuho souhrn zdrojů, které může určitá osoba využít, protože se zná s jinými lidmi. Je to souhrn užitečných sociálních kontaktů, styků a známostí. Jeho objem je dán jako součet objemu finančního, kulturního i sociálního kapitálu těchto známostí, nakolik je daná osoba může mobilizovat ke svému prospěchu.\n\nPojem byl popularizován Robertem Putnamem v jeho pracích, týkajících se Itálie a USA. Ten ho definoval jako:\n\nPodle Putnama zahrnuje sociální kapitál vzájemnost, zajišťuje tok informací, vedoucí k vzájemnému prospěchu a důvěře. Putnam také tvrdí, že lokalizované normy, vytvořené vzájemnou spoluprací, mají tendenci přenášet úspěch také na následující generace.\n\nPojem je ale nadále vágně definován. Zahrnuje různé složky, jako rodinu, tradice, vzdělání, neformální autoritu, solidaritu, kolektivní odpovědnost, účast v občanských sdruženích, regionální, národní a etnickou identitu a vazby. Jedinou podmínkou je pozitivní vazba na ekonomický vývoj a zejména ekonomický růst.\n\nKoncept sociálního kapitálu má podle Mohana a Stokka (2000) určité limity. Ty spočívají především v uvažování bezproblémových vztahů v lokální komunitě. Opomíjeny jsou tak konfliktnější pojmy, jako moc, třída, gender nebo etnicita. Problémem je také nejasná možnost provádění politik, které by vedly k posílení sociálního kapitálu.\n\nKromě Putnamova populárního přístupu k sociálnímu kapitálu se v sociologii používají i užší a konkrétnější operacionalizace tohoto Bourdieuho konceptu, které nespočívají na idealizici komunitních vztahů a umožňují přesné vyjádření a měření.\n\nJako nový pojem se termín \"sociální kapitál\" objevil již v roce 1916. Použil jej Lyda J. Hanifan v článku The Rural School Community Center ve snaze zdůraznit význam vstřícné a přátelské pospolitosti pro úspěšné vzdělávání dětí. Další zmínky o sociálním kapitálu se znovu objevují až v padesátých letech minulého století (Seely, Sin, Loosey 1956, Bonfield 1958).\n\nSociologové Pierre Bourdieu, James Samuel Coleman a Robert Putnam jsou považováni za otce zakladatele současného konceptu sociálního kapitálu (Pileček 2010).\n\nSystémový rozvoj pojmu „sociální kapitál“ v sociologii je spjat s P. Bourdieu (1980). Pro Bourdieura představuje sociální kapitál „množinu skutečných nebo potenciálních zdrojů, kterou nabývá jednotlivec nebo skupina díky trvalé síti více či méně institucionalizovaných vztahů založených na vzájemné obeznámenosti a uznání.“ P. Bourdieu naznačuje, že ti, kteří disponují velkou sítí institucionalizovaných vztahů si nechávají výhody plynoucí ze sociální kapitálu pro sebe, svou rodinu a blízké kruhy.\n\nDalší krystalizaci pojmu sociální kapitál určil americký sociolog J. S. Coleman. J. Coleman chápe sociální kapitál jako atribut sítě vztahů, reciprocity a důvěry. Racionální jednotlivec se soustředí na svůj vlastní zájem, dosažení jeho cílů mu sociální kapitál ulehčuje. Sociální kapitál nabývá i ne zcela sobeckým jednáním, například laskavostmi pro jiné aktéry, u nichž předpokládá, že mu budou oplaceny.\n\nTřetí, R. Putnam chápe sociální kapitál jako četnost neformálních kontaktů fungujících na základě reciprocity a důvěry na makrosociální úrovni. Podle R. Putnama je sociální kapitál esenciální pro budování a udržení demokracie. R. Putnam také ve své práci „Bowling Alone: The Collapse and Revival of American Community“ tvrdé, že sociální kapitál ve Spojených státech ubývá. Demonstroval to na příkladu sníženého počtu účastníků turnajů bowlingových lig a naproti tomu nárůstu počtu samostatných hráčů bowlingu.\n\nRůzné přístupy ve vnímání pojmu sociální kapitál nám umožňují určit typologii forem sociálního kapitálu.\n\nRozdíl mezi těmito pojmy můžeme určit pomocí otázky, komu sociální kapitál přináší zisk. Pokud je odpovědí jedinec nebo uzavřená skupina, jedná se o sociální kapitál individuální. Hlavním představitelem tohoto pohledu byl Pierre Bourdieu, který tvrdil, že sociální kapitál, je využíván jedinci k vlastnímu prospěchu hmotnému či nehmotnému za pomoci interakcí mezi lidmi. Přináší-li sociální kapitál zisk společnosti jako celku, jde o kapitál kolektivní a je vnímán svými představiteli jako atribut společnosti.\n\nIndividuální sociální kapitál se dá dále dělit na mobilizační, který se vyznačuje vysokou aktivací sociálních sítí za účelem zisku, a interakční, jenž klade důraz především na intenzitu samotných společenských interakcí.\n\nKolektivní sociální kapitál je Robertem Putnamem rozlišován na dva typy, lišící se druhy sociálních sítí. Jedná se o sociální kapitály svazující a přemosťující.\n\nSvazující sociální kapitál vystihuje vztahy v rámci úzké komunity, například rodiny či etnika. Putnam ho přirovnává k “superlepidlu”, které upevňuje jednotu v komunitě. Tento sociální kapitál je také nazývaný defenzivním, neboť pomáhá skupině bránit se před negativními vlivy z jejího okolí. V kontrastu se svazujícím sociálním kapitálem stojí ofenzivní přemosťující sociální kapitál. Jedná se o sociální kapitál, který spojuje lidi mezi jednotlivými sociálními skupinami vazbami, které jsou slabší, než v případě kapitálu svazujícího. Tyto vazby fungují jako mosty, odtud název tohoto typu. Příkladem je obchodní partnerství. Přemosťující sociální kapitál napomáhá šíření informací a dosahování společných zájmů, je tedy obecně považován za společensky prospěšný. Pro tento sociální kapitál zvolil Putnam přirovnání k mazadlu WD-40.\n\nPutnamovy sociální kapitály dále doplnil Michael Woolcock sociálním kapitálem spojujícím, aby vyjádřil vztahy mezi jedinci patřícími do různých sociálních vrstev. Zatímco první dva zmiňované typy jsou převážně horizontální, spojující sociální kapitál je vertikální, tedy umožňuje lidem komunikovat s politickými a ekonomickými institucemi.\n\nDle Normana Uphoffa by se měly rozlišovat dvě vzájemně propojené formy sociálního kapitálu. První je strukturální sociální kapitál, pro který jsou zdrojem především formální pravidla, role, procedury či tradice. Druhý, kognitivní sociální kapitál, je naopak výsledkem mentálních procesů a zakládá se především na normách a morálních hodnotách, které nejsou nikde psané.\n\nSpojením těchto dvou dimenzí vzniká prostor ke kooperativnímu kolektivnímu jednání.\n\nV poslední dekádě se stal výzkum sociálního kapitálu natolik dynamicky se rozvíjející oblastí, že i metodologie měření je velmi různorodá a nepřehledná.\n\nSociální kapitál se v podstatě skládá ze dvou odlišných částí (Paxton 1999). První ukazuje na to, jak jsou jedinci v sociálním prostoru navzájem spojeni. Tu P. Paxtonová měří ve dvou dimenzích: čas strávený se sousedy nebo přáteli a členství v dobrovolných organizacích. Druhou složkou je příznačná podoba vazeb, protože vazby mezi lidmi musí mít určité kvality jako vzájemnost, důvěryhodnost a musí způsobovat pozitivní emoce. Autorka tuto dimenzi analyzuje jako dva typy důvěry v druhé lidi a instituce. Důvěra však není složka sociálního kapitálu, která jej bezprostředně vytváří. Sama spíše představuje výsledek jiných procesů. Li, Pickles a Savage proto navrhli model, který bere důvěru jako důsledek působení sociálního kapitálu. Ten člení do tří dimenzí, které pro člověka mají rozdílné efekty: vztah k sousedské komunitě, sociální sítě a občanská participace (Li, Pickles, Savage 2003). \n\nUkazatele měření sociálního kapitálu existují ve dvou základních podobách: \"postoj\" (důvěra, hodnocení kvality sociálního života atd.) a \"jednání\" (např. členství v organizaci). Většinou se používají oba typy současně, čímž se měří kognitivní a strukturní aspekty. Jan van Deth (2003) uvádí tři hlavní oblasti měření: sítě odpovídající strukturnímu zornému úhlu a důvěra, normy a hodnoty spjaté s kulturním hlediskem. Ukazatele jsou však omezené tím, jak vznikala data, ze kterých jsou konstruována.\n\n\n"}
{"id": "43051", "url": "https://cs.wikipedia.org/wiki?curid=43051", "title": "Kulturní kapitál", "text": "Kulturní kapitál\n\nKulturní kapitál představuje „institucionalizované široce sdílené kulturní signály (postoje, preference, formální vědění, jednání, statky, oprávnění) používané jako nástroje sociální a kulturní exkluze“. Lze říci, že pojem označuje zvláštní formu získaných předpokladů\njedince či skupiny k získání určitého sociálního statusu. Do kulturního kapitálu patří verbální obratnost, obecné kulturní povědomí, či dosažené vzdělání. Typy znalostí, dovedností a kvalifikace svým\ndržitelům poskytují různé výhody. Kulturní kapitál může být ztělesňován\nkonkrétními verbálními projevy či držením těla, objektifikován v kulturních\nproduktech, jakými jsou například umělecká díla nebo institucionalizován ve\nformě dosaženého vzdělání.\nPojem v 70. a 80. letech 20. století rozšířil Pierre Bourdieu. V díle The Forms of Capital (1986) rozlišuje Bourdieu tři druhy kapitálu:\nOproti hmotné podstatě ekonomického kapitálu, sociální a kulturní kapitál má formu kapitálu nehmotného. Všechny jeho druhy přinášejí svému vlastníku zisk. Kapitál v nehmotných podobách nemusí být směnitelný, jeho užíváním jej vlastník nespotřebovává, naopak jej posiluje. Z jejich podob ve formě vzdělání a sociálních kontaktů jedince může těžit celá společnost. Jsou však od svého vlastníka neoddělitelné a jeho smrtí zanikají.\n\nBourdieua říká, že distribuce kulturního kapitálu je ve společnosti stejně nerovnoměrná jako je tomu v případě kapitálu ekonomického a také že tyto dva kapitály jsou mezi sebou vzájemně převoditelné. Příkladem můžou být rodiny s vysokým ekonomickým kapitálem, které mohou svým dětem poskytnout delší dobu studia či mobilizace kulturního kapitálu při získávání lepšího uplatnění na trhu práce.\n\nZnačná část odborníků na vývoj kulturního kapitálu se shoduje, že rozvoj internetu a ostatních technologií v poslední době výrazně ovlivňuje podobu kulturního kapitálu. (např. Prieur & Savage, 2013; Roose, 2015). Se stoupajícím významem technologických a ekonomických oborů na úkor oborů humanitních zároveň odpoutává kulturní kapitál od jeho humanitní definice a transformuje jej spíše na “expertní znalost v oblasti vědy, technologií, informačních systémů a obecné zvládnutí různých typů technických a vědeckých procedur”(Prieur & Savage, 2013, p. 238). I sám Bourdieu ve svých novějších dílech připustil možné nahrazení pojmu kulturní kapitál za “informační kapitál”(Bourdieu & Wacquant, 1992, p. 119).\n\nBourdieu rozlišuje tři formy kulturního kapitálu:\nVšechny tři složky kulturního kapitálu se kombinují, jsou propojené a navzájem se posilují. Kulturní kapitál se spojuje s konkrétní osobou. Projevuje se v chováních a názorech člověka, souvisí s jeho jednáním (habitem), k němuž má člověk dispozice.\nK rozvoji kulturního kapitálu dochází u většiny lidí v rodině a ve vzdělávacích zařízeních. Začíná se vytvářet již v raném dětství v procesu socializace dítěte a jeho učením se základním dovednostem. Tvorba kulturního kapitálu závisí na schopnostech orientace ve společensky uznávaných kruzích. V moderní populaci je velmi žádaným atributem právě společenské postavení, které svému majiteli následně produkuje finanční zisk a uznání od ostatních jedinců. Odborníci se v nazírání na pojem kulturní kapitál liší. V zásadě se však shodují, že jej nelze zaměňovat s kapitálem lidským, který je chápán jako souhrn schopností a vlastností získaných praxí. Kulturní kapitál, na rozdíl od kapitálu lidského, má potenciální schopnost tvořit třídu.\n\nKe kulturnímu kapitálu bylo vytvořeno mnoho různých studií, co ale má většina z nich společného je Bourdie, jako základní stavební prvek jejich tezí.\n\nNapříklad Paul DiMaggio ve svých studií rozšiřuje Bourdieua pohled na kulturní kapitál a jeho vliv na vzdělání. V článku Dopad stavové kultury na stupně středoškolských studentů v americkém sociologickém přehledu, zveřejněném v jeho časopise Kulturní kapitál a úspěch, DiMaggio říká: “Oproti Bordiemu, měřím kulturní kapitál vysoko školských studentů, za použití vlastních zpráv o zapojení do umění, hudby a literatury.” \n\nRichard A. Peterson a Albert Simkus, v roce 1992, rozšířili Bourdieua teorii kulturního kapitálu o analýzu údajů z průzkumu o obyvatelích Spojených států amerických, ve svém výzkumu “Jak hudební styl označuje stav pracovních skupin”. V tomto díle přišel Peterson s termínem “kulturní všežravci”, který je zde věnován anomálii, poukazující na to, že lidé vyššího společenského postavení nebyli, na rozdíl od speciálních hromadných modelů, vyvinutých francouzskými učenci, proti zapojení do aktivit, propojených s populární kulturou.  Touto prací odmítli univerzální adaptaci teorie kulturního kapitálu, obzvláště v 20. století v post-industriálních společnostech, jako jsou Spojené státy.\n\nNa práci Richarda A. Petersona a Alberta Simkuse navázali mnozí další teoretici, např. Ericson (1996), Bryson (1996, 1997), Simtas a Alvaréz (2002, 2004), a mnoho dalších. Z jejich studiích vyplývá, že část obyvatel s vyšším postavením v USA a Evropě má všeobecně širší kulturní vyžití a věnuje mu více svého času, než zbytek obyvatel.\n\nVe Velké Británii, v roce 2015, Louise Archer a jeho kolegové vyvinuli koncept vědeckého kapitálu. Tato práce, čerpá, jako všechny předchozí, z prací Bourdieua, kde se zejména opírá o jeho studie zaměřené na reprodukci sociálních nerovností ve společnosti. Vědecký kapitál je zde tvořen kulturním a společenským kapitálem, a byl vytvořen jako způsob k pochopení, jaké vlivy vedly některé k děti k pokračování ve vědecké dráze. Tato studie pomáhá pochopit různým odborníkům, co utváří kladný/záporný vztah mladých lidí k vědě.\n\nPodle George Farkase mají poznatky teoretiků kulturního kapitálu dalekosáhlé důsledky, například i ekonomické. Argumentuje, že jednotlivci pocházející z ekonomicky slabších poměrů postrádají dovednosti a návyky potřebné k úspěchu ve stále více konkurenčním světě. Ve svém díle zároveň kritizuje neschopnost školství v podpoře znevýhodněných dětí, nepodporující tak jejich možnosti úspěchu v dynamicky vyvíjející se ekonomice.\n\nV nižších společenských vrstvách tzn. dělnických a chudších rodinách\nse rodiče nesnaží dětem vysvětlovat věci, ale rovnou jim říkají, co mají dělat. Rodiče tak nevytvářejí vhodné podmínky, ale spoléhají, že se jejich potomci zabaví sami. Etnografka Annette Lareau, která vycházela z Bourdieho\nteorie, ve své studii uvádí, že děti z dělnického prostředí přijímaly fakt, že rodinná finanční situace omezuje jejich aspiraci. Podle autorky se tento rodičovský styl neslučuje se současnými normami společenských institucí.\n\nRodiče ve středních vrstvách se zajímají o pocity a názory svých dětí; volnočasové aktivity plánují na rozdíl od dělnické třídy společně. Jejich potomci jsou naučeny společenských pravidlům (oční kontakt nebo podání ruky) a jsou obratné při konverzaci. Autority považují za sobě rovné a v jejich společnosti se cítí přirozeně. Lareau ve své studii v praxi poukázala na předávání kulturního kapitálu z generace na generaci a jeho spjatost se sociálními třídami. V závěru studie zjistila, že děti středních vrstev jsou vystavovány většímu stresu zapříčiněného úsilím o naplnění požadavků svých rodičů.\n\nPřestože hlavní roli v získání kulturního kapitálu podle Bourdieho hraje vzdělání, které je otevřené všem vrstvám, Bernsteinm Willis a Mac an Ghail poukázali na fakt, že děti s již získaným kulturním kapitálem z rodinného prostředí jsou ve školách zvýhodňovány. Mnoho dětí z nižších tříd školský systém považuje za intelektuálně nedostatečné. Na základě toho je podporována kulturní reprodukce sociálních nerovností.\n\nKoncept kulturního kapitálu vzbudil zájem teoretiků a výzkumných pracovníků po celém světě. Jeho využití je nejčastěji spojeno se vzdělávacím systémem, ale výjimečně byl využit či rozvinut i v jiných oborech, například při zkoumání nerovnosti ve společnosti.\n\nVýzkum Emirbayera & Williamse (2005) využívá Bourdieuho dílo osvíceným způsobem. Emirbayer a Williams požívají Bourdieuho pojem oblast a kapitál k prozkoumání mocenských vztahů v oblasti sociálních služeb. Autoři ve výzkumu hovoří o dvou oddělených oborech, které působí ve stejné oblasti a o druzích kapitálu, které jsou legitimní a hodnotné. Konkrétně ukazují jak lidé bez domova mohou mít \"staff-sanctioned capital\" nebo \"client-sanctioned capital\" a vysvětlují, že to zda jsou oba kapitály zároveň žádoucí a nežádoucí, hodnotné a znevažované, zaleží na tom, z pohledu kterého ze dvou oborů se na ně díváme. Nicméně autoři jasně nedefinují \"staff sanctioned\" a \"client sancioned capital\" jako kulturní kapitál.\n\nTeorie kulturního kapitálu Pierra Bourdieu je kritizována kvůli své volné definici, která nejednoznačně vymezuje celkový koncept a příliš zdůrazňuje význam kulturních signálů. Kulturní kapitál tak ve svém vrstveném systému jeho pojetí působí velice široce a nejednoznačně.\n\nBritský sociolog John H. Goldethrop poukazuje na nesnadné zasazení kulturního kapitálu do sociologického experimentu. Říká, že chápání konceptu kulturního kapitálu je tak rozsáhlé, že znesnadňuje, ne-li znemožňuje již zmíněné zasazení do experimentu a často je použita jen jedna část teorie. Rozsáhlost konceptu touto vnitřní nejednoznačností vede k znehodnocení teorie jako celku. \n\nPodle Michelle Lamontové a Annette Lareauové je při aplikaci hypotézy, která vychází z jeho teorie potřeba určit, které kulturní praktiky jsou natolik vzácné, že poskytují hledanou rozdílnost. Bourdieho model kulturních praktik předpokládá, že jsou kulturní praktiky srovnány na stejné úrovni, což zmíněné autorky vyvrací příkladem různých multikulturních skupin populace, které určují své normy odlišně. Pří utváření sociální identity opomíjí Bourdieu praktické individuální schopnosti a význam hodnot.\n\nBritský sociolog Richard Jenkins označuje Pierra Bourdieu za jednoho z nejkritizovanějších sociologických klasiků, což podle něj znamená, že větší míra kritiky často dokládá nadprůměrnou kvalitu dané práce.\n\n"}
{"id": "43058", "url": "https://cs.wikipedia.org/wiki?curid=43058", "title": "Seznam ministrů pro místní rozvoj České republiky", "text": "Seznam ministrů pro místní rozvoj České republiky\n\nSeznam ministrů pro místní rozvoj České republiky, původně ministrů hospodářství, představuje chronologický přehled osob, členů vlády České republiky působících v tomto úřadu.\n\n\"úřad zřízen 1. listopadu 1996\"\n"}
{"id": "43059", "url": "https://cs.wikipedia.org/wiki?curid=43059", "title": "Seznam ministrů průmyslu a obchodu České republiky", "text": "Seznam ministrů průmyslu a obchodu České republiky\n\nSeznam ministrů průmyslu a obchodu České republiky představuje chronologický přehled osob, členů vlády České republiky, působících v tomto úřadu:\n"}
{"id": "43062", "url": "https://cs.wikipedia.org/wiki?curid=43062", "title": "Seznam ministrů dopravy České republiky", "text": "Seznam ministrů dopravy České republiky\n\nSeznam ministrů dopravy a spojů České republiky, od 1. ledna 2003 ministrů dopravy České republiky, obsahuje chronologický přehled členů vlády České republiky jmenovaných do čela ministerstva dopravy a spojů nebo ministrerstva dopravy České republiky od provedení federalizace Československa a vzniku české vlády v roce 1969 do současnosti:\n\n"}
{"id": "43063", "url": "https://cs.wikipedia.org/wiki?curid=43063", "title": "Seznam ministrů životního prostředí České republiky", "text": "Seznam ministrů životního prostředí České republiky\n\nSeznam ministrů životního prostředí České republiky představuje chronologický přehled osob, členů vlády České republiky, působících v tomto úřadu:\n"}
{"id": "43064", "url": "https://cs.wikipedia.org/wiki?curid=43064", "title": "Listopad 2005", "text": "Listopad 2005\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "43065", "url": "https://cs.wikipedia.org/wiki?curid=43065", "title": "Seznam ministrů práce a sociálních věcí České republiky", "text": "Seznam ministrů práce a sociálních věcí České republiky\n\nSeznam ministrů práce a sociálních věcí České republiky představuje chronologický přehled osob, členů vlády České republiky, působících v tomto úřadu:\n\n"}
{"id": "43066", "url": "https://cs.wikipedia.org/wiki?curid=43066", "title": "Seznam ministrů školství, mládeže a tělovýchovy České republiky", "text": "Seznam ministrů školství, mládeže a tělovýchovy České republiky\n\nSeznam ministrů školství, mládeže a tělovýchovy České republiky představuje chronologický přehled osob, členů vlády České republiky, působících v tomto úřadu:\n\n\n"}
{"id": "43068", "url": "https://cs.wikipedia.org/wiki?curid=43068", "title": "Seznam ministrů kultury České republiky", "text": "Seznam ministrů kultury České republiky\n\nSeznam ministrů kultury České republiky představuje chronologický přehled osob, členů vlády České republiky, působících v tomto úřadu:\n\n"}
{"id": "43072", "url": "https://cs.wikipedia.org/wiki?curid=43072", "title": "Seznam ministrů informatiky České republiky", "text": "Seznam ministrů informatiky České republiky\n\nSeznam ministrů informatiky České republiky představuje chronologický přehled osob, členů vlády České republiky, působících v tomto úřadu:\n"}
{"id": "43075", "url": "https://cs.wikipedia.org/wiki?curid=43075", "title": "Polabí", "text": "Polabí\n\nPolabí je území v Čechách podél řeky Labe zhruba mezi městy Jaroměř a Lovosice (v užším pojetí jen po Štětí). Jde o neformální označení bez přesného územního vymezení. Někdy se také označuje jako \"Polabská nížina\". Díky kvalitní půdě a příznivým klimatickým podmínkám je intenzivně zemědělsky využívané. Část dolního Polabí je také někdy označována souslovím Zahrada Čech.\n\nPolabím se chápe široký úval řeky Labe v Čechách, tvořený rovinou nebo mírnou pahorkatinou o nadmořské výšce mezi 150 a 300 metry. Geologicky a geomorfologicky je součástí České tabule, spadá do teplé a suché klimatické oblasti. Prostírá se na severovýchodě Středočeského kraje (v okresech Kolín, Kutná Hora, Mělník, Mladá Boleslav, Nymburk, Praha-východ), na východě přesahuje do krajů Královéhradeckého a Pardubického, na západě do Ústeckého (okres Litoměřice). Rozloha území činí přibližně 5000 km².\n\nJedná se převážně o polní, intenzivně zemědělsky využívanou krajinu s pěstováním teplomilných plodin. Lesy se vyskytují jen sporadicky, převážně borové, dubové a zbytky lužních.\n\nNázev Polabí je využit také pro označení regionálních výrobků z této oblasti v rámci Asociace regionálních značek: značku \"\"POLABÍ regionální produkt\"\" mohou získat výrobky pocházející právě z této oblasti. Území působnosti této značky je vymezeno přesně, ačkoli přesně neodpovídá výše uvedenému obecnému vymezení (leží jen ve Středočeském kraji, a tak do něj nespadá okolí Litoměřic, Pardubic, Hradce Králové a Jaroměře, a naopak v některých místech zasahuje mimo Polabskou nížinu, například v okolí Kouřimi nebo Mladé Boleslavi).\n\n\n"}
{"id": "43077", "url": "https://cs.wikipedia.org/wiki?curid=43077", "title": "Pivovar", "text": "Pivovar\n\nPivovar je technologický celek vyrábějící pivo. Pivovar je obvykle rozdělen do několika samostatných provozů, které odpovídají jednotlivým fázím výroby. Velikost pivovaru se může pohybovat od malého domácího téměř kuchyňského provozu až po velký průmyslový podnik. Variabilita existuje i v konkrétní technologii vaření piva. V Česku většina pivovarů užívá metodu spodního kvašení a vyrábějí piva plzeňského typu.\n\n\n\n\n"}
{"id": "43081", "url": "https://cs.wikipedia.org/wiki?curid=43081", "title": "Rebutia heliosa condorensis", "text": "Rebutia heliosa condorensis\n\nRebutia heliosa var. condorensis je stejně jako všichni zástupci příbuzenského okruhu \"R. heliosa\" velmi atraktivní taxon rodu rebucie, proti nominátní varietě dosahuje poněkud větších rozměrů, i když se stále jedná o vyslovenou miniaturu. Své jméno dostala var. \"condorensis\" podle místa původu v průsmyku Condor.\n\nDonald, John Donald; Ashingtonia, 3: 143, 1979\n\nSekce \"Aylostera\", řada \"Heliosa\"\n\nStonky zpočátku jednotlivé, brzy tvořící mnohohlavé skupiny, kulovité, až 40 mm široké a 30 mm vysoké, s vláknitými kořeny a šedozelenou pokožkou. Žeber 30 – 40, spirálovitá, rozložená do 3 mm dlouhých a 1 mm širokých hrbolků; areoly protáhlé, umístěné na vrcholu hrbolků, až 3 mm dlouhé a 1 mm široké, hnědě plstnaté, asi 4 mm navzájem vzdálené. Okrajových trnů 12 – 16, tenké, bílé, hřebenovitě uspořádané, až 4 mm dlouhé; středové trny nepřítomné.\n\nKvěty 30 – 40 mm dlouhé, asi 40 mm široké, zřetelně kratší než u nominátní variety, čistě červené až téměř purpurově karmínové; květní lůžko olivově červené s málo početnými šupinami s bílými vlasy a štětinami; květní trubka asi 15 mm dlouhá, červená až tmavě fialově červená, s podobnými, poněkud většími šupinami; okvětní lístky kopinaté až kopisťovité, 10 – 15 mm dlouhé a 3 – 4 mm široké, na konci špičaté až zaoblené, ve zbarvení kolísající od čistě červené, ale také bledší nebo tmavší až purpurově karmínově; nitky ve dvou sériích, z horní části trubky a z okraje trubky, žlutě zbarvené, stejně i prašníky a pyl; čnělka nažloutle bílá, na spodních 10 mm srostlá se stěnou trubky, blizna se 6 rameny bělavá. Plod malý, kulovitý, asi 4 mm široký, tmavě červený, pokrytý malými šupinami s bílými vlasy a štětinami. Semena krátce přílbovitá, asi 1 mm velká, hnědočerná, se širokým bazálním hilem a bradavčitou testou.\n\nV souvislosti s variabilitou \"R. heliosa\" var. \"condorensis\" je poněkud nejasné jednoznačné vymezení tohoto taxonu. Také u rostlin s tímto označením v našich sbírkách se zřejmě jedná o výsledek více jevů. Na jedné straně existuje řada rostlin, které odpovídají původnímu Lauovu sběru L 401 a prvotnímu Donaldovu popisu. Tyto rostliny vykazují jen velmi malé rozdíly, které se vztahují v podstatě jen na odstín vybarvení květů, jak bylo uvedeno již v prvotním popisu. Naproti tomu však někdy můžeme ve sbírkách jako \"R. heliosa\" var. \"condorensis\" nalézt rostliny, které naopak odpovídají popisu var. \"cajasensis\", což bude důsledkem skutečnosti, že rostliny z odpovídajících Lauových sběrů (L 401, L 405) byly v obchodních nabídkách opakovaně zaměňovány.\n\nDalší výraznější rozdíly pak nalezneme u rostlin, které byly v prvotním popisu var. \"condorensis\" rovněž zmíněny a pocházejí ze sběrů K. Knížete (KK 849 – R. densipectinata n.n. a KK 1802 – R. solisoides n.n.). Tyto rostliny však určitě reprezentují odlišné populace a jejich přiřazení sem je přinejmenším nejisté. Některými autory jsou tyto sběry přiřazovány spíše do okruhu \"R. albopectinata\". Nověji byly jako var. \"condorensis\" označeny sběry SE 81 a 158, LH 646 a 784 a RH 243 (?), 271, 276, 283, 989 a 990.\n\nMístem nálezu sběru L 401, ze kterého byl vybrán typ \"R. heliosa\" var. \"condorensis\", je Condor Pass (Bolívie, departament Tarija, hraniční území provincií Cercado a O´Connor), v nadmořské výšce 2 800 m, jako místa nálezů sběrů V. Šedy bylo rovněž uvedeno Condor Pass (Bolívie, departament Tarija), u SE 81 v nadmořské výšce 2500 m. Uváděnými místy nálezů K. Knížete jsou naproti tomu Junacas (Bolívie, departament Tarija) v nadmořské výšce 2 900 m (KK 849) a Las Cajas (Bolívie, departament Tarija) v nadmořské výšce 2 200 m (KK 1802). Sběry V. Šedy (SE 81, 158) pocházejí z Condor Pass, rovněž sběr L. Horáčka LH 784 (2675 m), sběr LH 646 od Yacuiba (2 710 m), u sběru RH 243 bylo jako místo nálezu uvedeno Alto de Cajas, u RH 271 a 276 Abra de Condor, u RH 283 Palca Grande a u RH 989 a 990 Condor Pass.\n\nCentrum rozšíření příbuzenského okruhu \"R. heliosa\" leží v horách severovýchodně od města Tarija (Bolívie, departament Tarija), některé další podobné taxony pak nalezneme ještě v sousední provincii Sud Cinti (Bolívie, departament Chuquisaca). V horách kolem Narvaez, Cajas, Junacas, a také o několik desítek km severněji kolem Culpina byla nalezena řada mimořádně zajímavých taxonů a nové nálezy se objevují s každým dalším průnikem do těchto oblastí. Zpracování celého tohoto komplexu není ještě ani zdaleka ukončeno a teprve podrobný průzkum existujících populací ukáže, jaký hodnostní stupeň nejlépe odpovídá kterému taxonu, co přetrvá jako samostatný druh a kde bude lépe vyhovovat hodnost poddruhu nebo variety. Kromě bližšího příbuzenstva \"R. heliosa\", \"R. supthutiana\", ale i \"R. albopectinata\" včetně řady dalších nepopsaných sběrů z této oblasti, mohou užší vazby prokázat i další taxony ( \"R. schatzliana\", \"R. perplexa\", i když původ uvedený u tohoto posledního taxonu leží značně mimo).\n\nRostliny příbuzenského okruhu \"R. heliosa\" vytvářejí silné řepovité kořeny, které jsou v porovnání s většinou druhů rodu \"Rebutia\" přece jen poněkud choulostivější. Tomu je nutno přizpůsobit celou kulturu těchto taxonů a týká se to i \"R. heliosa\" var. \"condorensis\". Rozmnožování z odnoží, které se v kultuře běžně a snadno vytvářejí, je snadné, při dosažení dostatečné velikosti odnože zakořeňují snadno, zprvu vytvářejí svazčité, vláknité kořeny, které později postupně zesilují. Substrát vyžadují mírně kyselý, hrubší, dobře propustný, bez příměsi nezetlelých organických součástí, a nárazovou zálivku vždy až po předchozím vyschnutí, s omezením v době vrcholících letních veder. V době zimního klidu pak úplné sucho a teploty 5 – 10 °C.\n\nRostliny kvetou na jaře, začátek vegetace je při správné kultuře zahájen právě násadou poupat, občas se jednotlivé květy objeví ještě na závěr vegetace při silnějším podzimním růstu. Zde je pouze nutno upozornit na nutnost dostatečného vyzrání rostlin a jejich včasnou přípravu na zazimování přerušením zálivky. Tehdy existuje i zvýšené nebezpečí zahnívání pozdních poupat nebo nevyschlých zbytků květů a přenesení hniloby i na těla rostlin.\n\n\n"}
{"id": "43082", "url": "https://cs.wikipedia.org/wiki?curid=43082", "title": "Buněčná inkluze", "text": "Buněčná inkluze\n\nBuněčné inkluze jsou rezervní či odpadní látky vznikající činností buňky. Jsou volně rozptýleny v cytoplazmě bez membránového ohraničení. Je to pro buňku někdy víceméně nepotřebná věc - odpad, jejž nelze vyloučit. Samy o sobě se nemohou podílet na životních pochodech, neboť jsou chemicky inaktivní. Pokud se zapojují do biochemických pochodů, děje se tak pod vlivem látek přítomných v okolní cytoplazmě. Nejsou vytvořeny z protoplazmy, ale vznikají činností buněk.\n\nLze je rozdělit na:\nPříklady látek:\n"}
{"id": "43083", "url": "https://cs.wikipedia.org/wiki?curid=43083", "title": "Ernst Jandl", "text": "Ernst Jandl\n\nErnst Jandl (1. srpna 1925, Vídeň – 9. června 2000, Vídeň) byl rakouský básník, dramatik a spisovatel. Je známý mimo jiné díky svým zvláštním humoristickým slovním hříčkám v oblasti experimentální lyriky a díky tvorbě neologismů.\n\nErnst Jandl vystudoval gymnázium (1943) a poté narukoval do armády, koncem roku 1944 se stal americkým válečným zajatcem (vězněn v Anglii). Po svém propuštění (1946) se vrátil do Rakouska, kde vystudoval germanistiku a anglistiku ve Vídni (Promoval 1950). Krátce před promocí složil zkoušku pro učitele (1949). Od roku 1950 pracoval jako učitel na několika gymnáziích. Zajímavostí je, že krátce působil i na Schule für Dichtung (Škola pro básnictví) ve Vídni. Poté ještě působil jako pedagog v Anglii.\n\nRoku 1953 se spřátelil se svou pozdější družkou Friederike Mayröcker, která se výrazně podílela na větší části jeho díla. Zhruba v tomto období začal úzce spolupracovat s tzv. vídeňskou skupinou, tato spolupráce mu přinesla mnoho kontaktů na umělecký svět a i díky ní později pracoval na mnoha místech (Německo, USA, …)\n\nRoku 1973 se stal spoluzakladatelem Grazer Autorenversammlung, a od roku 1975 byl jeho viceprezidentem. Roku 1983 se stal prezidentem této organizace a byl jím až do roku 1987.\n\nOd roku 1981 byl členem Německé akademie pro jazyk a poezii v Darmstadtu.\n\nJandl se proslavil svými slovními hříčkami, je považován za jednoho z předních zástupců německy psané experimentální lyriky. V Rakousku mu byla často vyčítána jeho silná vazba na německou literaturu.\n\nNavíc jeho umění nespočívá pouze v tvorbě, ale také v přednesu básní. Natočil značné množství desek obsahujících jeho slovní a zvukové experimenty, které jsou často doprovázeny zpěvem a jazzem.\n\nK Jandlovým nejznámějším básním patří sbírka básní \"Laut und Luise\", \"Schtzngrmm\", \"Ottos mops\" (k této básni mu byl vzorem jeho pes, vypráví zde příběh o páníčkovi, paničce a psíčkovi, kde se zachází pouze s vokálem O) \"Kneiernzuck\" a \"Lichtung\".\n\nVětšina Jandlových děl působí jen při ústním přednesu, neboť sám Jandl kladl důraz na to, aby byly přednášeny. Pod vlivem konkrétní poezie a dadaismu se Jandl zabýval experimentálním básnictvím. Jeho první básnické pokusy byly uveřejněny v roce 1952 v časopise \"Neue Wege\" (Nové cesty).\n\n\n\n\n\n"}
{"id": "43084", "url": "https://cs.wikipedia.org/wiki?curid=43084", "title": "Inkluze", "text": "Inkluze\n\nInkluze (z lat. \"inclusio\", zahrnutí) znamená zahrnutí nebo přijetí do nějakého celku. Opak je exkluze – vyloučení. Jako odborný pojem se používá:\n\nv matematice:\n\nv přírodních vědách:\nv pedagogice a společenských vědách:\n"}
{"id": "43085", "url": "https://cs.wikipedia.org/wiki?curid=43085", "title": "Zdeněk Košler", "text": "Zdeněk Košler\n\nZdeněk Košler (25. března 1928 Praha – 2. července 1995 Praha) byl český dirigent.\n\nPocházel z muzikantské rodiny, která tehdy bydlela v Praze, jeho otec Václav byl violistou, členem orchestru Národního divadla. Mladší bratr Miroslav (25. července 1931 – 20. září 2016) byl výraznou osobností české sbormistrovské reprezentace.\n\nJeho manželkou byla tanečnice ND Jana Košlerová (rozená Svobodová, 2. března 1925 – 1. července 2012) .\nV letech 1938 až 1941 zpíval v Kühnově dětském sboru. Již od mládí jej zajímalo dirigování, dirigoval i otcův amatérský dechový soubor. V období 1938 až 1943 se učil soukromě hudební teorii u Otakara Jeremiáše. Také studoval klavírní hru u E. Grünfeldové a dirigování u P. Dědečka. Vystudoval smíchovské Vančurovo reálné gymnázium , avšak v letech 1944–5 byl vězněn v koncentračním táboře Terezín, takže maturitu skládal až v roce 1947 .\n\nV letech 1945 až 1948 byl korepetitorem Českého pěveckého sboru. V období 1948 až 1952 studoval na dirigentském oddělení Hudební akademie múzických umění u Karla Ančerla a R. Brocka. Již v roce 1948 nastoupil do Národního divadla jako korepetitor (v té době ještě jako student HAMU). První zkušenosti s taktovkou zde získal velice rychle, neboť od roku 1951 zde také dirigoval operní představení (\"Lazebník sevillský\", \"Prodaná nevěsta\", \"Tajemství\").\n\nV roce 1956 zvítězil na dirigentské soutěži v Besançonu (repertoárem zaměřena na francouzskou hudbu).\n\nOd roku 1958 do roku 1962 následovalo angažmá ve funkci šéfa opery v Olomouci (první Košlerovou premiérou v Olomouci byla Janáčkova \"Věc Makropulos\", dále nastudoval např. Mozartovu operu \"Così fan tutte\", \"Figarovu svatbu\" atd.).\n\nV roce 1963 dosáhl ještě slavnějšího vítězství v dirigentské soutěži Dimitrije Mitropoulose v New Yorku – jedním z ocenění byla roční spolupráce s Leonardem Bernsteinem, kterému následně dělal v sezóně 1963/1964 asistenta v Newyorské filharmonii .\n\nV letech 1962–1966 působil jako šéf ostravské opery, kde premiéroval celou řadu oper (Prokofjevův \"Semjon Kotko\", Čajkovského \"Evžen Oněgin\", Wagnerovy \"Mistry pěvce\", znovu \"Věc Makropulos\", Straussovu \"Salome\" i Dvořákovu \"Rusalku\").\n\nV letech 1965 až 1967 byl dirigentem Symfonického orchestru hl. m. Prahy FOK a současně na pozvání Waltera Felsensteina hostoval v Komické opeře v Berlíně. Zde byl pak v sezóně 1967/1968 angažován i jako šéfdirigent.\n\nV roce 1965 ve Vídeňské státní opeře pohostinsky premiéroval Straussovu \"Salome\". V letech 1966–1967 dirigoval ve Vídni s Vídeňskými symfoniky velký dvořákovský cyklus se všemi devíti symfoniemi. V roce 1971 se stal druhým dirigentem České filharmonie, v roce 1976 dirigentem České filharmonie. V letech 1971 až 1976 byl současně i šéfdirigentem Slovenského národního divadla v Bratislavě.\n\nOd ledna 1980 do července roku 1985 působil jako šéf opery Národního divadla v Praze (na toto působiště se vrátil ještě v roce 1990). Roku 1992 odešel do penze, ale znovu se chopil nové práce. Kromě jiného stihl dát velký „zakladatelský impuls“ Českému národnímu symfonickému orchestru.\n\nKošlerovo umění bylo známé i za hranicemi. Svědčí o tom kritiky z četných zájezdů po Anglii, Rakousku, Spojených státech či Kanadě. Největší popularitě se těšil v Japonsku, kde od roku 1968 pravidelně hostoval . Když sečteme dohromady hostování u japonských orchestrů i hostování se Slovenskou filharmonií, operou ND a Českou filharmonií byl na japonských turné celkem třicetkrát.\n\nZdeněk Košler byl dirigentem s fenomenální pamětí a dokonalým sluchem, nejen tím vzbuzoval v každém muzikantovi přirozený respekt. S Českou filharmonií provedl řadu děl, která obohacují klasický repertoár. Koncerty se vyznačovaly objevnou dramaturgií a vysokými nároky na interprety. Jako dirigent je podepsán pod celou řadou vynikajících nahrávek vážné hudby.\n\n\n"}
{"id": "43088", "url": "https://cs.wikipedia.org/wiki?curid=43088", "title": "Data mining", "text": "Data mining\n\nData mining ([dejta majnyn], angl. \"dolování z dat\" či \"vytěžování dat\") je analytická metodologie získávání netriviálních skrytých a potenciálně užitečných informací z dat. Někdy se chápe jako analytická součást \"dobývání znalostí z databází\" (Knowledge Discovery in Databases, KDD), jindy se tato dvě označení chápou jako souznačná. Často dochází také k překryvu s termínem data science, který bývá obvykle chápán šířeji než data mining.\n\nData mining se používá v komerční sféře (například v marketingu při rozhodování, které klienty oslovit dopisem s nabídkou produktu), ve vědeckém výzkumu (například při analýze genetické informace) i v jiných oblastech (například při monitorování aktivit na internetu s cílem odhalit činnost potenciálních škůdců a teroristů).\n\nPrvní náznaky aktivit, které dnes označujeme jako data mining, se objevily v 60. letech 20. století s rozvojem počítačové techniky. Šlo například o využívání regresní analýzy s automatickým výběrem proměnných a prvních rozhodovacích stromů. Většinou však šlo jen o ojedinělé nebo akademické záležitosti.\n\nRozvoj statistických metod, databázových aplikací a umělé inteligence spolu s rychlým růstem rychlosti a paměti počítačů byly předpoklady, které umožnily v sedmdesátých a osmdesátých letech první systematická využití data miningové metodologie v praxi. Slovní spojení \"data mining\" tehdy ovšem stále mělo spíše hanlivý přídech: Označovalo „vyzobávání rozinek“ z dat, hledání korelací ve velkých datových souborech, které – jak známo ze statistické teorie – je vystaveno obrovskému nebezpečí, že „objeví“ pouze nahodilé fluktuace v datech bez možnosti zobecnění a praktického využití.\n\nObrat přišel počátkem 90. let. V té době byly již vybudovány metody, umožňující vyhnout se zmíněnému nebezpečí falešných korelací (například kontrola založená na vynechaných datech nebo na metodě Monte Carlo). Navíc zejména v USA rostla poptávka ze strany komerčních organizací, disponujících již velkými objemy dat a neschopných z nich pomocí klasických tabelačních metod získat potřebné podklady pro rozhodování. To napomohlo k rychlému etablování data miningu jako svébytného oboru aplikované vědy a k jeho širokému použití v komerční praxi. Časté aplikace jsou především v oblastech přímého marketingu (výběr klientů pro oslovení), finančnictví (např. odhadování rizika, hledání podvodů), maloobchodního prodeje (analýza nákupních košíků aj.), telekomunikací (segmentace klientů, prodej programů aj.) a internetového prodeje (analýza přechodů mezi stránkami, efektivity reklamy apod.).\n\nNárůst aplikací v oblasti data miningu se projevil i na softwarovém a konzultačním trhu. Existuje již poměrně široká nabídka specializovaných softwarů pro tento účel. Vedoucími trhu dataminingových softwarů jsou komerční aplikace SAS Enterprise Miner, SPSS Clementine a STATISTICA Data Miner, mezi známé nekomerční softwary patří Weka a Orange.\n\nProtože data mining zahrnuje velkou šíři metod a způsobů práce, je obtížné podat jednoznačný návod k postupu. Přesto během 90. let vykrystalizovaly dvě obecné metodologie, které alespoň v hrubých rysech popisují jednotlivé kroky: metodologie \"SEMMA\", za níž stojí firma SAS, a \"CRISP-DM\", vyvinutá konsorciem firem, mezi něž patřil druhý hlavní hráč na trhu, SPSS.\n\nSpolečnou podstatou všech metodologií je následnost několika kroků:\n\nProtože komerční data mining představuje často masivní a inteligentní zpracování osobních údajů, vznikají často obavy ze zneužití těchto informací.\n\nKromě obvyklých negativ spojených se shromažďováním osobních údajů, jako je záměrný i nezáměrný únik dat a jejich využití k různým nečestným aktivitám od spamu až po vydírání, zde teoreticky hrozí i specifické zneužití statistických technik. Lze si například představit zločince, který si pomocí analýzy dat vytipovává své oběti.\n\nZdá se však, že toto nebezpečí je – alespoň v současném stavu data miningu – nepatrné. I kdyby se náhodou zločinci dostali k využitelným osobním datům, pravděpodobně by jim použití sofistikovaných statistických metod příliš nepomohlo, už proto, že by jim chyběla databáze „pozitivních příkladů“ úspěšných zločinů, na níž by mohli své modely postavit.\n\nZa větší potenciální nebezpečí lze považovat technologie, k jejichž vzniku data mining přispívá v akademické sféře. Například dekódování genomu může být použito k nehumánním selekcím osob podobným eugenice, ale postaveným na vědeckém základě. Anebo pokročilé metody identifikace osob mohou být spolu s kamerovými systémy používány ke špehování pohybu občanů.\n\n\nZe správných dat, použijeme-li správný způsob dobývání, dostaneme správné výsledky. Proto by dobývání dat mělo být založeno na správných datech. Nicméně protože se používají statistické metody, tak výsledky jsou tzv. \"statisticky správně\", tj. s malou pravděpodobností odvodíme chybné výsledky (falešně pozitivní).\n\nDobývání typicky neodhalí všechny souvislosti schované v datech.\n\nI z nesmyslných dat, například špatně připravených anebo náhodných dat dostaneme nějaké výsledky. Je možné dostat i výsledky, co vypadají smysluplně. \"Smetí dovnitř, smetí ven\" (angl. Garbage In, Garbage Out - GIGO).\n\n\n\nStránky producentů softwaru obsahují často i řadu obecnějších informací (případové studie, zkušenosti klientů apod.)\n"}
{"id": "43089", "url": "https://cs.wikipedia.org/wiki?curid=43089", "title": "Paul McCartney", "text": "Paul McCartney\n\nSir James Paul McCartney MBE (* 18. června 1942 Liverpool) je britský hudebník, zpěvák a skladatel, bývalý člen skupiny The Beatles.\n\nPaul McCartney se narodil rodičům s irskými předky (James McCartney a Mary Patricia Mohinová). Společně s bratrem Michaelem (pod pseudonymem Mike McGear se prosadil v komediální hudební skupině The Scaffold) byli vychováváni v katolické víře. Matka zemřela na rakovinu prsu, když bylo Paulovi 13 let. V dětství mu otec koupil první kytaru a jelikož dříve sám hrál na trubku a klavír v jazzové kapele, dával Paulovi první lekce hudby sám. Na škole Liverpool Institute poznal George Harrisona a začali se spolu učit na kytaru (pro zajímavost - Paul je levák a kytaru se zrcadlově nataženými strunami drží krkem na opačnou stranu).\n\nHistorie skupiny The Beatles začala v roce 1957, kdy se na pouti v anglickém Wooltonu Paul seznámil s Johnem Lennonem, který ho přijal do skupiny \"Quarry Men\" jako kytaristu. Tímto okamžikem vzniká nejslavnější hudební spojení všech dob - Lennon/ McCartney. Lennon a McCartney pak začínají spolupracovat na psaní písní, za první dva roky spolupráce jich napsali kolem jednoho sta. Veškerý volný čas trávili spolu a hráli na kytary.\nPaul ve škole prospíval velmi dobře, mluví německy i španělsky, ale dal přednost muzice a tak místo učení začal vystupovat se skupinou po Británii a místo dalšího studia začal pracovat jako pomocník strojvedoucího na lokomotivě a stáčet drát v továrně.\n\nNa podzim roku 1958 se skupina \"Quarry Men\" přejmenovala na \"Johnny and The Moondogs\" a v roce 1959 se skupina opět přejmenovala, tentokrát na \"The Silver Beetles\". V roce 1960 se skupina naposledy přejmenovala na The Beatles (slovní hříčka - \"beetle\" znamená \"brouk\", \"beat\" znamená \"tlouci, bít, tep…\") a dostala angažmá v německém Hamburku. Díky odchodu původního basového kytaristy Stuarta Sutcliffa jeho nástroj přebírá McCartney.\n\nPaul působil ve skupině The Beatles do jejího rozpadu v roce 1970. Po smrti manažera skupiny Briana Epsteina, se stal nepsaným vůdcem kapely a především jejím nejaktivnějším členem. Mezi jeho nejlepší a nejznámější písně éry Beatles patří \"Eleanor Rigby\" (1966), \"Can't Buy Me Love\" (1964), \"Let It Be\" (1970) a především \"Hey Jude\" (1968) a \"Yesterday\" (1965).\n\nV roce 1967 začal Paul (stejně jako ostatní členové skupiny) užívat ve větší míře drogy a o rok později se celá skupina vydává do Indie, aby zde meditovala. Kromě drog Paul experimentuje jako první člen Beatles s elektronickou hudbou a natáčí soukromé undergroundové filmy. Pod Paulovým vedením také vzniká kritikou odsouzený a veřejností nepochopený (avšak v dnešní době velmi pozitivně vnímaný) film Beatles Magical Mystery Tour, plný psychedelických obrazců a výjevů.\n\nPaul žil dlouhá léta s herečkou Jane Asherovou, ale v roce 1967 se seznámil s Lindou Eastmanovou, americkou fotografkou. Dne 12. března 1969 se spolu vzali, o osm dní tak předběhli Johna Lennona s Yoko Ono. Paul adoptoval Lindinu dceru z prvního manželství Heather. Společně s Lindou měli tři děti - Mary Annu, Stellu Ninu a Jamese Louise. Oba manželé vždy tvrdili, že kromě devíti dní, kdy byl McCartney v roce 1980 v japonském vězení (za držení marihuany), byli každý den spolu.\n\nV dubnu 1970 Paul McCartney veřejně oznámil, že skupinu Beatles\nopouští (přestože kapela de facto neexistovala již v roce 1969), ostatní jej následovali a všichni členové se věnují vlastním projektům.\nPaul naučil manželku Lindu hrát na klávesy a angažoval ji ve své nové skupině Wings, založené v roce 1971. První společnou prací byla píseň \"Another Day\". Ačkoliv hudební kritici Lindu kritizovali za její zpěv i hraní, Wings získali mnoho cen Grammy a v 70. letech byli velmi úspěšní.\nV roce 1972 vyráží skupina na první turné po Velké Británii a o rok později i po Evropě. V roce 1973 vydávají The Wings patrně své nejlepší album \"Band On The Run\".\nMcCartney vydal nespočet alb, ať samostatně nebo se skupinou Wings. Mezi nejznámější vedle již zmíněných patří \"Ram\", \"Venus and Mars\" či \"Tug of War\".\n\nV polovině 80. let spolupracoval se Steviem Wonderem nebo Michaelem Jacksonem. S manželkou se stávají vegetariány a bojovníky za práva zvířat.\n\nV roce 1994 předává Yoko Ono zbylým členům Beatles Lennonovy demonahrávky, ke kterým pak nahrají hudební doprovod. Poslední skladby skupiny, \"Real Love\" a \"Free as a Bird\", jsou vydány na albech Anthology 1 (Apple Records, 21. listopadu 1995) a Anthology 2 (Apple Records, 18. března 1996). Píseň \"Now And Then\", plánovaná pro Anthology 3 (Apple Records, 28. října 1996), nebyla dokončena.\n\nV roce 1997 byl McCartney pasován na rytíře a nejen neuvěřitelným počtem prodaných desek je právem považován za jednoho z nejlepších hudebníků 20. století.\n\nV roce 1998 zemřela Paulova žena Linda na rakovinu prsu. Nicméně se McCartney v roce 2002 podruhé oženil s modelkou Heather Millsovou a v říjnu 2003 se jim narodila dcera Beatrice Milly McCartney. Nedlouho poté se ale s Heather rozvedl.\n\nPaul se věnuje i vážné hudbě, složil několik klasických děl (např. \"Liverpoolské oratorium\" nebo \"Standing Stone\").\nV roce 1999 byl uveden do síně slávy, uspořádal koncert na počest Lindě a také první výstavu svých obrazů.\n\nDne 6. června 2004, jako první člen skupiny Beatles, vystoupil na koncertě v Praze.\n\nDne 20. února 2008 převzal ocenění za svůj celoživotní hudební přínos v rámci BRIT Awards.\n\nV roce 2009 vyšel 1 DVD + 2 CD live koncert s názvem Good Evening New York City, byl sestříhán z několika nocí a obsahuje jak písně z tvorby Paula + Wings, tak i hity Beatles.\n\n9. října 2011 se v Londýně potřetí oženil s Nancy Shevellovou.\n\nRoku 2012 vydává desku \"Kisses On The Bottom\", na níž vzdal hold svým oblíbeným melodiím ze 30. a 40. let a nadělil si ji k 70. narozeninám.\n\nDne 12. prosince 2012 vystoupil na benefičním koncertu 121212, věnovaném obětem hurikánu Sandy, spolu s bývalými členy skupiny Nirvana (ti se setkali poprvé od rozpadu roku 1994). Zahráli společnou píseň \"Cut Me Some Slack\". Ta se objeví v dokumentu Sound City, který režíruje ex bubeník Nirvany Dave Grohl, a který by měl mít premiéru v únoru 2013. Dne 12. října 2013 vydává nové album \"New\" se stejnojmennou titulní písní.\n\nV roce 2018 vydal své další album Egypt Station, se kterým se poprvé od alba Tug of War (1982) dostal do čela žebříčku americké hitparády Billboard 200. \n\n\n60. léta (Ve skupině Beatles)\n\n70. léta (Ve Skupině Wings)\n\n70. + 80. léta\n\n90. léta a 2000 - 2012\n\n\n\n\n\n\n\n\n\n\n\n\n\n"}
{"id": "43091", "url": "https://cs.wikipedia.org/wiki?curid=43091", "title": "INRI", "text": "INRI\n\nNápis INRI je zkratkou latinského Iesus Nazarenus Rex Iudaeorum, česky \"Ježíš Nazaretský, král židovský\" a bývá tradičně zobrazován na krucifixech a jiných zobrazeních ukřižovaného Ježíše Krista. \n\nNápis nechal na Ježíšův kříž umístit Pilát Pontský podle Janova evangelia (v nezkráceném znění) ve třech jazycích – hebrejštině, latině a řečtině. Markovo evangelium pouze uvádí, že Ježíšovo provinění označoval nápis \"Král Židů\".\n\nNěkdy se používá také podoba \"JNRJ\", která vychází z pozdějšího latinského pravopisu. Východní církev užívá namísto toho písmen \"INBI\", vycházející z řecké podoby nápisu (\"Iésús ho Nazóraios ho basileus tón Iúdaión\"). Často východní (např. pravoslavní) věřící uvádějí namísto toho např. \"… ho basileus tú kosmú\" (… král všehomíra) anebo \"ho basileus tés doxés\" (Král slávy) s tím, že ikony vyjadřují duchovní realitu a ne fyzickou realitu.\n\nPozději byl zkratce INRI přidán ještě jeden význam – In nobis regnat Iesus, \"V nás kraluje Ježíš\".\n\nAlchymisté zkratce vytvořili jiný význam, založený na představě živlů – Igne Natura Renovatur Integra, \"Veškerá příroda se obnovuje ohněm\".\n\n\n"}
{"id": "43092", "url": "https://cs.wikipedia.org/wiki?curid=43092", "title": "Lorenzo Valla", "text": "Lorenzo Valla\n\nLorenzo Valla (též latinsky Laurentius) (1405-1407, Řím – 1. srpna 1457 tamtéž) byl italský filosof, filolog a historik, představitel renesančního humanismu.\n\nChválil přednosti latinského jazyka a jako filolog se obracel i proti filosofii. Jazykovým rozborem prokázal nepravost tzv. \"Konstantinovy donace\", kterou prohlásil za papežský podvrh. Tím si však proti sobě poštval některé církevní kruhy a byl vydán inkvizici. Avšak po obhájení své pravověrnosti se nakonec za papeže Calixta III. (1455-1458) stal papežským sekretářem.\n\nDůležitým Vallovým počinem bylo též porovnání autoritativního latinského textu Nového zákona (Vulgáty) s řeckým originálem. Díky tomuto \"Srovnání textu Nového zákona\" (Collatio Novi Testamenti\") je považován za zakladatelskou postavu moderní bilbické filologie. Svou prací na textu Nového zákona ovlivnil zejména Erasma Rotterdamského, který o několik desetiletí později připravil první tištěné vydání Nového zákona v řečtině. Snažil se propojit křesťanskou morálku s prvky epikúreismu, zabýval se svobodnou lidskou volbou a pomáhal znovuoživení klasického duchovního vzdělání. Jeho spis proti Konstantinově donaci byl již na počátku 16. století přeložen do češtiny humanistou Řehořem Hrubým z Jelení (jde o první překlad tohoto Vallova spisu vůbec).\n\nZ díla Lorenza Vally:\n\nZe zahraniční odborné literatury o Lorenzu Vallovi:\n\nZ české literatury:\n\n"}
{"id": "43093", "url": "https://cs.wikipedia.org/wiki?curid=43093", "title": "Windows 3.1x", "text": "Windows 3.1x\n\nWindows 3.1x je v informatice označení pro sérii grafických uživatelských rozhraní od firmy Microsoft, jejichž první verze 3.1 byla vydána 6. dubna 1992 a poslední v roce 1994. Jedná se o 16bitovou nadstavbu operačního systému DOS, která byla k dispozici i v češtině. Nástupcem byl systém Windows 95.\n\nSystém DOS poskytoval pouze příkazový řádek, který byl pro snadné ovládání počítače nedostatečný. Z příkazového řádku bylo možné netriviálním způsobem spouštět další programy. Programy používaly textové uživatelské rozhraní nebo vytvářely vlastní grafické uživatelské rozhraní, avšak ze strany systému DOS pro to neexistovala žádná podpora a každý program si své rozhraní musel sám vytvářet i obsluhovat.\n\nGrafická nadstavba Microsoft Windows 3.1x poskytovala grafické uživatelské rozhraní, které umožňovalo programy reprezentovat jako ikony a zajistit tak jejich snadné spouštění uživatelem. Programům samotným grafické prostředí poskytovalo sadu knihoven a funkcí, které umožňovaly vytvořit prostředí WIMP (tj. okno, ikona, kontextová nabídka, polohovací zařízení), kde programy prezentují svůj výstup v oknech, jsou k dispozici tlačítka, vstupní políčka, menu a vše se ovládá počítačovou myší. Zároveň byly k dispozici funkce pro podporu tisku na tiskárně a podobně.\n\nZákladním prvkem byl \"Správce programů\" (\"Program manager\", progman.exe), který ve svém okně umožňoval vytvářet ikony a seskupovat je do skupin uvnitř vnořených oken. Neexistovala tedy dnes známá podoba s panelem (lištou) a na ní umístěné nabídce \"Start\". Ukončení tohoto Správce programů znamenalo (v závislosti na system.ini) ukončení Windows 3.1x a návrat do textového rozhraní DOSu.\n\nV září 1992 vyšla speciální verze s názvem \"Windows 3.1 for Central and Eastern Europe\", ta umožnila využití azbuky a fontů s diakritickými znaménky středo a východoevropských jazyků. Podobně vydal Microsoft také \"Windows 3.1J\" s podporou japonštiny. \"Windows 3.11\" byl vydán 8. listopadu 1993, který oproti Windows 3.1 zlepšoval podporu multimédií (zvukových karet, SW ovládání CD-ROM apod.). O dva týdny později vyšla aktualizace s podporou čínštiny. \"Windows 3.2\" vydané v listopadu 1994 přinesly navíc jen vylepšení podpory čínského jazyka.\n\n\"Správce souborů\" (\"File manager\", winfile.exe) umožňoval správu souborů a adresářů (podobal se dnešnímu \"Průzkumníku\" – každé okno obsahovalo dvě části – strom složek a obsah aktuální složky). Kopírování probíhalo přes schránku, bylo podporováno filtrování.\n\nWindows 3.1x obsahovaly různé základní aplikace: \"Poznámkový blok\" (notepad.exe), \"Write\" (write.exe, dnešní \"WordPad\"), \"Malování\" (\"Paintbrush\", pbrush.exe) atp.\nObsahovaly také \"Windows Media Player\" (uměl přehrát WAV, MIDI a AVI), \"Přehrávač CD\" a \"Záznam zvuku\" (ten doznal výraznějších změn až ve Windows 7, dříve sndrec.exe, v např. Windows XP sndrec32.exe).\n\nV rámci přípravy přechodu na 32bitový operační systém a 32bitové aplikace bylo možné do Windows přidat tzv. Win32s, což byl soubor knihoven s 32bitovým API.\n\nNástroj \"Ovládací panel\" (control.exe) sloužil ke konfiguraci Windows. Mohlo to být např. barevné schéma, nastavení myši a klávesnice, instalace ovladačů, ale také celkem dost podrobné nastavení portů a podobně.\n\nWindows 3.1x podporovaly (stejně jako všechny 16bitové Windows) pouze kooperativní multitasking, takže jedna vadná aplikace mohla zcela zablokovat chod celého systému.\n\nWindows 3.1x (Windows for Workgroups) obsahovaly podporu počítačových sítí, a to nejen sítí Microsoftu, ale i těch ostatních (jako od IBM, Novellu atp.). Umožněno bylo také sdílení souborů a tiskáren nebo třeba posílání e-mailů. Pro podporu protokolů TCP/IP bylo nutné používat externí program (např. Trumpet Winsock).\n\n\n\n\n\n\n\n\n\n\n\n\n"}
{"id": "43094", "url": "https://cs.wikipedia.org/wiki?curid=43094", "title": "Johann Reuchlin", "text": "Johann Reuchlin\n\nJohann Reuchlin (29. ledna 1455, Pforzheim – 30. června 1522, Stuttgart) byl německý právník, humanista a mystik. Byl prvním německým hebraistou, který jakožto nežid studoval hebrejštinu a Tanach.\n\nStudoval novopythagoreismus a kabbalu, byl ovlivněn Piconem. Šířil liberální náboženské názory.\n\n"}
{"id": "43095", "url": "https://cs.wikipedia.org/wiki?curid=43095", "title": "Gmina", "text": "Gmina\n\nPolské slovo gmina (z německého „\"Gemeinde\"“) se do češtiny se obvykle překládá jako obec, a to jak ve smyslu obce náboženské, tak ve významu územní jednotky. Polská územně správní jednotka \"gmina\" se však mírně liší od obecného chápání českého slova \"obec\".\n\nOd roku 1990 je v Polsku \"gmina\" základní územně správní jednotka. Druh obce stanovuje její status. \"Gmina\" může být vesnická, městsko-vesnická nebo městská. Obec si může vytvářet pomocné podřízené jednotky starostenství (\"sołectwo\"), čtvrti (\"dzielnica\"), sídliště či osady (\"osiedle\") aj. Je to tedy středisková obec, jakýsi malý okres. Sám pojem „okres“ je ale polsky „powiat“.\n\nDo oblasti působení obce patří všechny veřejné záležitosti lokálního významu, které nejsou ze zákona vyhrazeny jiným subjektům. Obyvatelé obce přijímají rozhodnutí ve všeobecném hlasování (volby, referenda) nebo prostřednictvím obecních orgánů. Orgány obce tvoří:\n\nV Polsku je celkem 2478 gmin, z toho 65 má charakter okresů. Největší gmina je Pisz na severovýchodě Polska s rozlohou 635 km².\n\nVzhledem k velikosti polských obcí (gmin) jsou téměř všechny složené z více katastrálních území \"(Obręb ewidencyjny)\". V případě městsko-vesnických gmin se katastrální území seskupují do evidenčních jednotek \"(Jednostka ewidencyjna)\", přičemž jedna taková gmina se člení vždy na dvě evidenční jednotky, z nichž jednou je správní centrum, zatímco druhou představuje zbytek, tvořený vesnickými částmi obce. V případě vesnických gmin a téměř všech městských gmin je evidenční jednotka tvořená územím celé gminy. Krakov a Varšava se také člení na evidenční jednotky, kterých je v případě těchto měst víc.\n\n\n"}
{"id": "43100", "url": "https://cs.wikipedia.org/wiki?curid=43100", "title": "Erasmus Rotterdamský", "text": "Erasmus Rotterdamský\n\nErasmus Desiderius Rotterdamský, vlastním jménem Gerrit Gerritszoon, (27. října 1466 Rotterdam – 12. července 1536 Basilej) byl holandský myslitel, augustiniánský kanovník a představitel zaalpské renesance a humanismu.\n\nHolandský filolog a filosof Erasmus se narodil roku 1466 zřejmě v Rotterdamu (novější výzkumy však ukazují, že se mohl narodit též v Goudě jako Geert Geertsen. Mylně se domníval, že jméno Gerrit pochází ze slova „toužit“, a proto si zvolil latinizované jméno Desiderius. Patřil mezi nejvýznamnější a nejvlivnější představitele evropského humanismu, je považován za předchůdce reformace, ačkoli sám se stavěl velmi kriticky k jejím projevům (opustil například kvůli reformě basilejské univerzity svou milovanou Basilej). V náboženských sporech první poloviny 16. století byl přívržencem náboženské tolerance.\n\nNejprve byl augustiniánským řeholníkem, od roku 1492 byl po svém kněžském svěcení ve službách biskupa v Cambrai. V letech 1495 až 1499 studoval v Paříži, jako kněz procestoval celou Evropu a stal se slavným učencem. Mezi roky 1506 a 1509 žil v Itálii a mezitím pobýval v Nizozemí a Anglii. V letech 1514 až 1521 žil v Basileji, odkud vycestovával, aby nechal u svého přítele Johanna Frobena tisknout své knihy. Od roku 1524 opět bydlel v Basileji, avšak po získání města na stranu reformace Ulricha Zwingliho odešel na protest do Freiburgu. Zemřel na tyfus. Pohřben byl v basilejské katedrále.\n\nPrvním vážnějším Erasmovým dílem je Enchiridion militis christiani (\"Příručka křesťanského vojáka\", 1503). V této krátké práci se Erasmus snažil vytvořit pohled na normální křesťanský život, který posléze po zbytek svého života dotvářel. Za hlavní zlo doby považoval formalismus, respekt ke tradicím bez ohledu na skutečné Kristovo učení. Nabídl řešení: každý se má ptát v každém okamžiku, co je zásadní a co je důležité beze strachu.\n\nSvým nejznámějším spisem, satirou Chvála bláznivosti (\"Encomium moriae\", 1509), se s výsměchem i vážností věnoval hluboce zakořeněným omylům doby a barvitě je vyobrazoval. Je napsán formou monologu, personifikované Bláznivosti kritizuje autor různé vrstvy společnosti – především církev, učence, krále a filozofy. Autor prokázal znalost klasické antické literatury a bible i v poměrech soudobé Evropy. V díle ironickým způsobem upozorňoval na nedokonalost lidí.\n\nRoku 1516 vydal knihu O výchově křesťanského vladaře (\"Institutio principis christiani\"), jehož vydání inicioval zřejmě jeho třetí a poslední pobyt v Anglii téhož roku. Knihu věnoval jako radu mladému králi Karlu V. Obecné principy cti a upřímnosti aplikoval Erasmus na konkrétní úkoly knížete, kterého zobrazil jako služebníka svého lidu. Dílo bývá srovnáváno s Machiavelliho \"Vladařem\" (1537) jako nejvýznamnější spis o vládě 16. století. Je vhodné obě díla porovnat. Machiavelli uváděl, že k udržení vlády politickou sílou je bezpečnější pro knížete být obávaný než milovaný. Erasmus preferoval opačné stanovisko a uvedl, že vladař pro spravedlivé a shovívavé vládnutí potřebuje všestranné vzdělání a musí se vyvarovat toho, aby se stal zdrojem útisku.\n\nErasmus coby textový kritik a vydavatel stál u počátků moderní filologie. Stanovil mimo jiné také v současnosti používanou (ačkoli nesprávnou), tzv. „humanistickou“ výslovnost klasické řečtiny. Okolo roku 1505 se v návaznosti na Lorenza Vallu začal věnovat biblické filologii a roku 1516 vydal \"kritické vydání řeckého textu\" Nového zákona s vlastním latinským překladem a poznámkami. Tuto knihu věnoval papeži Lvu X. a pro vydání textu užil nově obnovených rukopisů. Ve druhém vydání zavedl pro pojmenování Nového zákona v latině namísto termínu \"instrumentum\" dnes běžné \"testamentum\". Erasmova kritického textu použili např. pro anglický překlad překladatelé krále Jakuba I. (\"King James Bible\"), z prvních českých překladů jej použil Václav Beneš Optát. Erasmův text byl později označován jako \"textus receptus\". Kromě prvního vydání se Erasmus zasloužil o další vydání (1522, 1527 a 1535).\n\nErasmovy reformační aktivity nebyly vítány ani z katolické, ani z reformační strany. Poslední roky jeho života byly poznamenané spory s těmi, kteří mu byli dosud sympatičtí. Mezi těmito spory byl význačný především spor s Ulrichem von Hutten, výrazným géniem, který se přidal na Lutherovu stranu. Erasmus Ulricha obvinil, že překroutil či nepochopil jeho výroky ohledně reformace a opakuje svou pozici nestranit žádné ze stran.\n\nNejvýznačnější prací posledních let Erasmova života je Ecclesiastes (Kazatel, 1535), v níž popsal kázání jako nejdůležitější úkol křesťanského kněze. Krátký traktát z roku 1533, Příprava na smrt, pak poukazoval i na jiné Erasmovy důrazy a tendence, když se snažil vyzdvihnout dobrý život jako nezbytnou podmínku šťastné smrti.\n\nKrátce před svou smrtí sepsal knihu De puritate ecclesiae christianae (\"Čistota křesťanské církve\"), v níž se obě znepřátelené strany v reformačních sporech snažil usmířit. V některých svých snahách byl považován též za předchůdce osvícenství.\n\nKatolická církev zařadila několik spisů Erasma Rotterdamského na Index zakázaných knih, kde byly uváděny až do konce 19. století. \"Index\" z roku 1900 a vydání následující již díla Erasma Rotterdamského nezmiňují.\n\n\n\n\n"}
{"id": "43101", "url": "https://cs.wikipedia.org/wiki?curid=43101", "title": "Erasmus", "text": "Erasmus\n\nErasmus (latinská a archaická forma), novoněmecky a česky Erazim, polsky Erazym může znamenat:\n\n\n\n\n\n"}
{"id": "43110", "url": "https://cs.wikipedia.org/wiki?curid=43110", "title": "ED", "text": "ED\n\nSpojení písmen E a D může mít různé významy:\n\n\n\n"}
{"id": "43111", "url": "https://cs.wikipedia.org/wiki?curid=43111", "title": "Seznam pomníků z bitvy u Hradce Králové roku 1866, část 1–150", "text": "Seznam pomníků z bitvy u Hradce Králové roku 1866, část 1–150\n\nProstor prusko-rakouské bitvy u Hradce Králové z 3. července 1866 byl vyhláškou Ministerstva kultury ČR č. 208/1996 Sb. prohlášen památkovou zónou „Areál bojiště bitvy 1866 u Hradce Králové“. Evidováno je více než 460 památek, z nichž většina se nachází v této památkové zóně. Nejvíce koncentrovány jsou v lese Svíb.\n\nPři honu 16. listopadu 1888 byl položen základ Komitétu pro udržování památek z války roku 1866, který měl ustavující schůzi 2. prosince 1888 a začal o pomníky jednotně pečovat. Podobné spolky z dalších východočeských měst zastřešilo Centrální komité a vznikla nadace při odborné škole sochařské a kamenické v Hořicích. V roce 1891 spolek udržoval 227 pomníků ve více než 40 obcích a v následujících letech pracoval na vyhledávání a evidenci dalších pomníků. Také vyzval všechny zúčastněné vojenské jednotky, aby vybudovaly své pomníky, pokud tak ještě neučinily. V roce 1898 bylo v evidenci 319 pomníků, v roce 1901 přesně 400 a v roce 1912 již 419. Zhruba do roku 1914 nabyl soubor dnešního rozsahu. Od roku 1904 vznikalo v místech bojiště turistické značení. Na Chlumu vznikl nejprve strážní domek, pak roku 1899 rozhledna a restaurace a 3. července 1936 byla otevřena expozice Muzea války roku 1866 na Chlumu.\n\nOd roku 1993 je správcem areálu Muzeum východních Čech v Hradci Králové, které spolu s Komitétem pro udržování památek z války 1866 pečuje o památky v celé zóně. Tyto dvě organizace používají ve svých textech jednotné označení památníků evidenčními čísly (cca 1–474). \n\n"}
{"id": "43112", "url": "https://cs.wikipedia.org/wiki?curid=43112", "title": "Aš", "text": "Aš\n\nAš ( ) je město v okrese Cheb v Karlovarském kraji, 20 km severozápadně od Chebu, v Ašském výběžku. Je obklopeno ze tří stran Německem (Bavorskem a Saskem). Žije zde  obyvatel.\n\nV historických dokumentech je Aš nazýván také \"Ascha\", \"Asche\", ale první zaznamenané jméno je \"Aska\". Název města vznikl z německého názvu ryby – lipana (\"die Äsche\"), který se objevuje ve znaku města. Někdy je jméno mylně odvozováno od německého slova \"Asche\", což znamená popel. V němčině má název podobu \"Asch\". Tento název byl jako oficiální používán až do konce druhé světové války, později paralelně s českou verzí \"Aš\". V Německu se varianty Asch užívá dodnes (např. na dopravních informačních značkách apod.). Po vysídlení Němců z Československa, bylo rozhodnuto, že obce s německým jménem budou přejmenovány. Aš byla jen jedním ze tří obcí na Ašsku, která měla kromě německého názvu i český. I tak se uvažovalo o přejmenování (jako například u města Sokolov, které se česky dříve nazývalo \"Falknov nad Ohří\"). Jedním z návrhů byl název \"Dukla\", který však nebyl realizován, a nakonec městu zůstal název Aš.\n\nDo roku 1000 patřilo ašské území do takzvaného regia Slavorum (z latiny: země Slovanů). Aš byla pravděpodobně založena v 11. nebo 12. století.\n\nV roce 1270 získal ašský kostel řád německých rytířů. Je to také první zaznamenaná zmínka o Aši. Město samotné, je v historických pramenech zmíněno o něco později, v roce 1281, kdy bylo zastaveno římským králem Rudolfem Habsburským fojtu Jindřichovi z Plavna. V roce 1331 byla Aš a město Selb zastaveno králem Janem Lucemburským znovu pánům z Plavna, zbytek Ašska potom pánům z Neuberga. Plavenští si na Mikulově vybudovali vedlejší sídlo. Neubergové chtěli pravděpodobně mezi lety 1335 až 1355 oddělit Aš od Chebska, protože Chebští páni se dožadovali krále Jana Lucemburského privilegií, podle nichž by k tomuto dojít nemohlo. Kolem roku 1400 odkoupili celé Ašsko od pánů z Plavna Zedtwitzové. V roce 1422 došlo k tomu, čeho se Chebští obávali. Císař Zikmund předal celé Ašsko Zedtwitzům jako mužské léno, čímž bylo definitivně Ašsko odděleno od Chebska, a stalo se fakticky autonomií. Zedtwitzové poté ovládali Ašsko po více jak dalších 500 let.\n\nV 16. století provedli Zedtwitzové na Ašsku reformaci, luteránství se stalo dominantní konfesí. Roku 1629 bylo Ašsko obsazeno císařskými vojsky a zdejší evangeličtí duchovní byli vyhnáni. Avšak vzhledem k zvláštnímu postavení Ašska potvrdil vestfálský mír Ašsko jako protestantské území, nebyla zde provedena rekatolizace, takže Ašsko zůstalo jediným českým územím, kde byl protestantismus nejen povoleným, ale dokonce výhradním náboženstvím, zůstal jím i poté, co část rodiny Zedtwitzů přestoupila ke katolicismu. V roce 1775 bylo Ašsko definitivně připojeno k Čechám, resp. k Rakousku. To díky tzv. Temperamentním bodům, které vydala Marie Terezie. Tato listina měla původně usnadnit politickou a soudní správu na Ašsku, ale Zedtwitzům také zaručila ochranu, vlastní soudní aparát, osvobození od daní a svobodu vyznání. Toleranční patent z roku 1781 se na Ašsko vztahoval v tom smyslu, že zaručil toleranci katolické menšině.\n\nTextilní průmysl v regionu rychle sílil, a koncem 18. století se z Aše stalo průmyslové centrum. Roku 1814 vypukl v Aši velký požár, který zasáhl oba vrchy podél hlavní cesty; Mikulášský i Radniční. Požár zničil celé zámecké sídlo Zedtwitzů, historickou radnici, a vzal s sebou 167 domů, a dalších 80 staveb mezi těmito vrchy. V roce 1834 byl v Aši vyroben první Jacquardův tkalcovský stroj. V té době žilo v Aši už přes 6 000 tkalců. O třicet let později, roku 1864 v Aši vznikla první mechanická tkalcovna v Rakousku. V květnu roku 1877 došlo k velké stávce v textilní výrobě. Ta skončila střelbou a smrtí jednoho z dělníků. V roce 1880 se Aš se svými třinácti tisíci obyvateli stala desátým největším českým městem. 2. srpna 1872 byla Aš právně povýšena z městyse na město.\n\nV roce 1904 byla v Aši založena odborná textilní škola se čtyřletým studiem. Textilní průmysl nadále velmi sílil, a v roce 1924 bylo ve městě již více než 120 tkalcoven, 13 barvíren, 52 obecných pletáren, a 129 pletáren punčoch. Z Aše se stalo ještě silnější průmyslové centrum. Bohatství ašských továrníků podporovalo propagandu Konráda Henleina, což vedlo k posilování jeho Sudetoněmecké strany a přebírání moci v okrese. Po jejím sjezdu 5. května 1938, kterého se účastnilo 21 tisíc členů, začali čeští obyvatelé město opouštět. Kvůli síle ašských nacistů, kteří postupně přibírali moc v celém ašském okrese, bylo Ašsko obsazeno jednotkami freikorpsu a de facto připojeno k německé říši ještě před podepsáním Mnichovské smlouvy, v noci z 21. na 22. září 1938. Čeští policisté byli odzbrojeni a společně s českými úředníky a německými antifašisty převezeni do Bad Elsteru. 3. října 1938 vstoupily do města jednotky wehrmachtu a o několik hodin později je následoval sám Hitler.\n\nBěhem druhé světové války se situace nejen v Aši, ale v celém Ašsku, značně zhoršila. Textilní výroba ztrácela na své síle kvůli úbytku obyvatelstva a německé úřady postupně zastavovaly novou výstavbu ve městě. 20. dubna 1945 vstupují do Aše americké jednotky a osvobozují ji. Válka končí, ale problémy ne.\n\nVystěhováním německého obyvatelstva z Aše klesl i přes okamžité osidlování počet obyvatel o více než polovinu. I když byly některé závody předány do státní správy nebo do rukou nových českých osídlenců, nebylo možné udržet všechny v provozu. Mnoho továren muselo být uzavřeno. Reorganizace textilních továren v Aši pokračovala až do 50. let 20. století, kdy byly zřízeny n. p. Tosta, Ohara Aš (později n. p. Textilana), n. p. Krajka, n. p. Kovo nebo Metaz. V Aši byl později také otevřen závod pro výrobu výpočetní techniky Aritma.\n\nV roce 1960 byl požárem zničen evangelický kostel, nejhodnotnější památka města. Během 60. let bylo v Aši zbouráno velké množství starých domů, které byly nahrazeny domy panelovými. Vzniklo tak množství sídlišť, která přinesla přes tisíc nových bytů. V té době také přestal klesat počet obyvatel a v roce 1970 žilo v Aši již 11 620 lidí. Během 70. a 80. let bylo město obohacováno o velké množství nových domů, ale rekonstruovány byly i ty starší. Přibyly také obchody, místa ke sportu nebo nové vlakové nádraží.\n\nPádem komunistického režimu v roce 1989 také skončila textilní éra města Aše. V 90. letech postupně zanikají všechny místní továrny, Tosta, Textilana i Krajka. Textilní podnik Textilana (závod Ohara Aš) zanikl ke konci roku 1999, kdy se vedení liberecké Textilany rozhodlo tento podnik zcela uzavřít z důvodu nerentabilnosti a ztrátovosti, závod Ohara Aš až do zastavení výroby vyráběl dámské šatovky a látky na pánské obleky, navíc tehdy se už i liberecká Textilana potýkala s nemalými finančními problémy (za tři roky sama zanikla), závod Tosta Aš zanikl v roce 1999, kdy byly propuštěni všichni zaměstnanci a výroba zcela zastavena. Před úplným úpadkem zachránilo město otevření hraničního přechodu do Německa. Byl vybudován nový celní komplex, ve kterém sídlily jak české, tak německé celní úřady. Z Aše se postupně stávalo turisticky zajímavé místo, kam jezdilo nakupovat mnoho Němců.\n\nVstup do 21. století znamenal pro město novou stavební éru. V centru města přibylo množství nových, moderních polyfunkčních domů. Mezi lety 2004 a 2009 prošlo město pěti etapami rekonstrukce silniční a parkovací infrastruktury. Byl vybudován ašský obchvat. V roce 2003 byla kompletně rekonstruována budova staré radnice, kam byl následně opět přemístěn městský úřad. V sousedství byl vysvěcen památník vyhořelému evangelickému kostelu, v jehož blízkosti stojí také jediný památník Martina Luthera v České republice. Byly upraveny parky v okolí historické rozhledny na vrchu Háj, i parky ve městě. Menší obchody jsou nahrazovány obchodními domy. V roce 2008 navíc došlo k opravám velkého počtu panelových domů, které pokračují i v roce 2010, a byl vybudován třetí kruhový objezd v centru města, na Goethově náměstí. V letech 2009–2010 byly také vloženy velké investice do revitalizace vrchu Háj a do úpravy Mikulášského vrchu spolu s celkovou rekonstrukcí ašského muzea.\n\nV letech 2013-2014 došlo i na rekonstrukce tak dlouho opomíjených německých památníků. V roce 2013 byly rekonstruovány památníky F. L. Jahna a T. Körnera. V roce 2014 poté památník Friedricha Schillera a Gustava Geipela. V roce 2014 byla také dokončena rekonstrukce Goethova náměstí a byla sem po pěti letech vrácena restaurovaná kašna se sochou básníka J. W. Goetheho.\n\nNejznámější ašskou pověstí je patrně ta o \"Nahřbetskočovi\", který napadal pocestné na vrchu Háj, u obávaného \"Kočičího smrku\". Pověsti z celého Ašska byly sepsány v knize \"Ašské pověsti\" rodákem Wilhelmem Fisherem, kterou v češtině vydalo v roce 1999 také Ašské muzeum. V roce 2014 byly tyto pověsti vydány na CD jako audiokniha.\n\nAš se nachází ve Smrčinách, v západní části okresu Cheb, na historickém území Ašska. Rozprostírá se pod vrchem Háj, v oblasti Ašské vrchoviny, v nadmořské výšce okolo 650 metrů nad mořem. Aš je městem zeleně, obklopena lesy a s množstvím parků. Městské sady Míru jsou klasifikovány jako významný krajinný prvek.\n\nSeverní okrajovou částí města protéká Ašský potok, který se u Podhradí vlévá do Bílého Halštrova. V Aši také pramení \"Račí potok\" (Selbbach), který dále teče do Německa.\n\nAš tvoří jednotný celek se svou místní částí Mokřiny, a s obcí Krásná. Na západní straně města se táhne státní hranice s Německem. Zde se také nachází hraniční přechod Aš-Wildenau (Selb).\n\nPodnebí je drsné což znamená dlouhé, studené zimy (trvající 4-5 měsíců) a jen velmi krátká léta.\n\nPodle sčítání 1930 zde žilo v 1996 domech 22 930 obyvatel. 290 obyvatel se hlásilo k československé národnosti a 20 885 k německé. Žilo zde 9 790 římských katolíků, 12 241 evangelíků, 15 příslušníků Církve československé husitské a 64 židů.\n\nKatolíci z Aše a okolí jsou sdruženi ve farnosti Aš, jež je součástí Plzeňské diecéze. Protestantismus je v městě reprezentován sborem Bratrské jednoty baptistů, sborem Českobratrské církve evangelické a misijní skupinou Křesťanských společenství. V městě má sídlo též pravoslavná církevní obec, jejíž bohoslužby se konají v chrámě v Mokřinách.\n\nSprávní obvod obce s rozšířenou působností Aš zahrnuje město Hranice a obce Hazlov, Krásná a Podhradí.\n\n\n\n\n\n\nZnakem města jsou tři stříbrní lipani pod sebou (horní dva jsou stejně velcí, nejspodnější je menší), kteří jsou umístěni v modrém štítě (ryba ve vodě). Znak patří mezi takzvané mluvící znaky. Zobrazuje název města, pocházející z německého výrazu pro lipana = Äsche.\n\nSpekuluje se, že lipani jsou s Aší spjaty již od roku 1270. Toto tvrzení však nebylo nikdy potvrzeno. Další historický názor pochází od významného ašského historika Karla Albertiho, který se domnívá, že se lipani ve znaku začali používat až během třicetileté války. Nejstarší vyobrazení lipanů v ašském znaku je totiž známo až z městské pečetě z roku 1635. Zde jsou tři lipani však zkřížení, a jejich hlavy směřují k zemi. Nejstarší známé vyobrazení tří lipanů pod sebou (jako je tomu dnes) pochází z roku 1765. Jedná se o reliéf na budově staronové radnice. V druhé polovině 20. století se vedly spory o to, jak přesně má ašský znak vypadat. Jeho podoba byla ustanovena až 21. října 2004. Základem byli vždy tři lipani pod sebou, ale objevovaly se varianty znaku například s královskou či hradební korunou nad štítem.\n\nOficiální vlajka města je platná od 8. června 2004. Před tím město nemělo sjednocenou vlajku a používalo různé varianty. Současná oficiální ašská vlajka se skládá ze třech bílých vlajících klínů s vrcholy v polovině délky modrého listu. V žerďové polovině se nacházejí tři bílí lipani pod sebou (na rozdíl od znaku jsou všichni tři stejně velcí). Poměr šířky k délce listu je 2:3. Jedna z neoficiálních vlajek vlaje na náměstí v partnerském městě Rehau dodnes.\n\nToto druhé nejzápadnější město České republiky je jedním ze 14 zakládajících členů česko-německého společenství Přátelé v srdci Evropy, někdy také označovaného za mikroregion. Aš je také členem sdružení Ašsko, jehož členy jsou obce bývalého ašského okresu.\n\nV Aši se v minulosti nacházela velká nemocnice, která však byla zrušena. V rámci velkých plánů izraelského investora je plánována stavba nové nemocnice. V současnosti se zde nachází tři větší zdravotní střediska a množství lékařů různých odborností je roztroušeno po dalších budovách v různých částech města.\n\nV areálu bývalé nemocnice v Nemocniční ulici dnes provozuje své služby soukromá léčebna dlouhodobě nemocných (LDN) Carvac s.r.o., která provozuje lůžkovou ošetřovatelskou a rehabilitační péči.\n\nV Aši funguje také pečovatelská služba, se zaměřením na důchodce a invalidní důchodce. Dům s pečovatelskou službou a Domov důchodců.\n\nDalším sociálním zařízením je od roku 1963 Krajský dětský domov , který funguje v Aši ve třech budovách (2 v ulici Na Vrchu a jedna v ulici Sadová) a je určen zpravidla pro děti od 3 do 18 let. V minulosti pro děti do 3 let existoval ještě Dětský domov ve Vladivostocké ulici, kde od roku 1997 probíhaly kontroverzní, tzv. utajené porody.\n\nPlzeňská diecézní charita v Aši provozuje také domov sv. Zdislavy pro matky s dětmi v tísni, což je azylový dům, v němž žijí matky s dětmi v těžké životní situaci, pocházející z rozvrácených nebo týraných rodin. K dispozici je 6 bytových jednotek s celkovým počtem 18 lůžek. Toto zařízení se nachází v Klicperově ulici.\n\nV Aši se nacházejí 3 základní školy, gymnázium, 5 mateřských škol, zvláštní škola a umělecká škola. V Aši existovala také Střední průmyslová škola textilní (SPŠT). Ašské školy pravidelně pořádají vzdělávací setkání se školami německými.\n\nPravidelně se konají letní slavnosti města, Den pro rodinu nebo divadelně-hudební festival Ašlerky. V Aši působí divadelní soubor Podividlo ažažAš.\n\nV nedávné minulosti se také v Aši odehrály rekonstrukce některých důležitých historických událostí. Například vstup amerických vojsk do města v roce 1945 ze severu, a poté boj mezi nimi a nacisty na Goethově náměstí. V roce 2008 poté také proběhla rekonstrukce vstupu vojsk Varšavské smlouvy do Aše. To všechno včetně historické techniky, kostýmů a kulis. V Aši také v několika posledních letech bylo možné zhlédnout úspěšné výstavy automobilových veteránů či historické vojenské techniky, včetně tanků. Některých z těchto výstav se účastnili i automobily z Německa. Podobné události přijíždí do města zhlédnout i němečtí turisté.\n\nAšské muzeum pravidelně pořádá výstavy týkající se Ašska. Dříve v Aši existovala i soukromá galerie Anny Tyrolerové Na Háji, která prezentovala umění ašských tvůrců.\n\nPo několika požárech musel být hudební klub Klubíčko zbourán. Město Aš poté nechalo zrekonstruovat prázdnou budovu bývalého učiliště a vzniklo zde nové kulturní centrum LaRitma. Do budovy by v roce 2018 měla přesídlit i ZUŠ Roberta Schumanna. Úspěchy na hudební scéně nejen našeho regionu sklízeli ašské hudební skupiny Mac Beth (již neexistuje), 0609 a Afekt nebo zpěvák Petr Sepeši. V současnosti k populárním umělcům patří Petr Bundil (skupina Slza).\n\nV roce 2010 byl k dvoustému výročí narození skladatele Roberta Schumanna uskutečněn projekt \"Schumann 2010 – \"Mládí, láska & hudba bez hranic!\"\". Města Aš a saský Bad Elster pátrali po stopách Roberta Schumanna, který Aš navštěvoval a uskutečnili několik koncertů v obou městech.\n\nV Aši se nachází Tyršův stadion, kterému nikdo neřekne jinak než „Tyršák“, fotbalové hřiště, krytý plavecký bazén, skateboardové hřiště, bowlingová dráha, tenisové kurty nebo střelnice. Celá Aš je také protkána počtem cyklotras, které spojují nejen celé Ašsko, ale také se připojují na cyklotrasy německého Bavorska a Saska. V zimě je na vrchu Háj otevřen lyžařský areál, včetně vleku. Největším ašským sportovním klubem je bezesporu TJ Jiskra Aš, která čítá bezmála 800 členů. V Aši pracují turistické spolky, například \"Smrčinský spolek Aš\", KČT Aš nebo \"Sdružení rodáků, přátel a patriotů města Aše\".\n\nV roce 2004 získala Lenka Marušková z Aše na olympijských hrách v Athénách stříbrnou medaili ve sportovní střelbě.\n\nV rámci projektu „Revitalizace vrchu Háj“ (2009–2010) bylo vybudováno pod vrchem Háj velké sportovní centrum, včetně fotbalového hřiště, tenisových kurtů, in-line dráhy, lezecké stěny, minigolfu, pétanque, apod. Byla vystavěna dvě velká parkoviště, a byla vybudována zcela nová infrastruktura k rozhledně, včetně osvětlení a chodníků. Celkové náklady na tento projekt činili 130,6 milionů korun, z čehož 115 milionů pochází z grantového systému Evropské unie.\n\nV říjnu 2012 slavnostně zahájil činnost ašského badmintonového oddílu reprezentant ČR a olympionik Petr Koukal ve víceúčelové sportovní hale.\n\nDo Aše vede silnice číslo I/64 z Chebu, která byla připojena na ašský obchvat, dostavěný v roce 2002. Silnice I/64 se napojuje na silnici vedoucí do Německa. Z Aše poté pokračují silnice II/216 ve směru Doubrava, která se zde napojuje na saskou silnici do Bad Elsteru, a silnice II/217 ve směru Hranice, která se poté napojuje na saskou silnici v obci Ebmath.\n\nMěstská autobusová doprava v Aši zahrnuje tři linky, integrované do IDOK. V Aši se používají autobusy značky SOR, konkrétně SOR C 9,5.\n\nAš s okolními městy spojuje i železnice, jmenovitě trať 148 Cheb – Františkovy Lázně – Hranice v Čechách. Pravidelný spoj z Chebu do Aše jezdí v pracovní dny každým směrem dvanáctkrát, jeden spoj denně pokračuje až do města Hranice. Počet víkendových spojení se pohybuje mezi devíti a deseti. V Aši se nachází stanice \"Aš\" (hlavní nádraží), \"Aš město\" (známé jako malé, nebo horní nádraží) a zastávka \"Aš předměstí\".\n\nSoučasné hlavní ašské nádraží bylo postaveno v roce 1969 a mělo být jakýmsi menším modelem chebského nádraží. Předchozí velké nádraží, nazývané bavorské, bylo zbouráno v roce 1968.\n\nZ Aše vedou koleje ještě dále, až do města Hranice. Původní trať směřovala do německého Selbu, ale po skončení války byla tato trasa zrušena a uzavřena. Poslední vlak, který tudy projel, byl tzv. Vlak svobody, který vyjel dne 11. září 1951 z Hazlova, nezastavil na ašském nádraží, prolomil dřevěné zátarasy a přejel státní hranice do tehdejšího Západního Německa. Někteří cestující se o pár dnů vrátili zpět do Československa, ale někteří zůstali v Německu. Poté byla tato trať využívána pouze pro nákladní dopravu a to až do poloviny 90. let minulého století. Česká i německá strana přemýšlela o obnovení trasy \"Aš-Selb\" od počátku 90. let 20. století, ale k realizaci, pro nezájem z bavorské strany, nedošlo. Město Aš se i přesto vždy snažilo návrhy znovu předkládat.\n\nPoté, co SŽDC v roce 2011 vyhlásila, že bude tento úsek železnice ke stání hranici zrušen a rozebrán, německá strana obrátila a okamžitě se začala o trať zajímat. V sousedním městě Selb bylo vypsáno referendum, kdy měli občané rozhodnout, zda chtějí trať z Aše či nikoliv. Referendum dopadlo kladně a v roce 2012 byla v Hofu podepsána česko-bavorská dohoda o znovuobnovení tratě. Rekonstrukce českého úseku nebyla v porovnání s německou částí tak nákladná. Na německé straně bylo potřeba vybudovat přemostění na dvou místech u obce Erkersreuth, kde byl na počátku 21. století vybudován obchvat. Vlaky měly z Aše do Selbu, resp. z Chebu do Hofu jezdit již v roce 2013, provoz byl však zahájen teprve v prosinci 2015.\n\nI když se Aš řadí mezi starší města, nezachovalo se zde příliš historických památek. Nejcennější památkou byl kostel Nejsvětější Trojice, který byl zničen při požáru v roce 1960. O něco později, v 70. letech 20. století, byly téměř všechny historické domy na hlavním, Goethově náměstí, včetně takzvaného ašského špalíčku, strženy. Jejich místa zaplnila většinou panelová výstavba.\n\n\n\n\n\n\nAš má následující partnerská města:\n\nV rámci přeshraniční spolupráce město Aš spolupracuje a žádá finanční prostředky z evropských fondů také společně s obcemi:\n\n\n"}
{"id": "43116", "url": "https://cs.wikipedia.org/wiki?curid=43116", "title": "Pasivní dům", "text": "Pasivní dům\n\nPasivní dům (z německého Passivhaus, v Česku používán i termín energeticky pasivní dům, česká zkratka PD) je stavba, která splňuje dobrovolná, ale přísná kritéria energetických úspor při provozu domu. Koncepce pasivního domu není architektonický styl nebo stavební systém, ale dílčí kapitola při navrhování a projektování novostaveb nebo rekonstrukcí.\n\nMéně přísná kritéria úspor energií na provoz, která předcházela standardu pasivního domu, platí pro nízkoenergetický dům. Technologiemi zdokonalenou variantou pasivního domu je energeticky nulový dům, dům který své energetické potřeby plně saturuje z místních zdrojů.\n\nVzniku staveb, označovaných dnes jako pasivní domy, předcházela výstavba s koncepcí solárních domů. Domy byly navrhovány s velkými zásobníky tepla (voda, kámen, zdivo), které akumulovalo teplo ze Slunce skrze vodu nebo vzduch. Menší důraz byl kladen na tepelnou ochranu budovy a vhodné větrání.\n\nTakové domy se objevily jako experimenty univerzity MIT v USA poprvé v roce 1939 a další desítkou regulérních staveb především v severní Americe postavených do konce 20. století. Jistou stimulací v USA byla také ropná krize v roce 1973. Tradice solárních domů odkazuje do starověkého Řecka a Číny, kde jsou pro ně vhodné klimatické podmínky.\n\nZa zakladatele výstavby pasivních domů v Rakousku je považován architekt Roland Hagmüller, který dokončil svůj vzorový dům v roce 1985 v Dolním Rakousku. Vycházel ze svých zkušeností ze Švédska a Dánska, kde po studiích pracoval. Zde stojící dům je celodřevěné konstrukce s betonovými základy a neizolovaným proti spodní vodě sklepem. Severní stěna domu je dvojité konstrukce s 24 cm průduchem pro cirkulaci vzduchu mezi sklepem, verandou, půdou a zadní severní stěnou zpět do sklepa. Prosklená veranda je téměř jižním směrem a byla už tehdy zasklena izolačními dvojskly na šikmé střeše skoro 70 procent plochy. Dům je vytápěn dřevem nebo dřevěnými briketami, elektricky podlahovým vytápěním ve dvou koupelnách s WC a dodatečně ještě byl vybaven ústředním topením na plyn a teplou vodu. \n\nStandard pasivního domu vznikl v diskuzi mezi profesorem Bo Adamsonem z Lund University (Švédsko) a Wolfgangem Feistem z Institut für Wohnen und Umwelt (Německo) v roce 1988. Projekt byl následně vyvíjen jako mnoho jiných výzkumných záměrů. Podobnou koncepcí se také zabývali např. Martin Treberspurg a Georg W. Reinberg.\n\nSkutečný návrh a realizaci čtyř řadových domů vytvořili pro soukromé klienty architekti Bott, Ridder a Westemeyer. Byly postaveny v německém městě Darmstadt v roce 1990. Další byly realizovány v roce 1993 ve městě Stuttgart a 1997 v Naumburgu, Hessenu, Wiesbadenu.\n\nPo ověření funkčnosti konceptu pasivního domu byla v roce 1996 založena nadace Passivhaus-Institut pro propagaci a kontrolu standardu pro pasivní domy. Dále byla založena pracovní skupina pro projektování pasivních staveb, vývoj technologií (především oken a větracích systémů).\n\nKoncept byl od roku 1998 financován skrze Evropský projekt CEPHEUS (Cost Efficient Passive Houses as European Standards), který oslovil pět evropských zemí, kde byla provedena výstavba 250 staveb v pasivním standardu. V Rakousku také vznikl národní program klima:aktive v roce 2004, který také propaguje pasivní domy, ve Švýcarsku pak národní standard MINERGIE-P. Osvětovou činnost v České republice zajišťuje cca od roku 2000 Ekologický institut Veronica, přibližně od roku 2005 funguje občanské sdružení \"Centrum pasivního domu\", které mezi roky 2006 a 2008 zaštiťovalo „Síť center pasivního domu“ skrze přednášky, publikace a odborné konference.\n\nOd doby prvních prototypů byly postaveny již tisíce pasivních domů, převážně v německy mluvících zemích a Skandinávii.\nV severní Americe byl postaven první pasivní dům v roce 2003 ve státě Illinois, další, již certifikovaný, v Minnesotě v roce 2006.\nV České republice byl první pasivní dům postaven v roce 2004 a do roku 2008 jich byly uvedeny do provozu desítky. V roce 2008 byl postaven sériový soubor 13 pasivních domů v obci Koberovy u Turnova.\n\nV roce 2010 EU svou směrnicí EPBD (\"Energy Performance Building Directive\") stanovila požadavek na novostavby od roku 2020 de facto na úroveň pasivního domu, které jsou na výstavbu mírně dražší.\n\nAby bylo možno navrhnout nebo certifikovat dům jako pasivní, je třeba splnit následující podmínky :\n\nPožadavky uznávané v České republice (a vhodné pro mírný klimatický pás):\n\nDoporučení:\n\nPro modelování chování projektované stavby z hlediska energií se v ČR zpravidla používá:\n\nVariabilita různých modelů je řádově ± 30 %, proto existuje potřeba jednotné a jednoduché metodiky pro energetickou klasifikaci staveb.\n\nČSN 73 0540 \"Tepelná ochrana budov\" v části 2: \"Požadavky\" zmiňuje od roku 2005 \"doporučené hodnoty pro pasivní domy\". Ty odpovídají jejich minimálním parametrům potřebných ke splnění požadavků na správnou funkci objektu.\nNormou požadované hodnoty z revize roku 2007 zatím dosahují výše odpovídající nízkoenergetickému standardu. Za posledních 20 let (1992-2005) tak došlo k 3× zpřísnění požadavků na tepelný odpor okna a 2×-3× u neprůhledné obálky domu. Z toho lze vyvozovat postupný odklon od nehospodárného energetického provozu staveb postupně k pasivním domům.\n\nV návrhu domu se samozřejmě uplatňují tradiční stavitelské zkušenosti s výstavbou s důrazem na:\n\nJako konstrukční systém se u pasivních rodinných domů uplatňují zpravidla:\n\nReference: \n\nProtože největší důraz se klade na pasivní opatření, je prvotní důraz dáván na tepelnou ochranu stavby. Nejméně nákladné a konstrukčně nejméně komplikující jsou opatření na neprůsvitné obálce budovy, kde jsou dosahovány nejnižší parametry součinitele prostupu tepla (U=0,09~0,12 [W/m².K]). Takových hodnot lze dosáhnout pouze izolačními materiály s nízkým součinitelem tepelné vodivosti (formula_1=0,060~0,035 [W/m.K]):\n\nDůležité je zajistit homogenitu tepelného odporu v každé z vrstev obálky. Nehomogenita způsobuje tepelné mosty (obecně v řádech formula_2=0,04~0,5 [W/m².K]), označují se podle rozsahu jako bodové a liniové. Typické tepelné mosty starých staveb jsou styk obvodové stěny a podlahy (základový beton), nebo stropu (věnec stropu). Je snahou při navrhování a montáži tepelné mosty eliminovat, potlačit nebo alespoň přerušit jejich přímočarost mezi interiérem a exteriérem.\n\nDůležitou vlastností stavebních konstrukcí je stabilita v letním a zimním období. Přestože přístup není zcela totožný, výrazně k nim přispívá schopnost akumulace, především vnitřních konstrukcí, neboli zabudovaná hmota. Přínosem mohou být zděné konstrukce nebo těžké podlahy.\n\nNestabilita vnitřní teploty během dne může být i přes 5 °C.\n\nJednou z nejčastějších chyb při zateplování je podcenění detailů a kvality jejich řešení. V případě obvodových stěn nad nevytápěným technickým podlažím nebo suterénem je vhodné, aby byl vnější zateplovací systém uložen v minimální úrovni 30 mm pod spodním lícem přilehlého stropu. Tato hladina většinou souhlasí s úrovní nadpraží suterénních oken. V případě vytápěných technických podlaží nebo suterénů je vhodné zateplovat až pod úroveň okolního terénu. Současně se mezi zakládací lištou a terénem provede zateplení v rozmezí nejméně o 20 - 30 mm menší, než je vyložení zakládací lišty.\n\nReference: \n\nZvláštní kapitolou tepelné ochrany budov je průsvitná obálka (okna a dveře). Je nezbytná pro přirozený pobyt osob uvnitř budovy (osvětlení, nezbytný kontakt s okolím domova), zároveň však jsou nejslabším článkem s nejvyšším součinitelem prostupu tepla. V pasivních domech se uplatňují se zvýšeným tepelně izolačním provedení Uw(=Uwindow) < 0,8 [W/m².K]. Konstrukční řešení okna můžeme uvažovat z libovolných materiálů i převážně fixního zasklení:\n\nZároveň se po oknech požadují pasivní solární zisky zvláště v přechodném, případně zimním období. To umožňuje propustnost infračervených spekter slunečního záření; okno by mělo propouštět nejméně g > 50 [%]. V letním období je nutné naopak zabránit přehřívání domu, zejména jižní strany nejlépe pasivním fyzickým opatřením např. markýzou, slunolamem, roletou, fólií, pokovením skla nebo třeba i sezónní vegetací. Aktivní opatření (např. chladicí jednotkou) při letním přehřívání jsou velmi nákladná energeticky, nekomfortní při užívání místností.\n\nPřednostně se upřednostňují okna ve svislé poloze oproti střešním oknům. Ty bývají problémovým místem střech, jejich osazení místem tepelných mostů, zatékání. Trpí problémem rosení, v letním období nadměrnými v zimě malými solární zisky, jsou malá a směřují na nebe namísto do krajiny.\n\nObdobné tepelně izolační parametry uplatňujeme i na dveřní výplně, optimálně kombinujeme vstup se zádveřím.\n\nReference: \n\nNeprůvzdušnost (vzduchotěsnost) je důležitým parametrem pro snížení tepelných ztrát a zajištění funkčnosti nuceného větrání. Konstrukční skladba obálky budovy má celkově zabránit konvekci vzduchu a difuzi vlhkosti z interiéru do exteriéru, ale dlouhodobě umožnit výpar ze stavebních konstrukcí do exteriéru. Konstrukce montovaných dřevěných staveb je na rozdíl od zděných v principu složitější a často je nutno zajišťovat vzduchotěsnost dodatečnými vrstvami a utěsňováním.\n\nNeprůvzdušnost je ověřována experimentálně \"Blower Door\" testem, při němž je sledováno množství vzduchu nutného stabilně odčerpávat při snížení a udržení tlaku v budově o 50 Pa nižší než v exteriéru. Prakticky změřené hodnoty v pasivních domech v ČR n=0,2 ~ 0,6 h.\n\nVýpočtově dle ČSN EN 832 je při zvýšení n=n+1 je roční potřeba na vytápění přibližně E=m+4kWh/(m².a), což je pro pasivní domy významná hodnota.\n\nReference: \nVětrání, výměnu vzduchu mezi interiérem a exteriérem, provádíme za účelem obnovy vydýchaného nebo organicky, pachově nebo jinak znečištěného vzduchu za čerstvý. Metody větrání:\n\nPokud je množství potřebného tepla rovna nebo menší 10 W/m², nepotřebuje dům zvláštní soustavu na vytápění a stačí k regulaci teploty využívat vzduch. Tento limit je stanoven s ohledem na maximální vhodnou teplotu přiváděného vzduchu 50 °C. Ačkoliv způsob vytápění není pro pasivní domy určen je klasický systém otopných těles nevhodný pro obtížnou regulaci a nadměrnou dimenzi. Podlahové topení nebo otopné žebříky se provádí zpravidla v koupelnách.\n\nMožným zdrojem tepla pro dům je slunce, využitelné:\n\nV závislosti na ročním období se liší možné využití i množství tepla ze slunce:\nZdrojem odpadního tepla jsou elektrické spotřebiče, např. umělé osvětlení, domácí a kuchyňské spotřebiče, počítače. Samotní obyvatelé domu produkují nevelké ale nezanedbatelné odpadní teplo, které se započítává do energické bilance.\n\nK snižování náročnosti na zdroje můžeme využívat:\n\nPřestože většinu roku buď teplo k vytápění nepotřebujeme, nebo ho můžeme vykrýt solárními zisky, část zimního období je třeba zaručený zdroj energie:\n\nReference: \n\nPřestože samotný koncept šetrnosti energií v pasivním domě je také využíván v přírodním stavitelství (ekostavitelství), není výběr materiálu a technologií pro standard pasivního domu ekologicky nijak omezen.\n\nJedním z možných kvantifikovatelných a celostních přístupů k ekologické výstavbě je \"Posuzování životního cyklu\" (Life Cycle Assessment) a jeho vliv na jednotlivé složky environmentu. Například v energetickém hodnocení zohledňuje nejen energie při provozu, ale také pro výrobu a likvidaci stavebních materiálů (např. polystyren má velkou výrobní i recyklační zátěž). Proto se upřednostňují přírodní materiály (např. dřevo-nosná konstrukce, sláma-izolace, hlína-omítka, nepálené cihly-akumulace) ale i celé technologie (např. zadržování dešťové vody pro technické potřeby domu, kořenové čistírny odpadních vod, zelená střecha domu jako náhrada za zábor nezastavěného místa stavbou)\n\nExistuje možnost, že se v Evropské unii (EU) stane pasivní dům povinným standardem při výstavbě. To může EU přinést kromě výrazné snížení energetické spotřeby fosilních paliv, zvýšení energetické autonomie a snížení emisí CO.\n\nReference: \n\nNáklady na výstavbu pasivního domu jsou v zahraniční (konec 90. let projekt CEPHEUS) uváděny o 8 %, nebo také 10-15 % vyšší než na běžnou výstavbu. Zvýšení je dáno především novými technologiemi (rekuperační vzduchotechnická jednotka, vzduchotěsnost budovy, zemní výměník) a výrazně vyššími požadavky na řemeslnou preciznost, než jaká je obvyklá v našich podmínkách. Mírné snížení ceny oproti původním stavbám může být dosaženo na přípojkách sítí a technologii ústředního vytápění, použití neotvíravých oken (bez kování). Stejně jako u jiných staveb cena také klesá při provedení souboru sériových budov v jedné lokalitě.\n\nProtože nízkoenergetická a pasivní výstavba u nás započala po roce 2000 dostalo této tematice již dostatečné odborné publikace. Rovněž existují nepočetné stavební firmy i početnější projektanti schopní připravit a provést pasivní stavbu. U dodávky na klíč a dodavatelské realizaci je klíčovou osobou stavební dozor, který zajistí kvalitní provedení stavby, u pasivního domu velmi důležité.\n\nTo však nevylučuje možnost nechat si pasivní dům navrhnout a následně postavit svépomocí.\n\nReference: \n\n\n"}
{"id": "43119", "url": "https://cs.wikipedia.org/wiki?curid=43119", "title": "Mezimozek", "text": "Mezimozek\n\nMezimozek () je soubor mozkových struktur okolo třetí mozkové komory. Navazuje na horní konec mozkového kmene, uložen mezi hemisférami koncového mozku.\n\nNápadně vyklenuté části jsou dva thalamy, které tvoří stěnu III. komory mozkové.\n\nJe tvořen 5 různými oddíly:\n"}
{"id": "43123", "url": "https://cs.wikipedia.org/wiki?curid=43123", "title": "Roskilde", "text": "Roskilde\n\nRoskilde [rosgil] je dánské město, ležící na ostrově Sjælland 35 km západně od Kodaně, při jv. konci Roskildského fjordu. Roskilde, v němž na ploše 81 km žije 48 186 obyvatel (2005), je obytné a univerzitní středisko Kodaně. V 11.-15. století bylo sídelním městem dánských králů. Dne 26. února 1658 zde byl uzavřen Roskildský mír, kterým Dánsko muselo postoupit Švédsku Skåne a další území. Nejvýznamnější památkou Roskilde je cihlová katedrála sv. Lukáše, započatá kolem roku 1170, která se od 15. století stala tradičním pohřebním místem dánských králů. Celkem je v Roskilde pohřbeno 22 dánských panovníků od Haralda Modrozuba přes Markétu I. až po Frederika IX., nadto ještě 17 královských manželek.\nRoskilde je též univerzitním městem. Nachází se zde Roskilde Universitetscenter, známé mezi studenty jako RUC. Tato univerzita byla založena roku 1972. Je možné zde studovat bakalářské, magisterské i doktorské programy. Nachází se zde i muzeum vikinských lodí.\n\nVe světě Roskilde proslavil především každoroční Roskilde Festival, největší hudební festival v severní Evropě. Ten se pravidelně koná na začátku července již od roku 1971. Zatím poslední ročník s účastí 110 000 účastníků se konal v roce 2006 na celkové ploše 1 266 150 metrů čtverečních. Festival je výjimečný i tím, že je postaven na práci dobrovolníků – pořádající Společnost Roskildského festivalu (the Roskilde Festival Society) má pouhých 20 stálých zaměstnanců, zato 300 stálých dobrovolníků a v průběhu roku se v jejích řadách vystřídá na 22 000 dobrovolných pracovníků celkem. 8-denní lístek na festival stojí 200 eur, přičemž v ceně je zahrnuto vstupné na všech 7 stage, parkovné, poplatky za kempování a vstup na všechny události pořádané v rámci Roskilde festivalu. Festivalu se účastní kapely a performeři z celého světa. V roce 1978 zde byl Bob Marley, o několik let později Talking Heads, U2 i Nirvana.\n\n\n"}
{"id": "43124", "url": "https://cs.wikipedia.org/wiki?curid=43124", "title": "Cattle Decapitation", "text": "Cattle Decapitation\n\nCattle Decapitation je americká kapela pocházející ze San Diega v Kalifornii. Byla založena v roce 1996. Je to kapela hrající death metal až grindcore a vydává alba skrze nahrávací společnost Metal Blade Records.\n\nTexty kapely jsou orientovány proti utrpení zvířat, proti lidem a na podporu Země a životního prostředí. V počátcích byli všichni členové kapely vegetariány, nyní pouze polovina (John Elmore a Travis Ryan). Název kapely v češtině doslova znamená \"Stětí dobytka\".\n\n\n\n\n"}
{"id": "43126", "url": "https://cs.wikipedia.org/wiki?curid=43126", "title": "Obelisk", "text": "Obelisk\n\nObelisk (z řec. \"obélos\", špíz) je památník v podobě samostatně stojícího sloupu, rozšířený zejména ve starověkém Egyptě. Klasicky má podobu štíhlého monolitu tvaru čtyřbokého komolého jehlanu, usazeného na čtyřboký podstavec a ukončený nízkým jehlanem, tzv. pyramidiem. Sloupové pomníky jiného tvaru se nazývají stéla.\n\nVe starověkém Egyptě, odkud obelisk pochází, byl poměr jeho šířky k výšce obvykle 1:10 a pyramidion bývalo pozlacené. Obelisk byl z jednoho kusu žuly, často pokryt reliéfy či popsán hieroglyfy. Obelisky se stavěly na ozdobený podstavec v párech před pylonem, monumentálním vchodem do chrámu, a měly znázorňovat sluneční paprsky. Nejstarší zachovaný obelisk Senusreta I. v Heliopoli je téměř 21 m vysoký a pochází z doby kolem 1950 př. n. l.\n\nŘekové obelisky velice obdivovali a římští i byzantští císařové je často odváželi a stavěli na náměstích svých měst. Proto je dnes v Římě víc egyptských obelisků než v samém Egyptě. Od 16. století se začaly obelisky napodobovat v Evropě, i když v menších rozměrech, a od poloviny 19. století jsou velké obelisky většinou zděné, s vnitřním prostorem nebo i výtahem a vyhlídkovou plošinou na vrcholu.\n\nObelisk se v lomu oddělil dlouhými rýhami, odloupl od podloží a naložil na loď, která jej dopravila na místo určení. Teprve tam býval načisto opracován a vyzdoben. Velké egyptské obelisky váží přes 300 tun a jejich doprava i vztyčení představovaly velký problém. Podle moderních pokusů se po zemi dopravovaly na dřevěných saních po dřevěných kládách, loď pro přepravu po Nilu musela být široká jako délka obelisku a dvakrát delší. Američtí archeologové roku 1999 zkusili takto dopravovat 25tunový obelisk a potřebovali k tomu asi 150 lidí, kteří kámen za den posunuli o několik metrů. Vztyčování se snad dělalo pomocí ze tří stran obezděného písečného náspu, kam se kámen vytáhl a pak se písek pomalu odkopával, až kámen dosáhl sklon asi 75 stupňů. Při tom se musel brzdit lany, aby nesklouzl příliš prudce. Konečné vztyčení se dělo pomocí lan.\n\nStěhování a vztyčování lateránského obelisku, který byl nalezen v zemi, proběhlo roku 1586 v Římě podle projektu architekta D. Fontany, který je podrobně popsal. Stěhování na místo trvalo 16 dní za účasti téměř 1000 mužů, 140 koní a 47 jeřábů. Pro vztyčování postavil Fontana dlouhou rampu a speciální jeřáb s kladkostroji.\n\n\nBarokních i empírových obelisků menších rozměrů je v českých zemích celá řada. Patrně nejstarší jsou pomníky Viléma Slavaty a Jaroslava Bořity z Martinic v zahradě Na Valech na Pražském hradě, novější obelisky jsou například ve Valticích, v Denisových sadech v Brně, na zámku Kynžvart nebo v Hořicích. Patrně nejznámější je ale 18,3 m vysoké torzo žulového obelisku na III. hradním nádvoří Pražského hradu. Dal jej postavit první československý prezident T. G. Masaryk v roce 1928 ku příležitosti 10. výročí vzniku Československa za pomoci svého hradního architekta Josipa Plečnika.\n\n"}
{"id": "43138", "url": "https://cs.wikipedia.org/wiki?curid=43138", "title": "Gaius Caecilius Statius", "text": "Gaius Caecilius Statius\n\nGaius Statius Caecilius (kolem 220 př. n. l. Sarsina – 184 př. n. l.) byl římský dramatik.\n\nG. S. Caecilius byl jako dítě přiveden do Říma jako zajatec a stal se otrokem. Po propuštění na svobodu přijal jméno svého původního pána – Caecilius. Pod tímto jménem se věnoval literární činnosti.\n\nZ jeho díla se zachovalo velmi málo, známo je asi 40 názvů jeho děl.\n\n\n"}
{"id": "43144", "url": "https://cs.wikipedia.org/wiki?curid=43144", "title": "Karol Kisel", "text": "Karol Kisel\n\nKarol Kisel (* 15. března 1977, Košice) je bývalý fotbalový záložník a reprezentant Slovenska, aktivní kariéru ukončil v českém klubu SK Slavia Praha 2. prosince 2013. Prošel angažmá na Slovensku, v České republice a v Austrálii.\n\nVe Slavii Praha působil od 1. ledna 2014 do června 2015 ve funkci sportovního ředitele. Je také členem týmu Real TOP Praha, v jehož dresu se zúčastňuje charitativních zápasů a akcí.\n\nKarol Kisel se narodil v Košicích. V místním klubu Lokomotiva začal s fotbalem, díky němuž se po vojně v Dukle Trenčín dostal do Čech.\n\nV roce 2000 si ho vyhlédl do pražských Bohemians 1905 trenér Vlastimil Petržela. V Bohemians strávil tři a půl roku, během nichž bojoval jak o nejvyšší ligové pocty, tak o záchranu.\n\nDostal se také do slovenské reprezentace do 21 let a zúčastnil se s ní mistrovství Evropy na Slovensku v roce 2000 a olympijských her v Sydney ve stejném roce.\n\nV roce 2003 Bohemians sestoupili z ligy a Kisel přestoupil za 6 milionů korun do Slovanu Liberec. Během působení v Liberci se natrvalo prosadil i do slovenské seniorské reprezentace. Pravidelně patřil mezi nejlepší cizince v české lize a létě 2005 po něm sáhla pražská Sparta.\n\nDo Slovanu se ještě na chvíli vrátil po svém angažmá ve Spartě.\n\nProtože Kiselovi v Liberci končila smlouva přišel do pražského klubu téměř zadarmo. Avšak do Sparty zamířil v době, kdy nejslavnější český klub prodělával největší krizi za posledních dvacet let. Od svého příchodu zažil tři trenéry a až ten poslední, Michal Bílek, dokázal úpadek zastavit. Přesto nelze říct, že by tři roky v rudém dresu Sparty byly pro Kisela neúspěšné. S týmem vyhrál třikrát Pohár Českomoravského fotbalového svazu a získal velmi ceněný double (vítězství v národním poháru a lize). Zahrál si i v poháru UEFA. V zimě 2009 ukončil ve Spartě smlouvu, když nepřesvědčil trenéra Jozefa Chovance a sám sobě domluvil amatérské angažmá v Liberci.\n\nV létě roku 2009 zamířil do australského Sydney FC, kde si jej přivedl trenér Vítězslav Lavička. Karol Kisel podepsal s klubem roční smlouvu a ve své jediné sezoně v Austrálii získal ligový titul.\n\nO rok později v Austrálii nepokračoval a nechal se zlákat trenérem Karlem Jarolímem do pražské Slavie. Pod trenérem Jarolímem se v sezóně 2010/11 stal nejlepším střelcem týmu společně s útočníkem Zbyňkem Pospěchem a pomohl tak Slavii Praha svými výkony v těžkých chvílích k záchraně v první lize. V době, kdy „sešívaným“ (přezdívka pražského klubu a jeho hráčů) hrozila ztráta prvoligové licence kvůli vysokým dluhům, patřil Kisel k oporám mužstva a zároveň byl v jarní části sezóny kapitánem.\n\nPřed sezonou 2011/2012 se vrátil do Sydney FC. Nemohl hrát asijskou Ligu mistrů (Liga mistrů AFC), protože Sydney FC už mělo naplněnou kvótu cizinců. Kisel odehrál poslední zápas v dresu australského klubu dne 30. března 2012 proti Wellingtonu Phoenix.\n\n22. května 2012 potvrdila Slavia Praha Kiselův návrat z Austrálie. Karol uvažoval o ukončení aktivní fotbalové kariéry, nakonec ale na nabídku Slavie Praha kývl a podepsal roční kontrakt. V klubu dostal mimo hráčské povinnosti i roli šéfmanažera mládeže. Na hřišti nosil kapitánskou pásku. Na začátku sezóny 2012/13 Gambrinus ligy se Karol Kisel trefil v každém z prvních tří zápasů, jeho 3 góly však nestačily na víc než remízy (postupně 3:3 s Vysočinou Jihlava, 2:2 s Baníkem Ostrava a 1:1 se Sigmou Olomouc). Ve 4. ligovém kole následovala porážka v Mladé Boleslavi (FK Mladá Boleslav zvítězila 1:0), v pátém se Karol Kisel opět střelecky prosadil, dokonce dvakrát. Napomohl tak k domácí vysoké výhře Slavie nad Zbrojovkou Brno 5:0 a stal se s 5 vstřelenými góly v 5 utkáních prozatímním nejlepším střelcem Gambrinus ligy. Gól proti Olomouci byl později překlasifikován jako vlastní gól Michala Vepřeka. 16. března 2013 vstřelil gól proti Liberci, utkání nakonec skončilo vítězstvím pražského týmu 3:1. V dohrávce 24. kola 22. dubna 2013 zařídil svým gólem vítězství 1:0 nad Slováckem. V květnu 2013 prodloužil se Slavií smlouvu do června 2014. 26. května 2013 v předposledním ligovém kole přispěl gólem k výhře 3:0 nad Hradcem Králové, jenž se tak stal jistým sestupujícím.\n\nV následující sezóně 2013/14 se poprvé střelecky prosadil 28. července 2013 ve druhém ligovém kole proti domácímu týmu FC Slovan Liberec, jeho gól na zisk bodů nestačil, neboť pražský klub podlehl soupeři 1:2. Ve 4. ligovém kole 9. srpna zařídil jedinou brankou zisk tří bodů pro Slavii v pražském derby proti domácí Dukle, bylo to první vítězství Slavie v sezóně. 19. srpna 2013 dostal v domácím utkání s Teplicemi v 69. minutě žlutou kartu za zakopnutí míče a ihned druhou za protesty, čili následovalo vyloučení. Oslabená Slavia prohrála historickým debaklem 0:7. V ligovém derby 28. září 2013 proti Spartě Praha byl opět po dvou žlutých kartách vyloučen (porážka Slavie 0:2). 2. prosince 2013 ukončil zápasem proti Slovanu Liberec (výhra 2:1) aktivní hráčskou kariéru.\n\nKarol Kisel nastoupil za slovenskou reprezentaci do 21 let a zúčastnil se s ní mistrovství Evropy v roce 2000 konaném na Slovensku (kde domácí tým skončil na 4. místě). Za reprezentaci do 23 let nastoupil na Letních olympijských hrách v Sydney ve stejném roce (zde Slovensko skončilo se ziskem 3 bodů na posledním místě základní skupiny D za Brazílií, Japonskem a Jihoafrickou republikou).\n\nV A-mužstvu Slovenska debutoval 29. dubna 2002 na turnaji Kirin Cup proti domácímu Japonsku (výhra Japonska 1:0), Kisel hrál do 90. minuty, kdy byl střídán. Celkem odehrál v letech 2002–2007 za A-mužstvo Slovenska 25 zápasů a vstřelil 1 gól (v kvalifikačním utkání proti Lucembursku).\n\n\nPo ukončení aktivní hráčské kariéry se posunul na post sportovního ředitele Slavie. Od 19. 12. 2013 je členem představenstva Slavie (SK Slavia Praha - fotbal a.s.) spolu s jejím majitelem Alešem Řebíčkem. V březnu 2014 prohlásil, že Slavia nehodlá bránit svým hráčům, kteří hostují v jiných klubech, nastoupit proti ní. V dubnu 2014 před zápasem s Bohemians 1905 (oba týmy bojovaly o udržení v Gambrinus lize) ale Slavia využila klauzuli ve smlouvě s brankářem Martinem Berkovcem (tou dobou na hostování v Bohemians) a ten tak nesměl proti Slavii nastoupit.\nV červnu 2015 ve funkci sportovního ředitele skončil.\n\nOd roku 2006 je ženatý. Manželka Lucie přivedla v létě 2007 na svět dceru Carmen. A 15. března 2013 se jim narodil syn Kai.\n\nKarol Kisel byl také studentem právnické fakulty Západočeské univerzity v Plzni. Práva začal studovat v Košicích, pak chtěl přestoupit do Prahy. Musel by ale znovu do prvního ročníku. Proto studium přerušil a vrátil se k němu později.\n\nAC Sparta Praha\n\nSydney FC\n\n"}
{"id": "43148", "url": "https://cs.wikipedia.org/wiki?curid=43148", "title": "Regrese", "text": "Regrese\n\nRegrese nebo regres (lat. \"regressus\", od \"regredior\", ustupuji) obecně znamená pohyb zpět, ústup, návrat. Opačným termínem je progres, pokrok. \n\nOdtud také regresivní, ustupující.\n\nV české odborné terminologii se používá například v oblasti psychologie, statistiky, ale také v logice, v právu (význam: druhotná náhrada škody), v biologii (evoluční zjednodušení orgánu), v jazykovědě (opětné uvedení slova do jazyka) a dalších.\n\nRegresní analýza je označení statistických metod, které umožňují odhadovat hodnotu jisté náhodné veličiny (takzvané závisle proměnné, nazývané též cílová proměnná, regresand anebo vysvětlovaná proměnná) na základě znalosti jiných veličin (nezávisle proměnných, regresorů, kovariát anebo vysvětlujících proměnných). Regresní analýza dnes patří k nejvýznamnějším metodám matematické statistiky a samostatně či ve spojení s jinými metodami se používá prakticky v každé oblasti empirické a aplikované vědy.\n\nDo statistiky zavedl pojem regrese britský učenec Francis Galton kolem roku 1880, a to jako „regres(i) k průměru“. Tím označil fakt, že např. synové vysokých rodičů jsou sice v průměru (statisticky) vyšší než průměrná populace, zároveň ale individuálně nedosahují extrémních hodnot předchozí generace. Jako kdyby se jedinci postupně \"vraceli k průměru\". Podobně je tomu i s jinými vlastnostmi, nejen u lidí. Galtonův název se z jeho eugenických výzkumů přenosu vlastností mezi generacemi rozšířil na jakékoli zkoumání souvislostí mezi náhodnými veličinami a vznikla statistická regresní analýza. Přitom se však význam pojmu posunul, takže zde může docházet k nedorozuměním.\n\nNekonečný regres (lat. \"regressus ad infinitum\") vzniká tehdy, když se nějaké tvrzení P opírá o P a obecně tvrzení P o P. Aristotelés považoval nekonečný regres v argumentaci za vyvrácení takového tvrzení. Nekonečný regres se formálně podobá rekurzivně definované nekonečné řadě a rekurzivní funkci. Příkladem jakéhosi \"nekonečného regresu\" je například problém kontroly: úředníky musí kontrolovat kontrolor, což je ovšem také úředník a musí se tedy kontrolovat.\n\nRegres či postih v právu označuje právo na náhradu plnění, které bylo poskytnuto za jinou osobu, jež byla jinak povinna plnit, např. v případě ručení. Tak například v oblasti zdravotního pojištění se jako \"regresy\" označují peněžní náhrady za již poskytnutou zdravotní péči a léčiva, které zdravotní pojišťovna dodatečně vymáhá na tom, kdo autonehodu, pracovní úraz, onemocnění či poranění svým trestným činem nebo jinak prokazatelně zavinil.\n\nRegrese nemoci znamená stav, kdy nemoc „ustoupila“ a vykazuje jen lehčí příznaky, může se však zase vrátit jako recidiva nemoci.\n\nV psychologii a psychoanalýze je regrese klasický pojem freudovské psychoanalýzy, později užívaný i mimo její kontext. Může znamenat: \n\nRegresní hypnóza (nebo také někdy zkráceně regrese, regreska) je pojem, který v alternativních terapeutických směrech označuje vracení se do minulosti, případně i před dobu narození do tzv. minulých životů (progresní hypnóza naopak označuje posun do budoucnosti a případně i do tzv. budoucích životů). Pojem vznikl a historicky vychází z regresní terapie v kombinaci s hypnózou.\n\nV oblasti softwarového inženýrství (tvorby software) znamená regrese stav, kdy úpravou zdrojového kódu přestane fungovat něco, co do úpravy fungovalo v pořádku.\n\nTomu má předcházet tzv. regresní testování, podle udržované sady regresních testů.\n\nRegrese neboli negativní eustáze je ústup moře, čili obnažování mořského dna. Opakem je transgrese.\n\n\n"}
{"id": "43152", "url": "https://cs.wikipedia.org/wiki?curid=43152", "title": "Seznam pomníků z bitvy u Hradce Králové roku 1866, část 151–300", "text": "Seznam pomníků z bitvy u Hradce Králové roku 1866, část 151–300\n"}
{"id": "43153", "url": "https://cs.wikipedia.org/wiki?curid=43153", "title": "Inzulinová pumpa", "text": "Inzulinová pumpa\n\nInzulinová pumpa, zkratka IP je přístroj pro aplikaci inzulinu určený převážně pro léčbu diabetu mellitu I. typu. Léčba kontinuální podkožní infúzí inzulinu inzulinovou pumpou nejvíce napodobuje přirozenou sekreci inzulinu, a proto je dosud nejlepší variantou diabetické léčby. Inzulin je aplikován kanylou zavedenou nejčastěji do podkoží břicha. Mezi širokou veřejností převažuje názor, že běžná inzulinová pumpa dávkuje inzulin sama podle hladiny glykemie, což je však všeobecný omyl.\n\nInzulinovou pumpou jsou trvale podávány mikrodávky inzulinu, které jsou nastaveny v softwaru IP. Správným rozložením bazální dávky se napodobuje přirozená bazální sekrece ne-diabetika. Sekrece inzulinu stimulovaná jídlem (tj. prandiální sekrece) je nahrazena bolusovými dávkami. Pro bolusové a bazální dávky je k dispozici v IP pouze jeden typ inzulinového analoga, jejichž doby účinku jsou tak krátké, že se téměř nepřekrývají. Poměr bolusové a bazální dávky inzulínu by měl být asi 1:1. IP dostává do těla inzulin skrz tzv. infúzní set, který je s pumpou spojen kanylou a který se musí měnit každé 3–4 dny. Inzfúzní set se zpravidla zavádí podkožně (subkutánně) do oblasti břicha, hýždí, stehen nebo horní části rukou.\n\nVýhody IP\n\nNevýhody léčby IP\n\n\nSnaha vědců je vytvořit inzulinovou pumpu budoucnosti tak, aby plně nahradila B buňku zdravého organismu. To znamená, že tento přístroj bude muset umět dávkovat inzulin přímo úměrně k aktuálním změnám glykemie, kterou současně bude měřit ve velmi krátkých intervalech. Podle její hodnoty a tendence bude stimulovat nebo inhibovat vylučování inzulinu. Jako ideální se zdá být softwarové propojení inzulinové pumpy s kontinuálním senzorem glykemie. Cílem vývoje je vytvořit „uzavřený okruh“ („closed loop“) – tj. bez nutnosti vnějšího zásahu. „Uzavřený okruh“ plně nahrazuje funkci B buňky. U nových generací inzulinových pump by za pacienta přemýšlel a určoval dávku inzulinu algoritmus uložený v IP, který by neustále vyhodnocoval hodnotu glykemie a její trend (tj. tendenci k vzestupu či poklesu). Dle aktuálních hodnot by stanovil výdej inzulinu z pumpy.\n\nExistují IP používající moderní senzory glykémií, které každých pět minut změří hladinu cukru v mezibuněčné tekutině. V případě, že je hladina glykémie příliš nízká, zastaví dodávku inzulínu na dvě hodiny,\n\nV současnosti se dělají pokusy i s „polouzavřeným okruhem“ („semi-closed loop“), kdy diabetik musí stále korigovat dávky inzulinu, ale inzulínová pumpa sama navrhuje dávky.\n\nV souvislosti s vývojem uzavřeného okruhu se rovněž zvažuje vytvoření duální inzulinové pumpy, která by kromě inzulinu mohla do těla pacienta podávat i druhý hormon glukagon, který působí proti účinkům inzulinu a má za následek zvýšení hladiny glykemie. V uzavřeném systému, kde by se aplikace inzulinu i glukagonu řídila podle dat naměřených senzorem pro kontinuální měření glukózy, by možnost aplikace obou hormonů vedla ke zlepšení kompenzace pacienta. Na tomto principu je založen i vývoj umělé slinivky.\n\nVýzkumníci se také zabývají vývojem ultrarychlých inzulinů. Tyto inzuliny se v těle vstřebají mnohem rychleji, než v současnosti používané inzuliny jako jsou například Humalog, Novolog a Apidra, jejichž účinnost dosahuje vrcholu po zhruba 60 minutách od aplikace. Rychleji doba nástupu účinnosti inzulinu by vedla k lepšímu pokrytí jídel, které pacient přijímá, a v případě hypoglikemie by se přerušení dodávky inzulinu projevilo rychleji na opětovném vzrůstu glykemie.\n\n\n"}
{"id": "43154", "url": "https://cs.wikipedia.org/wiki?curid=43154", "title": "Seznam pomníků z bitvy u Hradce Králové roku 1866, část 301–474", "text": "Seznam pomníků z bitvy u Hradce Králové roku 1866, část 301–474\n"}
{"id": "43159", "url": "https://cs.wikipedia.org/wiki?curid=43159", "title": "JDK", "text": "JDK\n\nJava Development Kit (JDK) je produktem Oracle Corporation, který obsahuje soubor základních nástrojů pro vývoj aplikací pro platformu Java. Někdy bývá označován jako Java SDK, od verze 1.2 do verze 1.4.x byl označován jako J2SE SDK nebo Java 2 SDK. 17. listopadu 2006 se firma Sun rozhodla uvolnit ho pod GNU General Public License (GPL) a 8. května 2007 uvolnila pod GNU/GPL v2, což z něj vytvořilo freeware. Sun tak nově přesunul zdrojový kód Javy pod opensource projekt OpenJDK.\n\n\nExperimentální nástroje nemusí být všechny k dispozici v budoucích verzích JDK.\n\nJDK také přichází s kompletním Java Runtime Environment, nazývané také \"privátní\" běhové rozhraní, protože je odděleno od \"běžného\" JRE a má speciální obsah. Je tvořen z Java Virtual Machine a všech třídních knihoven v produkčním prostředí, ale obsahuje také knihovny určené pouze pro vývojáře, jako jsou internacionalizační knihovny a IDL knihovny popisující rozhraní.\n\nKopie JDK také zahrnují širokou škálu programů, demonstrujících použití téměř všech portů Java API.\n\nJDK představuje rozšířenou verzi software development kit (SDK). V doprovodných popisech pro Java SE, EE, ME, firma Sun uvedla, že v této terminologii představuje JDK podmnožinu SDK, která je odpovědná za psaní/vývoj a provoz Java programů. Zbytek SDK představuje extra software, jako jsou aplikační servery, debuggery a dokumentace.\n\nK dispozici jsou také jiná JDK pro různé platformy, některé z nich vycházejí ze zdrojových kódů Sun JDK, jiné nikoliv. Každé z nich se drží základních specifikací jazyka Java, ale jsou zde rozdíly, jako například v kompilačních strategiích a optimalizačních technikách. \nPatří k nim: \n\n\n\n\n"}
{"id": "43167", "url": "https://cs.wikipedia.org/wiki?curid=43167", "title": "Ulugbek", "text": "Ulugbek\n\nMuhammad Taragaj známý jako Ulugbek (22. března 1394 – 27. října 1449) byl vnukem Timúra Lenka (Tamerlána), dědicem jeho říše a milovníkem vědy.\n\nNa trůn nastoupil už v roce 1409 a období jeho čtyřicetileté vlády vytvořilo ze Samarkandu jedno z nejvýznamnějších vědeckých center středověku.\n\nV letech 1427–1429 nechal postavit u Samarkandu observatoř vybavenou obřím mramorovým kvadrantem o poloměru 40,2 m. K její stavbě se zřejmě nechal inspirovat observatoří Maraga postavenou o půldruhého století dříve Čingischánovým vnukem, ílchánem Hülegü. Zbytky Ulugbekova sextantu, který umožňoval odečítat výšku hvězd nad obzorem s chybou nepřesahující několik úhlových vteřin, jsou dodnes zachovány.\n\nV Ulugbekově observatoři se sešla řada vynikajících arabských astronomů a matematiků a vědecké práce se účastnil i sám Ulugbek. Byla zde provedena vysoce přesná pozorování, umožněná obřím přístrojem. Zachovaly se tabulky poloh 1018 hvězd, které byly nejpřesnější až do doby pozorování optickými přístroji. Tabulky byly přeloženy a používány i evropskými astronomy.\n\nUlugbek také výrazným způsobem pomohl rozvoji Samarkandu. Založil zde v roce 1430 univerzitu a nechal postavit mnoho dalších staveb.\n\nUlugbek byl zavražděn vlastním synem, který však vládl pouze rok, než byl sám zavražděn. Těsně po Ulugbekově smrti byla část vědeckých prací z náboženských důvodů zničena.\n\nByla po něm pojmenována planetka Ulugbek a také kráter na Měsíci Ulugh Beigh.\n"}
{"id": "43174", "url": "https://cs.wikipedia.org/wiki?curid=43174", "title": "Oplenový vůz", "text": "Oplenový vůz\n\nOplenový vůz je speciální druh nákladního železničního vozu, určený k přepravě dlouhých samonosných zásilek, jejichž délka přesahuje délku vozu (stavebních prefabrikátů, ocelových konstrukcí apod). Konstrukčně se podobá plošinovému vozu, uprostřed je upevněn otočný oplen.\n\nBřemeno se ukládá do oplenů dvou sousedních vozů. Nestačí-li délka dvou vozů, doplní se mezi ně (případně pod převislé konce břemene) další plošinový vůz (vozy). Vozy se v současnosti na normálněrozchodné železnici spojují obvyklým způsobem, svými spřáhly. V jednom oplenu je proto břemeno uloženo pevně a v druhém musí být uloženo s umožněním podélného posuvu. Spojování vozů pouze břemenem nebo spojení jejich spřáhel mezikusem patří do minulosti.\n\nNa lesních úzkokolejkách se k přepravě dřevěné kulatiny používaly především oplenové vozy a tvořily početně největší část vozového parku; zde se spojování přepravovaným dřevem využívalo.\n\nOplenový vůz je zde vlastně jen samostatný dvou- nebo vícenápravový podvozek, opatřený na obou koncích spřáhly a na vrchu otočným oplenem. Některé oplenové vozy byly vybaveny ruční brzdou.\n\nPrázdné oplenové vozy byly při přepravě spojeny spřáhly. Při přepravě dřeva se vždy dvojice oplenových vozů rozpojila a po naložení byla spojena naloženým dřevem.\n\nPřeprava naložených vlaků s oplenovými vozy vyžadovala od brzdařů velmi opatrnou manipulaci a byla nebezpečná. Ložené dřevo bylo schopno udržet vlak pohromadě jen do určitých sil. Vlak byl přes velké spády horských tratí minimálně brzděn (byla brzděna maximálně polovina podvozků a brzdař obvykle obsluhoval kliky brzd dvou za sebou jedoucích vozů). Podle pamětníků byli brzdaři v nebezpečných místech stále připraveni v případě nebezpečí seskočit z vlaku.\n\n"}
{"id": "43175", "url": "https://cs.wikipedia.org/wiki?curid=43175", "title": "Mexický záliv", "text": "Mexický záliv\n\nMexický záliv (angl. \"Gulf of Mexico\" či pouze \"Gulf\"; šp. \"Golfo de México\") je svým charakterem spíše polouzavřené vnitrozemské moře Atlantského oceánu rozkládající se mezi východním pobřežím Mexika (konkrétně států Tamaulipas, Veracruz, Tabasco, Campeche, Yucatán a Quintana Roo), jižním pobřežím Spojených států amerických (konkrétně států Florida, Alabama, Mississippi, Louisiana a Texas) a severním pobřežím Kuby. Celková plocha Mexického zálivu je přibližně 1,6 milionu km² (615 000 mi²).\n\nS Atlantským oceánem záliv spojuje Floridský průliv (mezi Floridou a Kubou), s Karibským mořem Yucatánský průliv (mezi Kubou a Yucatánem). Pro pouze úzké spojení s oceánem je v zálivu rozdíl mezi přílivem a odlivem velmi malý. Do Mexického zálivu ústí velké řeky Mississippi a Rio Grande a Grijalva-Usumacinta.\n\nMexický záliv má enormní význam pro svět: vzniká v něm Golfský proud, který zásadním způsobem ovlivňuje podnebí především Severní Evropy, Britských ostrovů a jižního Grónska, a těží se v něm významné množství ropy, přičemž výpadky těžby v sezóně hurikánů, které zálivem běžně procházejí, často destabilizují ceny ropy na světových trzích.\n\nDno Mexického zálivu má poměrně vyvinutý Západofloridský šelf, který podél pobřeží přechází v užší Louisianský šelf a poměrně nevyvinutý Texaský šelf. Od Yucatánu na sever vybíhá Campešský šelf. Západofloridský šelf a Campešský šelf jsou směrem k centrální části poměrně strmě omezeny. Nejhlubší sníženina Mexického zálivu Sigsbeese se nachází v hlubokomořské rovině. Sigsbee je také nazýván Grand „Canyonem pod mořem“, neboť ve své délce dosahuje kolem 550 km. Výrazným útvarem je také náplavový kužel řeky Mississippi. Mexický záliv je velmi znečištěný.\n\nV Mexickém zálivu vzniká všem známý teplý Golfský proud. Vody Karibského moře (Severní a Jižní rovníkový proud) se vlivem pasátů hrnou skrz Yucatánský průliv do Mexického zálivu, kde vzniká „velký kopec“ vodní masy a ta opouští následně Floridským průlivem záliv. Hlavní cirkulace probíhá především podél pobřeží.\n\nMexický záliv je charakteristický nízkými přílivy pod 0,5 m, podobně jako Středozemní moře. Nízký příliv a odliv je zapříčiněn poměrně úzkým propojením s oceánem, přičemž plocha (objem) zálivu je poměrně velká.\n\nMexický záliv leží na rozmezí subtropického a tropického podnebného pásma. Jeho vody se při hladině ohřívají na průměrné lednové teploty 24 °C a červencové až 28 °C. Tyto vysoké teploty dávají možnost plného vývinu a vzniku tropických cyklón.\n\nPřírodní zdroje Mexického zálivu jsou bohaté, rozvinul se zde rybolov, průmysl i rušný námořní provoz.\n\nKromě ryb se zde loví také krabi (Texas, Yucatán, Campeche), langusty (Tamaulipas, Veracruz) a ústřice (Mississippi, severní Florida).\n\nNa šelfech a na pobřeží od Louisiany po Yucatán se těží ropa a zemní plyn. Ty se zpracovávají v petrochemických závodech a rafineriích. V prvním desetiletí 21. století činila těžba v americké části Mexického zálivu asi čtvrtinu celkové ropné produkce v USA. Jelikož Mexickým zálivem často procházejí hurikány, které zapřičiňují dočasná zastavení či omezení těžby, dochází díky tomu v průběhu hurikánové sezóny často k výkyvům ve světové ceně ropy. Potravinářský průmysl zpracovává plody moře a ryby. Nelze opomenou ani strojní průmysl - výroba lodí a plavidel.\n\nNa pobřeží Mexického zálivu je mnoho přístavů. Mezi ty největší patří Tampa a St. Petersburg na Floridě, Mobile v Alabamě, New Orleans a Baton Rouge v Louisianě (oba přístavy nejsou bezprostředně v zálivu), Beaumont, Houston, Galveston a Corpus Christi v Texasu, Tampico v Tamaulipas, Veracruz a Coatzacoalcoz ve Veracruzu, Progreso v Yucatánu a nakonec nelze opomenout ani přístav La Habana na Kubě.\n\nVody Mexického zálivu jsou značně znečištěny; největší znečištění je především při pobřeží u ústí řeky Mississippi, která je největším zdrojem znečištění a kde se navíc na šelfu dobývají velké zásoby ropy a zemního plynu, existuje na ně navazující petrochemický průmysl a funguje hustá námořní doprava.\n\nOd roku 1950 se množství dusíkatých sloučenin a fosfátů více než zdvojnásobilo. V roce 2004 se odhadovalo, že dnes je do Mexického zálivu řekami odnášeno třikrát více dusíkatých látek než před 30 lety. Ve vodě se ve velkém množství rozvíjejí fotosyntetizující organismy, které po svém odumření klesají ke dnu a jejich rozklad spotřebovává velké množství kyslíku rozpuštěného ve vodě. Každé léto se jižně od Louisianského pobřeží vytváří hypoxická plocha, jejíž vody nemají dost kyslíku na to aby se zde udržel život. Tato každoročně se zvětšující „mrtvá oblast“ je velkou hrozbou pro místní rybárenský průmysl a veřejné zdraví. Její rozloha v druhé polovině prvního desetiletí 21. století se již blíží rozloze státu Massachusetts (v červenci 2008 měla rozlohu 21 tisíc km², což je asi dvakrát více, než v roce 1985).\n\nTaké se zvětšila četnost rudých přílivů způsobených kvetením řas. Řasy zabíjí ryby i mořské savce a mají celkový dopad na ekosystém Mexického zálivu. Nebezpečí se ovšem týká také lidí a jejich domácích zvířat. Postižení lidé trpí dýchacími problémy. Tento problém se vyskytuje hlavně na jihozápadním pobřeží Floridy, od Florida Keys po severněji ležící okrsek Pasco.\n\nV roce 1978 bylo na rozhraní mezi Yucatánem a Mexickým zálivem nalezeno místo dopadu obrovského asteroidu (o průměru asi 10 km), který podle některých hypotéz před 65 milióny let zapříčinil vymizení dinosaurů, pozůstalý kráter s průměrem 180 km se nazývá Chicxulub.\n"}
{"id": "43176", "url": "https://cs.wikipedia.org/wiki?curid=43176", "title": "Oplen", "text": "Oplen\n\nOplen je jednoduché zařízení, sloužící k upevnění dlouhé dřevěné kulatiny (například klád) na dopravní prostředek. Je součástí oplenového vozu na železnici nebo nákladních automobilů. Je tvořen dole vodorovným trámem opatřeným hroty, dvěma svislými klanicemi a zajišťovacím řetězem svrchu. Klanice mohou být opatřeny dálkově ovládaným uvolňovacím mechanizmem pro případ, že k vykládce není k dispozici jeřáb nebo hydraulická ruka. Hroty na vodorovném trámu brání posunu naloženého dřeva. Oplen upevněný na vícenápravovém podvozku nebo automobilu bývá v dolní části opatřen otočným kloubem.\n"}
{"id": "43181", "url": "https://cs.wikipedia.org/wiki?curid=43181", "title": "Roskildský mír", "text": "Roskildský mír\n\nRoskildský mír, švédsky, dánsky i norsky \"Freden i Roskilde\", je označení pro mírovou smlouvu mezi Dánskem a Švédskem, uzavřenou 8. března (26. února podle juliánského kalendáře) 1658 v dánském městě Roskilde. Dánsko jím muselo postoupit Švédsku značnou část svého území.\n\nV červnu předchozího roku 1657 započal dánský král Frederik III. válku proti Švédsku (tou dobou angažovanému ve vleklém konfliktu v Polsku) v naději, že se mu podaří odveta za ztráty, které Dánsko utrpělo mírovou smlouvou z Brömsebro roku 1645. Dánská armáda však nebyla tak dobře připravena a Švédové rychle postoupili z Pomořan od jihu na Jutský poloostrov. Zde se švédské tažení až do podzimu zdrželo obléháním pevnosti Frederiksodde. Nadcházející tuhá zima definitivně zvrátila průběh války ve prospěch Švédska. Pod osobním vedením krále Karla X. Gustava Švédové na přelomu ledna a února 1658 riskantním pochodem po mořském ledě překonali zamrzlý Malý i Velký Belt a ocitli se na ostrově Sjælland, kde už jim nic nestálo v tažení na dánské hlavní město Kodaň. Za této situace nezbyla dánskému králi než pokořující kapitulace.\n\nVe smlouvě, dojednané za asistence francouzských a anglických diplomatů, se Frederik III. jakožto král dánský a norský musel ve prospěch Švédska vzdát dánských provincií Skåne, Blekinge a Halland (Halland byl postoupen Švédsku na dobu 30 let už předchozím mírem z Brömsebro, nyní tak propadl nadobro) a norských provincií Bohuslän a Trondheim. Švédsku připadl i ostrov Bornholm, naopak ostrov Anholt z provincie Halland byl ve smlouvě opomenut a zůstal dánský.\n\nTřebaže článek 9 mírového ujednání zaručoval obyvatelům postoupených území zachování stávajících zvyklostí a výsad, ve skutečnosti se zmíněné oblasti rychle staly předmětem pošvédšťování.\n\nNavzdory následnému okázalému mírovému banketu na zámku Frederiksborg neměla smlouva dlouhého trvání. Karel X. Gustav hodlal využít příležitosti, jak se nepohodlného a nyní oslabeného souseda zbavit úplně. Už v červenci téhož roku nevyprovokovaně obnovil válku, ale bezúspěšně. Kodaň švédskému obležení odolala a s pomocí holandského loďstva Dánsko uhájilo svou existenci. Zároveň proti novému švédskému panství povstaly Bornholm i Skåne, Norové osvobodili Trondheim. Po předčasné smrti Karla X. Gustava tak byl roku 1660 uzavřen kodaňský mír, jímž byly Bornholm a Trondheim navráceny Dánsku respektive Norsku; ostatní zisky z Roskilde pak Švédsko podrželo natrvalo. \n\n"}
{"id": "43182", "url": "https://cs.wikipedia.org/wiki?curid=43182", "title": "Perth", "text": "Perth\n\nPerth je hlavní město nejrozlehlejšího australského svazového státu Západní Austrálie. Se vzdáleností 2 800 km od nejbližšího lidnatého města Adelaide představuje nejodlehlejší velkoměsto světa. Podle odhadu k roku 2005 má město 1,7 milionu obyvatel, celá aglomerace pak asi 2,2 milionu, čímž se Perth velikostí řadí na čtvrté místo v Austrálii. Město bylo založeno roku 1829 u řeky Swan river a nazváno podle starobylého města Perth ve Skotsku. Jde o kosmopolitní a turisticky oblíbené město s nádhernými písečnými plážemi. Jeho moderní centrum je plné mrakodrapů, nejvyšší z nich jsou přes 300 metrů vysoké. Je to také jedno z nejbohatších australských měst, a to díky nerostnému bohatství, které Západní Austrálie a okolí Perthu nabízí. Město je obklopeno vesměs vyprahlými pouštěmi a nachází se také blízko 200 kilometrů dlouhého hornatého pásu lesů podél pobřeží. Žije zde mnoho přistěhovalců, převážně z jihovýchodní Asie (Filipíny, Thajsko, Vietnam, Malajsie, Indonésie, Singapur, Hongkong, Čína), ale také z Evropy, Nového Zélandu nebo Jihoafrické republiky. Zřejmě i díky své odlehlosti je Perth, co se týče kriminality, nejbezpečnější australské velkoměsto.\nV roce 2010 byl britským týdeníkem \"The Economist\" vyhodnocen jako osmé nejvhodnější město k životu na světě.\n\nPodle mnohých jde o nejslunečnější město světa, nicméně v zimě (červenec a srpen) je zde deštivo a větrno. Průměrná teplota se ovšem pohybuje kolem snesitelných 12 °C. Na jaře (říjen a listopad) je slunečno a teploty kolem 20 °C. Vítr je převážně chladný. V létě (prosinec až únor) je horko a teploty nad 30 °C. Celý podzim (březen až květen) se také teplota pohybuje převážně nad 20 °C. V jakékoli roční období je zde vlhký vzduch (i na poušti). Na víkend jezdí obyvatelé města na 30 kilometrů od pobřeží vzdálený ostrov Rottnest, kam se dostanou buď letadlem nebo trajektem. Na tomto ostrově nemohou jezdit auta, protože tu nejsou pro ně postaveny žádné silnice. Jsou odtud vidět výškové budovy Perthu, které tvoří nádherné panorama a i přes svou relativně velkou vzdálenost jsou výborně viditelné.\n\nMěstská doprava zahrnuje autobusy, vlaky a trajekty provozovaná pod značkou Transperth. Centra jsou obsluhována také autobusy CAT (Central Area Transit) a v tzv. FTZ (Free Transit Zone) vlaky a autobusy zdarma. Dopravní síť je orientována do hvězdice s páteřní železnicí. Turisty je hojně využívána i taxislužba – například na letiště. Z Perthu vyjíždí vlak Indian-Pacific, transkontinentální expres vedoucí přes poušť z Perthu přes Adelaide až do Sydney. Ve výstavbě je i 3700 kilometrů dlouhá železnice do Darwinu.\n\nV letech 1989–2019 město hostilo mezinárodní soutěž smíšených družstev v tenise Hopmanův pohár. Od roku 2020 byla nahrazena turnajem mužských družstev nazvanou ATP Cup.\n\nMobilní operátoři jsou Telstra, Optus a Vodafone. Je zde kolem 5 placených WiFi hotspotů.\n\nVe městě má sídlo The Perth Mint, australská mincovna, známá především rafinací zlata pro 99,99% slitky.\n\n\n\n"}
{"id": "43191", "url": "https://cs.wikipedia.org/wiki?curid=43191", "title": "Missironové z Lisonu", "text": "Missironové z Lisonu\n\nMissironové z Lisonu (původně \"Missironi\", možné jsou též varianty \"Misaroni\", \"Miseroni z Lisone\" apod.) byl původem severoitalský měšťanský rod glyptiků a brusičů drahokamů z Lisone v Lombardii. Jedna z větví rodu se rozšířila do Čech, kde byla v 17. století za své zásluhy v glyptice nobilitována a jako erbovní rodina \"von Lisone\" pracovala ve službách habsburských císařů (zejména Rudolfa II.), Ferdinanda III. a Ferdinanda IV.. V Čechách Misseronové provozovali brusičské mlýny v Praze – Bubenči, Brandýse nad Labem a Českém Krumlově, dále např. hrad a panství Krašov, později panství Jemniště a další.\n\nRod v roce 1817 vymřel po meči. Některé potomky po přeslici však lze sledovat dodnes.\n\nRodina Miseroni (psáno též Missironi) pocházela z obce Lisone nedaleko Milána v Lombardii. Podle titulů v nejstarších matrikách \"signore\", \"magister\", \"magnificio\", podle rodové příslušnosti jejich manželek a kmotrů jejich dětí z milánských patricijských a šlechtických rodin F. Skřivánek usuzuje, že rodina Miseroniů mohla být nobilitována již ve 14. století.\n\nPrvní významnou osobností rodu byl Gasparo Miseroni (* asi 1430), který vlastnil v Miláně domy a provozoval klenotnickou a glyptickou dílnu. Jeho vnuk Ambroggio Matteo (~1480–1525) pokračoval v rodovém řemesle a byl rovněž bohatý. Při Římské bráně (Porta Romana) v Miláně vlastnil několik domů, klenotnický obchod, brusičskou a kamenořezačskou manufakturu a umělecký atelier. Dílny Miseronů se v Miláně ve službách rodu Sforzů a ve Florencii ve službách Medicejských od 80. let 16. století proslavily klenotnictvím, řezanými a broušenými glyptickými pracemi z jaspisu, křišťálu, záhnědy, heliotropu, prasemu, ametystu, lapisu lazuli, miniaturami a gemami z achátu a onyxu, sardonyxu a dalších drahokamů.\n\nJejich zákazníky byli např. Cosimo I. Medicejský (jehož mozaikový portrét se dochoval v Museo degli argenti ve Florencii), Lorenzo I. Medicejský, vévoda František II. Sforza, nebo papež Pius III. z rodu Piccolominiů (synovec Aenea Sylvia Piccolominiho).\n\nPražská rodová větev pracovala zejména pro císaře Rudolfa II., Matyáše, Ferdinanda III. a dvorskou šlechtu v Čechách či ve Vídni. Po ukončení válek mezi francouzskými králi a Habsburky o Milánské vévodství a po smrti posledního velkovévody Lodovica Sforzy připadlo Milánsko-španělskému králi Filipovi II., pro něhož otec se synem Girolamo a Giulio Miseroniové v letech 1582–1589 dodávali zakázky do interiérů nově vystavěného Escorialu. Pro tamní královskou kapli vytvořili tabernákl z destiček jaspisu, onyxu a achátu ve zlatě a dále řezbu královského erbu z černého onyxu.\n\nV Miláně rodina Miseroniů vymřel za morové epidemie někdy kolem roku 1630.\n\nDo českých zemí přišli Miseronové před rokem 1588. Byli čtyři bratři, synové Girolama Miseroniho (1522–1600) a jeho druhé manželky Isabely Borsanové (1538–1613), pocházející z umělecké rodiny z Janova: Oktavián (1567–1624), Alexandr (1562–1648?), Jan Ambrož († po 1612) a Aurelius († po 1612). Od 1. ledna roku 1588 byli bratři Oktavián a Jan Ambrož jmenováni císařskými dvorními brusiči drahokamů císaře Rudolfa II. na Pražském hradě s ročním platem 10 zlatých. Bydleli v podhradí Pražského hradu na Nových zámeckých schodech a dostali pro brusičskou práci do nájmu Císařský mlýn v Praze-Bubenči. Zatímco Jan Ambrož a Aurelio zůstali svobodní, Alexandr a Oktavián se někdy kolem roku 1590 v Praze oženili se sestrami Barborou a Laurou di Castello. Byly to dcery císařského biretníka a milánského měšťana Ferranta di Castello, povýšeného (1601) císařem Rudolfem II. do dědičného šlechtického stavu. Obě rodiny spolu tehdy sousedily, neboť vlastnily domy blízko Malostranského náměstí. Alexandr Miseroni měl dvě dcery, Emilii provdanou za Jana Bergharda z Hořanova a Barbaru, provdanou za Jana Batistu di Castello. Všichni čtyři bratři Miseriniové byli listinou císaře Rudolfa II. danou na Pražském hradě 2. září 1608 povýšeni do šlechtického stavu Svaté říše římské a dědičných zemí, jejich jméno bylo upraveno do podoby „\"von Misseron\"“ a byl jim polepšen erb.. Roku 1629 koupili čtyři Oktaviánovi synové Aurelius, Dionysius, František a Jan Ambrož malostranský dům čp. 276/III \"U bílé růže\" v Mostecké ulici, který \"šacmistr\" Pražského hradu vlastnil až do své smrti. \n\nZakladateli české větve rodu Miseroni (Missironů) se stali potomci Oktaviána Miseroniho a jeho manželky Laury di Castello. Ti spolu měli celkem 9 dětí: dceru Dionýsii, která se provdala za Antonia de Binago, komorního radu a přísedícího zemského soudu; dceru Oktavii, provdanou za císařského správce železáren ve Zbiroze a výrobce kanónů Mattea Zanettiho de Die (šlechtický stav r. 1636); dceru Ludmilu (†1650), provdanou za zemského chirurga, děkana a rektora Karlovy univerzity, významného lékaře, Mikoláše Franchimonta z Frankenfeldu; dceru Lukrécii; syny Aurelia a Jeronýma věnující se církevní dráze; syna Jana Ambrože (1611–1657), který byl výběrčím výběrčího vinného a pivního tácu a oženil se s bohatou vdovou Annou Ježkovou z Rittersfeldu, rozenou Beníkovou z Petrsdorfu (manželství zůstalo bezdětné), a konečně nejmladšího syna Františka (1607–1657), vrchního písaře při zemské berni na Pražském hradě, ženatého s dcerou svého kolegy, Annou Splendidou Greifovou z Greifenbergu (1621–1691). Ten za věno své manželky a podíl ze zděděného majetku rodiny Missironů koupil panství s hradem Krašov a vesnice Kozojedy, Bohy a Třimany. Jeho syn Norbert Adolf (1649–1682) prodal po dlouhých sporech panství Krašov cisterciáckému klášteru Plasy a koupil si roku 1681 panství Jemniště. Norbert byl ženatý s Annou Johannou Chánovskou z Dlouhé Vsi, s níž měl 10 dětí, převážně dcer, provdaných postupně do rodu Malovců z Malovic, Věžníků z Věžník a dalších. Jeho syn Gothard Florián Misseron z Lisone (1679–1738) byl generálem jízdy ve službách prince Evžena Savojského a padl roku 1738 v bojích s Turky nedaleko Temešváru. Měl se svou chotí, dcerou velitele pevnosti v Chorvatsku, Josefou Faber von Gravensteinovou 7 dětí, žádné z nich se však nedožilo dospělosti, čímž tato větev rodu vymřela.\n\nZa zásluhy při obraně pražských měst před Švédy roku 1648 byl všem bratrům 10. března 1653 potvrzen říšský šlechtický stav udělený jejich otci Octaviovi, udělen predikát \"z Lisone (von Lisone)\" a polepšen erb.\n\nNejslavnějším synem Oktaviana Miseroniho byl Dionýs (Diviš) (před 1607–1661), který patřil k nejznámějším umělcům své doby. Vyučil se v otcově dílně a stal se asistentem správce císařských sbírek (správcem pokladu byl jeho otec Oktavian). Kolem roku 1637 se stal správcem pokladu (šacmistrem) a správcem pražských hradních sbírek. Pokračoval v práci brusíren drahokamů na Pražském hradě a v Císařském mlýně v Bubenči, obchodoval s drahokamy a investoval do nemovitostí. Po švédském vpádu na Malou Stranu se mu podařilo před nimi skrýt většinu uměleckých předmětů z drahých kamenů. Později byl Dionysius pověřen stavbou Mariánského sloupu na pražském Staroměstském náměstí, stal se dozorcem nad budováním opevnění královských měst v Čechách a podílel se též na pracích komisí zabývajících se plavbou po Vltavě a Labi.\nDionýs byl dvakrát ženatý - poprvé (1628) s Juditou Mayerovou z Burkridenu (asi 1610–1640), podruhé (1646) s Marií Majorovou z Grosenau (1621–1667). Spolu se také přestěhovali se do domu čp. 208/III v Nerudově ulici a roku 1653 si dali v ateliéru Karla Škréty vymalovat rodinný portrét (\"Rodina brusiče drahokamů\").\n\nSynem Dionýsovým z prvního manželství byl Jan Oktavián (1630 – 23. června 1690), sekretář královské české kanceláře a rada při královské revizní a likvidační komisi. Po otci zdědil značný majetek v Praze, vlastnil i poplužní dvůr v Kralovicích a v letech 1675–1678 držel statek Tetín. Byl čtyřikrát ženat – od 1660 s Annou Polyxenou Dobšickou z Dobšic (1643–1671), od 1672 s Alžbětou Voříkovskou z Kundratic (1649–1676), od roku 1677 s Terezií Michnovou z Otradovic, rozenou Ebenauerovou z Ebenau (1652–1682) a od roku 1684 s Marií Salomenou Hupkovou z Černčic (†1719) – a měl celkem osm dětí. Jedním z jeho synů byl Václav Diviš, který vystudoval práva a později se stal radou komorního soudu Království českého. Dne 21. 6. 1700 byl povýšen do starého rytířského stavu Království českého. ). Byl majitelem řady menších statků (v letech 1699–1713 držel Čestínkostel, od roku 1711 Svaté Pole u Dobříše a od roku 1723 Těchobuz; krátce byl majitelem Ježova, Malechovic a Terešova). Zemřel svobodný roku 1726 jako poslední člen této linie rodu a jeho majetky byly rozděleny mezi příbuzné.\n\nDruhým synem Dionýsovým byl Ferdinand Eusebius (8. července 1639 – 17. července 1684), císařský komoří, mistr pokladu a císařský řezač drahokamů. Založil nejdéle žijící linii rodu. Ferdinand Eusebius po 20 let pokračoval v tradici rodu jako královský klenotník, zemřel však předčasně ve věku 44 let na Starém Městě pražském, kam roku 1687 přestěhoval svou dílnu. Se svou manželkou Elisabeth Tichtl von Tutzing pocházející ze staré mnichovské patricijské rodiny (Eberhard Dichtl tam byl již v roce 1358 městským radou, v 16. století Dichtlové odchází z Mnichova a kupují velké panství Tutzing se zámkem u Starnberského jezera) měl pět dětí, z nichž rod pokračoval potomky syna Jana Karla a jeho manželky Barbory Lužické. To už rodina postupně chudla a žila v Novém Strašecí. Jeho syn Václav Martin Misseron z Lisonu (1723–1798) se oženil s dcerou měšťana v Novém Strašecí, Marií Vašínovskou a měl s ní 17 dětí. Posledním členem této větve i celého rodu byl Josef Marian (1748–1817).\nZmiňovaný František byl vrchním písařem komorního úřadu. Oženil se s Annou Splendidou Grefovou z Grefenburka (1623–1691) a roku 1649 koupil spolu s tchánem Janem Grefem za 18 000 zlatých statek a hrad Krašov (Jan Gref svá práva postoupil Franciscovi Missironovi již roku 1650). Zemřel v roce 1656. Jeho dědici byli synové Jan Augustin (1650–1679), majitel statku Kralovic, který zemřel bezdětný, a Norbert Adolf (1649–1682), povýšení 24. listopadu 1674 do starého rytířského stavu Království českého. Norbert Adolf prodal roku 1677 Krašov a roku 1681 koupil Jemniště. S manželkou (od 1660) Annou Johankou Chanovskou z Dlouhé Vsi založil nejmladší linii rodu Missironů, která po meči vymřela jeho synem císařským generálem jízdy Gotthardem Florianem (1675–1738). Ten prodal roku 1699 Jemniště a roku 1735 také Těchobuz. Zemřel před rokem 1744 a uanechal po sobě čtyři dcery.\n\nJiná pošlost začala Ferdinandem jenž byl roku 1661 císařským klenotníkem a v roce 1678 se přestěhoval na Staré Město v Praze. Zemřel v roce 1684. Přežili ho synové Leopold Josef, Jan Ignác (úředník v komorní účtárně) a Pavel Řehoř, ten zemřel kolem roku 1749. Řehořovým synem byl Josef, jenž zemřel v mládí.\n\nRodina Miseroni vymřela v roce 1817 po meči, po přeslici ale můžeme její potomky vysledovat dodnes. V průběhu První světové války a období mezi válkami se část potomků rodiny Miseroni odstěhovala zpět do Itálie. Od Druhé světové války se potom záznamy o příbuzenstvu ztrácí. V roce 2013 proběhl genealogický výzkum objednaný německým historickým ústavem, který prokázal příbuzenství několika rodinám žijícím v České Republice. Tyto rodiny se jmenují Jankovycz, Blatný, Mizera a Žatecký.\n\nMiseroniové z Lisonu jsou spřízněni s milánskými patricijskými a šlechtickými rody Rossiů, Busseriů, Magnisů, Solari, Busti, Carminati, Gallerani, Crivelli, Castello, Castiglione, Dell'Acqua, Baldironi, Vergani, Candiano, Aliprandi. Česká větev rodu po roce 1608 se spojila se šlechtickými rody Burghardů z Hořenova, de Binago, Cassinis de Bugella, Zanetti de Die, Mayerů von Burgried, Majorů von Grossenau, Šrámků z Deblína, Greif von Greifenburg, Franchimont von Frankenfeld, Marangoniů, Matysů z Hostína, Schusterů von Goldburg, Tichtlů von Tutzing, Dobšických z Dobšic, Voříkovských z Kunratic, Michnů z Vacínova, Frischmannů von Ehrenkron, Maternů z Květnice, Chanovských z Dlouhé Vsi, Malovců z Malovic, Věžníků z Věžník, Ennisů of Atter and Iveagh a dalšími.\n\nObrozenecký spisovatel Jan Jindřich Marek napsal hezkou pověst k tomuto rodu.\n\nPo polepšení roku 1653 užíval rod Missiron z Lisone následující erb:\n\n\"Pětkrát modro-stříbrně dělený štít, přičemž dvě horní pole jsou odděleny pilovitým řezem. Na štítě stojí korunovaná turnajská přílba s černo-modro-stříbrnými přikrývadly. Klenotem je černá korunovaná orlice držící v pravém spáru černý, modře zakalený klíč, v jehož zubu je zlatá litera F. III., v levém smaragd.\"\n\n\n"}
{"id": "43192", "url": "https://cs.wikipedia.org/wiki?curid=43192", "title": "Jiří Suchý", "text": "Jiří Suchý\n\nJiří Suchý (* 1. října 1931 Plzeň) je český divadelník, hudebník, textař, básník, skladatel, spisovatel, filmař, grafik, výtvarník, divadelní režisér a sběratel. Spoluzakladatel Divadla Na zábradlí a Semaforu, bratr Ondřeje Suchého.\n\nSpolupracoval s Miroslavem Horníčkem, Ivanem Vyskočilem, později vytvořil autorskou dvojici s Jiřím Šlitrem. Po Šlitrově smrti se jeho hudebním spolupracovníkem stal Ferdinand Havlík a od roku 1975 je jeho hlavní divadelní partnerkou Jitka Molavcová.\n\nJiří Suchý je spoluautorem mnoha komedií, kabaretů a muzikálů. (např. Člověk z půdy (1959), Zuzana je sama doma (1960), Jonáš a tingltangl (1962) či Dobře placená procházka (1965). \nNarodil se v roce 1931 a až do roku 1936 žil v Klatovech, od roku 1936 žije v Praze. Ve filmu se poprvé objevil již v roce 1944, kdy jako kompars hrál jednoho z vystupujících z tramvaje ve filmu \"Sobota\".\n\nPo dostudování střední školy začal v roce 1947 začal pracovat jako grafik v reklamních ateliérech \"Propagační tvorba\", kde se seznámil s Viktorem Sodomou. Ten spolu se svou manželkou Vlastou hrál pro své kolegy písně převzaté ze západního rozhlasu (např. Johnny Ray, Elvis Presley), někdy se soukromě scházeli i v závodním klubu \"Reduta\" na pražské Národní třídě. Spolu s ním vymýšlel první privátní rozhlasové programy.\n\nV letech 1952–1954 byl na vojně ve Slaném, kde zakresloval mapy a při tom poslouchal mnichovský rozhlas a psal texty na odposlechnuté melodie (dochovaný text \"Potkala ryba papouška\" později nazpívala Ljuba Hermanová).\n\nPoté se věnoval především divadlu, nejprve působil v Redutě, poté spoluzaložil Divadlo Na zábradlí. V roce 1959 založil spolu s J. Šlitrem divadlo Semafor, kde působí dodnes. Toto divadlo bylo velmi populární, což vedlo k řadě problémů, které vyvrcholily podpisem 2000 slov, který Suchý později odmítl odvolat. Po roce 1989 se stal opět ředitelem Semaforu.\n\nZ archivních dokumentů ministerstva vnitra plyne, že v letech 1987 až 1989 byl důvěrníkem StB. Podle nálezu Ústavního soudu nelze dokázat, že lidé z kategorie „důvěrník“ spolupracovali s komunistickou tajnou policií vědomě. Detaily o jeho stycích s StB obsahoval jeho spis, ten byl však koncem roku 1989 skartován, sám Jiří Suchý důvody svého vedení v seznamech objasnil v knize \"Inventura\" v roce 2000. \n\nJeho první ženou byla výtvarnice Běla Suchá, rozená Novotná (1939–1986). V roce 1964 se jim narodil syn Jakub. V roce 2006 si vzal o 45 let mladší ženu Markétu Suchou – šatnářku v Semaforu, se kterou se po šesti letech manželství rozvedl.\n\nDuo manželů Sodomových se v roce 1955 rozrostlo v hudební skupinu, pro kterou Jiří Suchý vymyslel název Akord club. V té době Suchý vystupoval na večírcích s banjem a zpíval své písničky. Sodomovi, třebaže zpívali zpočátku anglicky, nabídli Suchému spolupráci a ten složil několik českých textů (\"Letní den\", \"Mám rád blues\"). Nakonec si koupil basu, na kterou se naučil hrát a přidal se ke skupině. Tato skupina se stala poměrně populární a v období svého vrcholu (roky 1956–1958) hrála celou řadu písní Jiřího Suchého, z nichž nejznámější jsou \"Zlomil jsem ruku tetičce\" a \"Blues pro tebe\". Zajímavostí je, že první písničku, kterou v Redutě zazpíval, nebyla jeho vlastní tvorba, ale \"Půl párku\" Voskovce a Wericha.\nVystupoval také s Juditou Čeřovskou, byl však menší než ona, a proto si stoupal na bedýnku.\n\nV Redutě se seznámil Miroslavem Horníčkem, který s ním začal spolupracovat na programu \"Pondělky s tetou\" a který jej, v roce 1956, seznámil s Jiřím Šlitrem. Brzy poté začaly vznikat jejich první společné písničky (\"Píseň pro Hamleta\", první verze \"Marnivé sestřenice\").\n\nV roce 1957 vymýšlel s Ivanem Vyskočilem a Miroslavem Horníčkem v \"Redutě\" text-appealy, o rok později napsal svou první hru s písničkami \"Šest žen\" (např. písničky \"Dudy a basa\", \"Buď mi věrná\", \"Láska se nevyhne králi\", \"Bei mir bist du schön\"). V roce 1958 vyšla jeho píseň \"Blues pro tebe\" na desce, nazpíval ji Josef Zíma.\n\nV tomto roce (1958), Suchý se Šlitrem opustili \"Akord club\", protože se rozhodli vytvořit vlastní kapelu o jejíž sestavení požádali Ferdinanda Havlíka. Suchý s Ivanem Vyskočilem se rozhodli založit vlastní divadlo a 30. června 1958 se v Redutě konal poslední text-appeal, poté založili Divadlo Na zábradlí.\n\nDo Reduty se ještě vrátil, v roce 1959, po rozchodu s I. Vyskočilem. Spolu se Šlitrem, manželi Neradovými a Karlem Štědrým plánovali kabaret \"Pondělí je ve středu\", který se nakonec ale nehrál, protože byl při generálce označen jako nevhodný (např. píseň \"Zlá neděle\"). Po neúspěchu tohoto představení zpíval \"Léta dozrávání\" a \"Mr. Rock a Mr. Roll\" ve filmu \"Tanec kolem tance\". Pak již spolu s Jiřím Šlitrem a Ferdinandem Havlíkem založili divadlo Semafor.\n\nV polovině roku 1958 založil spolu s Ivanem Vyskočilem Divadlo Na zábradlí. Již 9. prosince zde proběhla premiéra hry \"Kdyby tisíc klarinetů\". Hra byla úspěšná, přesto se na ní výrazně projevila herecká nezkušenost Suchého.\n\nV roce 1959 vznikla druhá hra pro Divadlo Na zábradlí – \"Faust, Markéta, služka a já\", ale ta již se hrála bez Jiřího Suchého, který z divadla odešel.\n\nDivadlo Semafor založil v roce 1959 J. Suchý spolu s J. Šlitrem a F. Havlíkem, již 30. října měla premiéru jejich první hra, hudební komedie \"Člověk z půdy\". V této hře vystupovali kromě amatérů také profesionálové (v roli spisovatele Antonína Sommera Miroslav Horníček a Miloš Kopecký, později i František Filipovský). Jiří Suchý se obsadil do role Malého lorda.\n\nV roce 1960 Semafor uvedl tři premiéry \"Ukradený měsíc\" Ludvíka Aškenazyho s texty Jiřího Suchého, písničkový pořad \"Zuzana je sama doma\" a komedii \"Taková ztráta krve\", na všech měl Suchý výrazný podíl.\n\nV roce 1961 vznikl pořad s povídkami Jiřího Suchého a básněmi Christiana Morgensterna \"Papírové blues\" a další písničkové pásmo \"Zuzana je zase sama doma\".\n\nV této době se začala objevovat ideologická kritika, podle níž jeho hry nejsou vhodné pro pracující lid. Důsledkem toho byla v jejich působišti, v divadélku Ve Smečkách (dnešní Činoherní klub), o divadelních prázdninách roku 1961 zahájena rekonstrukce, která se protáhla na neurčito a Semafor tak přišel o stálé divadlo.\n\nPo ztrátě stálého divadla prosadil svoji představu komornějšího divadla a rozešel se s některými členy (např. Waldemar Matuška, Eva Pilarová). Tento krok byl i snahou vyjít vstříc kritice a řešit ekonomické problémy. V divadle tak zůstal jen on, Šlitr a několik Semafor-girls. V této situaci Suchý uvedl svoji starší hudební revui \"Šest žen\". Další hrou, kterou spolu s J. Šlitrem vytvořili byl kabaret \"Jonáš a tingl-tangl\". Právě v tomto období vznikla jeho image jako jemného komika a zpěváka se slamákem a hůlkou. Toto představení bylo velmi populární a Semafor získal prostory v pasáži Alfa na Václavském náměstí.\n\nToto období bylo pro něj nejplodnější a nejúspěšnější, kromě divadla účinkoval ve Formanově filmu \"Konkurs\" a zpívá ve filmu \"Bylo nás deset\". Roku 1964 se podílel na vzniku filmového muzikálu \"Kdyby tisíc klarinetů\". Od roku 1966 navíc uváděl v rozhlasu svůj pořad \"Gramotingltangly\". V roce 1968 v televizi uvedl pořad \"Grandsupertingltangl\" a hrál a podílel se na scénáři k filmu \"Zločin v šantánu\".\n\nV Semaforu vznikla další pásma písniček \"Zuzana není pro nikoho doma\" (1963) a \"Recital 64\", kde Suchý se Šlitrem zpívali i cizí písně. Roku 1965 je uvedeno pásmo \"Zuzana je všude jako doma\". Téhož roku přichází i první neúspěch, diváky je nepřijata hra \"Sekta\", ve které sice Suchý nehrál, ale měl na ní obvyklý autorský podíl. Velmi úspěšná byla jazzová opera \"Dobře placená procházka\", která se o rok později dočkala televizního zpracování. Důkazem jejich popularity byl i fakt, že písnička ze hry \"Člověk z půdy\" \"Včera neděle byla\" se po svém vydání stala nejprodávanější deskou v letech 1949–1965 (prodalo se 341 000 kusů).\n\nV roce 1966 uvedl Semafor dvě hry, které Suchý napsal. Hra \"Benefice\" byla napsána pro něj a nakonec úspěšnější hru \"Ďábel z Vinohrad\" psal pro Jiřího Šlitra.\n\nV roce 1967 měl v Semaforu premiéru pořad \"Tak co, pane barone\", o rok později hra \"Poslední štace\".\n\nV době sovětské okupace v srpnu 1968 pobýval Jiří Suchý v zahraničí, uvažoval údajně o emigraci, nakonec se ale rozhodl se vrátit. V této době se Suchý se Šlitrem velmi sblížili a vznikla jejich nejlepší a nejznámější hra \"Jonáš a doktor Matrace\" (1969).\n\nDne 26. prosince 1969 Jiří Šlitr zemřel a Jiří Suchý byl rozhodnut skončit s divadlem.\n\nObdobí tzv. normalizace bylo pro Semafor a tím i pro J. Suchého velmi obtížné, protože cenzura Semafor tlačila jedním směrem, zatímco diváci očekávali, že se bude pokoušet vzdorovat. V roce 1970 byla Semaforu dokonce skutečně zastavena činnost, ale zákaz se podařilo po týdnu zrušit. Suchý už v roce 1968 podepsal 2000 slov, později i Několik vět, petici za propuštění Václava Havla, což vedlo k zákazu vystupování v televizi a rozhlase, omezení vydávání desek (storno alba \"Elektrická puma\") a knížek (stornována už vysázená kniha \"Ďábel z Vinohrad\"). Jako nestraník byl nucen odstoupit z funkce ředitele Semaforu, kterým se po něm stal Ferdinand Havlík. Ten jím byl až do roku 1975, kdy byl i on nahrazen. Od roku 1975 vzrůstaly na divadlo různé tlaky, nakonec v roce 1976 vznikla v Semaforu bez vědomí J. Suchého další tvůrčí skupina, kterou vedl Josef Dvořák a která ubrala Suchému prostor. J. Suchý v roce 1977 odmítl podepsat Antichartu, což ještě utužilo jeho postavení vůči komunistickému režimu. Období samostatnosti divadla skončilo v roce 1980, kdy byl Semafor přidělen pod Hudební divadlo v Karlíně. Jediné významnější vystoupení Suchého mimo divadlo Semafor byla oslava padesáti let \"Vest pocket revue\" V+W, při níž hrál Suchý s Janem Werichem v Lucerně.\n\nTvorba Suchého je v tomto období omezena cenzurou a později i stále menším prostorem na jevišti. Na kvalitě se nepříznivě odrazila i smrt Jiřího Šlitra, a tak lze o jeho tvorbě v tomto období říci, že zaostává za předchozím obdobím. Přesto vznikla celá řada her. Již v roce 1970 Semafor uvedl hru \"Básníci a sedláci + Revizor v šantánu\", dále pak hru \"Ten pes je váš?\", která je zajímavá především tím, že zde poprvé vystoupila Jitka Molavcová. V roce 1971 uvedl Suchý pouze muzikálek \"Čarodějky\". Ani jedna z těchto her nepřinesla úspěch srovnatelný s předchozím obdobím a Suchý vážně uvažoval o skončení divadelní kariéry.\n\nV roce 1972 přinesla úspěch hra \"Kytice\". Jedná se o přepracování Erbenových balad Svatební košile, Štědrý den, Polednice, Zlatý kolovrat, Vodník, doplněné Suchého vlastními librety; každá z těchto balad je podávána jinou hudební formou. V tomto roce vzniklo ještě páté písničkové pásmo o Zuzaně s názvem \"Zuzana v lázni\". V této hře se poprvé objevilo trio Kašpar + Baltazar + Melicharová (K+B+M) aneb Josef Dvořák + Jiří Suchý + Jitka Molavcová. Dvořák nebyl „parťákem“ Suchého dlouho, Suchý byl pro něj – dle jeho slov – příliš pomalý.\n\nV roce 1973 neměl Semafor žádnou premiéru a zdá se být pravděpodobné, že Suchý tou dobou procházel tvůrčí krizí. Roku 1974 Suchý uvedl jedinou hru \"Elektrická puma\", která je zcela postavena na trojici K+B+M, jedná se o parodii na Jamese Bonda. Hra potvrzuje tvůrčí krizi a diváky byla přijata jen proto, že ostatní divadla produkovala ještě slabší hry.\n\nPo roce 1975 se pak Suchý soustředil na upravování svých dřívějších děl, částečně to bylo v důsledku omezeného prostoru, částečně pravděpodobně i z obav před zavřením divadla. Tak vznikla hra \"Sladký život blázna Vincka\" (1975), která je ovlivněna neúspěšnou hrou \"Sekta\". Dále pak hra \"Člověk z půdy\" (1977), což je obnovená a přepracovaná jeho starší hra, v této nové podobě určená především dětem, a v roce 1980 i nová, přepracovaná verze \"Kdyby tisíc klarinetů\", která se hrála v Divadle Na Zábradlí.\n\nJedinou Suchého hrou v druhé polovině 70. let se stala hra \"Smutek bláznivých panen\" z roku 1977, ve které byl J. Suchý poprvé sám na jevišti s J. Molavcovou.\n\nPo přeřazení Semaforu pod Hudební divadlo v Karlíně dostával Suchý více prostoru, ale byl nucen hrát i v hrách, které nenapsal. Podle kritiků se mu v takových rolích příliš nedařilo (např. \"Každý má svého Leona\"). V roce 1984 začal Suchý spolupracovat s Radošinským naivním divadlem a se Stanislavem Štepkou inscenovali hru \"Nevesta predaná Kubovi\". V roce 1986 Jiří Suchý režíroval ve finském Tampere hru \"Dr. Johann Faust\" a o rok později pak hru \"Vetešník\".\n\nSpolupráce s karlínským divadlem začala hostováním ve hře dvojice V+W \"Golem\", kterou spolu s Pavlem Koptou upravil.\n\nV roce 1982 Suchý po delší době uvedl svoji novou hru \"Dr. Johann Faust, Praha II, Karlovo nám. 40.\" Faust zde podepíše s ďáblem smlouvu, přeje si prožít všechny nevšední zážitky, ale za 500 let, kdy budou lidé lepší, ďábel jeho přání plní a Faust se ocitá v Praze na sklonku druhé světové války.\n\nV roce 1985 se Suchý vrátil k tématu Jonáše hrou \"Jonáš dejme tomu v úterý\". Jonáš jako stárnoucí kabaretiér vystupuje s do něj zamilovanou uklízečkou – Melicharovou, kterou hraje Jitka Molavcová.\nSuchý s Molavcovou (Stella) vystoupili i v televizním Silvestru se zábavnou scénkou s minimaxem.\n\nV roce 1986 byla uvedena hra \"Na Poříčí dítě křičí\", hra byla prakticky složena z písniček a byla bez herecké účasti Jiřího Suchého. Další hra \"Vetešník\" (1987) vypráví o starožitníkovi, který své artefakty získává za každou cenu. Zajímavostí je, že tato hra byla napsána anglicky a teprve poté přeložena do češtiny a ruštiny.\n\nPoslední hra tohoto období, \"Výhybka\", měla premiéru v roce 1989 a byla opět bez herecké účasti Jiřího Suchého.\n\nV listopadu 1989 se Semafor mezi prvními připojil ke stávce divadelníků a v jeho prostorách se konala řada besed s diváky, přičemž byli zváni hosté, kteří v předchozím období nesměli vystupovat. Jeden takový večer vysílala i československá televize.\n\nJiž 15. ledna 1990 se sešla schůze divadla Semafor, na níž se sešli představitelé tří semaforských scén – Josef Dvořák, Miloslav Šimek a Jiří Suchý. Dvořák i Šimek chtěli pokračovat ve stavu tří scén, zatímco Suchý si přál svoje divadlo. Zbývající skupiny tedy musely odejít. V roce 1993 začala v pasáži Alfa rekonstrukce, divadlo Semafor ji muselo po třiceti letech opustit a již se sem nevrátilo.\n\nJiří Suchý se v tomto období věnuje televizním programům \"Večírky nejen pro zvané\", které jsou ale brzy zrušeny. Mimo to Suchý buduje nakladatelství Klokočí, vydává vlastní měsíčník \"Semaforum\" a zakládá filmovou společnost Perplex.\n\nDivadelně se v tomto období zaměřil na osvědčené hry (\"Šest žen\") a témata (\"Kytice I. \"a \"Kytice II.\"). V roce 1991 se Suchý vrátil k text-appealům a vzniklo představení \"Ach, ta láska nehezká\", což byl \"textappeal o sexappealu\".\n\nSuchý se snaží reagovat na změny společnosti a již v roce 1990 se v divadle Semafor objevila jeho aktuálně politická hra \"Hej rup aneb Peklo nebude, ráj se vrací\", která vychází z tradice Osvobozeného divadla. Jonáš v této hře zakládá politickou stranu a Melicharová se chce stát generální tajemníkovou. V roce 1992 vznikla hra \"Nižní Novgorod\", což byly pohádky o tom, proč Říjnová revoluce začala už v září.\n\nV roce 1992 vznikla i více hudebně zaměřená představení (\"Pět strun/Poslední štace\", \"Vynálezce korzetu\"), která naznačovala, že se Semafor vrátí ke své tradiční tvorbě.\n\nSvé účinkování v pasáži Alfa zakončil Semafor v roce 1993 Koncertem na rozloučenou a J. Suchý musel po třiceti letech tyto prostory opustit.\n\nOdchodem z pasáže Alfa nastalo období, kdy Semafor vystupoval nejprve v klubu Lávka (textappeal \"Koupil jsem si knot\") a poté v Divadle komedie. Jelikož toto prostředí nebylo pro Suchého tvorbu ideální, snažil se o klasický repertoár divadla Semafor, aby udržel diváky (\"Kapitáne, kam s tou revue\", \"Purpura na plotně\", \"Víkend s Krausovou\"). V roce 1994 již začíná být jisté, že Suchého podnikatelské aktivity ve filmu neskončí nejlépe.\n\nRoku 1995 nabídlo Hudební divadlo v Karlíně Jiřímu Suchému malý sál v podzemí divadla. Jiří Suchý této nabídky využil a ještě téhož roku se do těchto prostor Semafor nastěhoval. Tyto prostory jednak odpovídaly potřebám tohoto divadla a jednak zajistily Suchému stálou scénu.\n\nNa úvod vymyslel Suchý variabilní představení, které nazval \"V hlavní roli písnička\". Představení spočívalo ve zvaní hostů, kteří Semaforem prošli. V roce 1996 Suchý vystupoval v jakési one-man-show, která se jmenovala \"Je mi nějak Česko\" a Jiří Suchý zde zpíval a diskutoval.\n\nV letech 1997 a 1998 vystoupil spolu s Jitkou Molavcovou na předvánočním podvečeru Masarykova demokratického hnutí v Divadle Kolowrat, od nějž obdržel v Míčovně pražského hradu 7. března 1998 \"Čestnou medaili T. G. Masaryka\" v přímém televizním přenosu, se kterou se \"pochlubil\" ve večerním přenosu divadelního představení. \n\nV roce 1997 vznikl tradiční semaforský muzikál \"Mé srdce je Zimmer frei\", který měl značný úspěch. Poté Suchý připravil několik představení, která neobsahovala nic jiného než sázku na jeho tradiční publikum (\"Únos turecké houslistky\", \"Galakoncert a jiné Ptákoviny\", \"Pré\"). Tento trend roku 1999 podtrhlo oblíbené téma Semaforu Zuzana, tentokrát pod názvem \"Zuzana se vrací\".\n\nV roce 2000 napsal Suchý uvedl hru \"Noc v synagoze aneb Tajemství Brunhildiny punčochy\", která vybočila z jeho poslední tvorby. Děj je o tom, jak se setkal Adolf Hitler se Stalinem v jedné vídeňské kavárně a jak to za nějaký čas dopadlo. Další na Semafor netypická hra vznikla v roce 2001 pod názvem \"Pokušení svatého Antonína\", hudbu pro toto představení dělal Vladimír Franz.\n\nV představení \"Život je náhoda v obnošený vestě\" z roku 2002 se Suchý pokouší oslovit děti písněmi Osvobozeného divadla a písněmi, které složil spolu s J. Šlitrem.\n\nSrpnové povodně roku 2002 zaplavily Karlínské divadlo a Suchý tak o stálou scénu opět přišel.\n\nZtráta stálého divadla vedla k opětovnému hostování v řadě divadel a častému stěhování. Zajímavostí je, že 1. října 2002 se Suchý stal kmotrem nově otevřeného Divadélka JoNáš v Měšťanské besedě v Plzni. Ještě v roce 2002 přebásnil Jiří Suchý pro Divadlo na Vinohradech Aristofanovu Lysistratu.\n\nJeště v roce 2002 přišel Suchý s povodňovou revuí nazvanou \"To nám to pěkně začíná\", poté J. Suchý a J. Molavcová vystupovali především se staršími písněmi (\"Tiše a ochotně\", \"I ty zpíváš si ty hity\", \"Jako v kapli\"). Dále vznikl pořad \"Včera večer poštou ranní aneb I dopis umí rozesmát\", kde Suchý listuje zajímavými dopisy, které mu přišly.\n\nV sezóně 2004/2005 získal J. Suchý pro Semafor prostory v sídle ministerstva kultury v Nosticově paláci. V této sezóně Suchý se Semaforem nastudoval několik her obvyklého Semaforského charakteru (\"Sex a sex = 12\", \"Zavíráme, pojďte dál\", \"…nikoho nezabije – kdo jiný než poezie\") a hru lehce vybočující z obvyklého stylu Semaforu – \"Patero důvodů pro voo doo\". Tato hra vypráví o tom, jak si pan Hanuš chce postavit na svém domě orloj, ale jeho nájemníci provozující podnikání v oboru voo doo nemají pro jeho nápad pochopení. V této divadelní sezóně dále vzniklo písničkové pásmo k oslavě 45. sezóny (\"Je nám 45\") a představení k nedožitým osmdesátinám Jiřího Šlitra (\"80 svíček na ztraceným dortu\").\n\nDne 1. října 2005 se Jiřímu Suchému podařilo otevřít úplně nové divadlo Semafor v pražských Dejvicích. Pro toto divadlo namaloval oponu.\n\nSezóna v tomto divadle byla zahájena představením s názvem \"Koncert s. r. o.\", které bylo průřezem tvorby dvojic W+V a S+Š. Suchý dále zorganizoval představení \"Začalo to akordem – a to právě před padesáti léty\", což bylo vlastně vzpomínání na Acord klub. V nostalgicky laděných představeních pokračoval i \"Pension Rosamunda\", což je listování ve scénáři jednoho nerealizovaného filmu. Jedinou nevzpomínkovou hrou, se kterou v úvodní sezóně Semafor přišel, tak byla hra \"Jako když tiskne\".\n\nV roce 2006 se Suchý na půdě Semaforu pokusil obhájit svoje neúspěchy jako podnikatel – \"A já sám vždycky sám\". Dále v tomto roce uvedl hudební komedii \"Sukně smutnou jehlou spíchnutá\" a hru \"A co když ne? \"\n\nRok 2007 přinesl premiéru hry \"Lysistrata\" (přepracovaný text napsaný původně pro Divadlo Na Vinohradech), která měla velmi pozitivní kritiky a byla i divácky velmi dobře přijata, hovoří se o nejúspěšnějším představení novodobého Semaforu. V roce 2008 Jiří Suchý obnovil upravenou hru \"Sekta\", která neuspěla v 60. letech; ani obnovená hra se však nedočkala mnoha repríz. Výrazně lépe bylo v roce 2009 přijato obnovení nejúspěšnější Suchého hry \"Kytice\". V témže roce, za účasti hostujícího swingového ansámblu Blue Star Václava Marka, uvedl vlastní revue plnou foxtrotu a humoru \"Dnes večer v hotelu Modrá hvězda\".\n\nZměny v grantové politice pražského magistrátu a zavedení plošné dotace na vstupenku ovšem ohrozily budoucí existenci divadla na počátku roku 2008. Suchý se stal jedním ze signatářů petice Za Prahu kulturní a v Semaforu proti politice magistrátu uvedl kabaret \"Děti kapitána Granta\".\n\nK 50. výročí divadla Semafor napsal Jiří Suchý řadu vzpomínkových pásem jako \"Šlitr s námi (a zlý pryč) \", \"Uteklo to jako H2O\" nebo \"Dal si růži do polívky\". V roce 2010 měla premiéru také jeho úprava klasické operety \"Mam'zelle Nitouche\".\n\nJiří Suchý byl od počátků ovlivněn americkou groteskou (Charlie Chaplin, Buster Keaton, Laurel a Hardy), hudebníky (Graeme Bell, Bill Haley) a herci (Formby, Handley, Hulbert, Hay). Z české tvorby na něj mělo vliv Osvobozené divadlo. Dvojici V+W viděl poprvé v roce 1948 ve hře \"Divotvorný hrnec\", tvorba Osvobozeného divadla ho ovlivnila do té míry, že později dokonce nazpíval některé jejich písně. V reakci na tento zážitek s kamarádem Ivanem Vyskočilem napsal hru \"Cestování\", která však nebyla uvedena, a v Karlíně při skautském oddíle založil amatérskou scénu, pro kterou napsal pásmo s názvem \"Osmička\" (podle osmého bodu skautského zákona: \"Junák je veselé mysli\"). Složil první texty k písničkám a s otcem hrál loutkové divadlo.\n\n\n\n\n\n\nMimo to byl o Jiřím Suchém v roce 1993 natočen díl z cyklu \"Gen\".\n\nVětšina jeho knih obsahuje přepisy písňových textů a divadelních her, menší část tvoří povídky a vzpomínkové knížky.\n\n\n\n\n\nviz Seznam písní Jiřího Suchého a Jiřího Šlitra\n\nNejznámější rozhlasovou tvorbou jsou \"Gramotingltangly\", v nichž Jiří Suchý pouštěl písničky, které má rád. Později se v Gramotingltanglech střídal s Janem Werichem, Miroslavem Horníčkem a Ivanem Vyskočilem. Gramotingltangly se vysílaly od roku 1964, po roce 1968 byla většina smazána. Po roce 1969 se Jiří Suchý v rozhlase téměř neobjevoval. Od roku 1989 Suchý účinkuje v mnoha pořadech, z nichž nejznámější je \"Na shledanou v Semaforu\", kde jsou posluchači seznamováni s minulými i současnými hrami divadla Semafor.\n\nV současné době se setkává Jiří Suchý s malířem Jiřím Anderlem v pořadu \"Dva v Africe\" a každou poslední neděli v měsíci moderuje na Country rádiu pořad písniček ze 60. let v cyklu \"Pozdní sběr, aneb suchý výběr archivních hitů\".\n\nJiří Suchý je také držitelem mnoha ocenění, např. Medaile Za zásluhy II. stupeň (1995), Hudební cena Anděl – Síň slávy (1996), Čestná medaile T. G. Masaryka (7. 3. 1998), Cena Thálie – Zvláštní cena kolegia (2001), Cena Divadelních novin (2001/2002; spolu s Vladimírem Franzem), čestný doktorát – JAMU, Cena Ministerstva kultury (2005), Cena Jaroslava Seiferta (2005).\n\nDne 28. října 2013 ho prezident Miloš Zeman vyznamenal Řádem Tomáše Garrigua Masaryka.\n\n\n\n \n"}
{"id": "43193", "url": "https://cs.wikipedia.org/wiki?curid=43193", "title": "Capín", "text": "Capín\n\nCapín je nástroj, používaný lesními dělníky k manipulaci s velkou kulatinou, zvláště k její nakládce a vykládce.\n\nPodobá se trochu motyce ale slouží především jako páčidlo. Násada je stejná jako u krumpáče a mohutná kovová část, skloněná v úhlu zdruba 45° je zakončena malým zahnutým hrotem.\n\nCapín je také součástí znaků některých lesnických obcí. Příkladem může být znak slovenské obce Čierny Balog.\n"}
{"id": "43200", "url": "https://cs.wikipedia.org/wiki?curid=43200", "title": "Czarny Kocioł Jagniątkowski", "text": "Czarny Kocioł Jagniątkowski\n\nCzarny Kocioł Jagniątkowski [čarny kočjol jagňontkovski] je ledovcový kotel v horní části doliny Wrzosówka [vžosuvka]. Ledovcový kotel se nachází v Krkonoších na polské straně hranice pod Mužskými kameny asi 3 km západně od hraničního přechodu Špindlerova bouda.\n\nLedovcový kotel je asi 200 m hluboký ohraničený skalními stěnami o výšce až 100 m. Dno ledovcového kotle leží v nadmořské výšce 1100 m při horní hranici lesa. V kotli roste zajímavé rostlinstvo.\n\nLedovcový kotel je přístupný po polské zelené turistické značce vedoucí od oficiálního hraničního přechodu u Špindlerovy boudy po Ścieżce nad Reglami mebo neoficiálním přechodem státní hranice po polské černé turistické značce z rozcestí pod Mužskými kameny.\n\nV blízkosti se nacházejí zajímavé skalní útvary – Paciorki, Mužské kameny, Dívčí kameny a Sněžné jámy.\n\n"}
{"id": "43205", "url": "https://cs.wikipedia.org/wiki?curid=43205", "title": "Extensible Messaging and Presence Protocol", "text": "Extensible Messaging and Presence Protocol\n\nExtensible Messaging and Presence Protocol (XMPP) (dříve známý jako Jabber), neboli „rozšiřitelný protokol pro posílání zpráv a zjištění stavu“, původně vznikl jako protokol pro instant messagingovou síť Jabber. Brzy se ale ukázalo, že kromě IM může být s výhodou použit i pro vzájemnou komunikaci programů nebo pro ovládání různých automatických služeb (botů). Později byl adoptován jakožto standard Internetu do RFC dokumentů – základní normy jsou (obecná specifikace protokolu) a (samotný instant messaging a zobrazení stavu). RFC obsahující některá další rozšíření XMPP protokolu jsou například a . O vývoj protokolu se stará XMPP Standards Foundation. Rozšíření nad rámec RFC jsou vydávána v podobě tzv. XEP (XMPP Extension Protocol), kterých je momentálně kolem dvou set (v různém stavu, od prvních návrhů až po standardy). XMPP je implementací obecného značkovacího jazyka XML. Specifikace jsou zcela otevřené a dostupné všem, kdo mají zájem o implementaci software s podporou XMPP. Servery XMPP protokolu běží standardně na TCP portu 5222. Pro vzájemnou komunikaci serverů je pak vyhrazen port 5269.\n\nSíť využívající XMPP protokol není centralizovaná do jednoho místa, jako je zvykem u většiny ostatních IM, ale je distribuovaná na servery po celém světě, na kterých je možno si založit uživatelské konto. Identifikátory uživatelů (takzvané Jabber ID, zkráceně JID) jsou v základním tvaru syntakticky i sémanticky podobné e-mailovým adresám, tedy uzivatel@server. Uživatel si může dále své konto rozdělit podle potřeby, například se může jeho klient z domova hlásit jako uzivatel@server/doma, a zároveň třeba i uzivatel@server/prace. Na jedno uživatelské konto může tedy být přihlášeno i více klientů najednou a mezi nimi se rozhoduje buď podle celé adresy, pokud ji druhá strana zadá, nebo podle nastavené priority.\n\nUživatel se připojuje vždy pouze ke svému serveru, protože jenom tento server je schopen ověřit jeho identitu například pomocí uživatelského jména a hesla. Pokud vznikne potřeba komunikovat s uživateli na jiných serverech, připojí se uživatelův server na vzdálený server a předá si s ním potřebné informace. Toto je nutné vykonávat například i v případě, že je třeba zjistit „prezenci“, tedy zdali je uživatel na vzdáleném serveru přihlášen a v jakém je stavu. Kromě serverů a klientů se v síti vyskytují ještě různé služby – například služba víceuživatelských diskuzí (funkčně velmi podobné IRC), uživatelské adresáře a transporty. Transporty jsou vlastně brány mezi XMPP sítí a IM sítí pracující na jiném protokolu.\n\nSíť XMPP je založena na architektuře klient-server (klienti zpravidla nekomunikují přímo) a je decentralizována stejně jako e-mail. To znamená, že neexistuje žádný centrální server, který by spojoval uživatele, jako je tomu například u ICQ. Každý může zřídit svůj vlastní server, přičemž bude moci komunikovat s uživateli na jiných serverech. Uživatel tak má svobodu volby serveru, ke kterému má důvěru a který mu nabízí lepší služby, a možnost změny stejně jako v případě e-mailu. Samozřejmě existuje spousta serverů, na kterých se lze zdarma zaregistrovat bez potřeby tvorby vlastního serveru.\n\nUživatel je identifikován uživatelským jménem a názvem serveru. Tyto dvě hodnoty jsou odděleny znakem \"@\". Tedy např. \"pepa@jehoserver.cz\". Tento řetězec se nazývá Jabber ID nebo také JID.\n\nCo se děje při komunikaci mezi dvěma uživateli, ukazuje názorný příklad. Uživatelka Julie má účet na serveru Kapuletova.cz, takže její JID má tvar julie@kapuletova.cz. Chce si povídat s Romeem, jehož JID je romeo@montek.com. Když Julie napíše zprávu a pošle ji Romeovi, provede se několik akcí:\n\nJabber ID neboli také JID jsou uživatelská jména, pomocí kterých se přistupuje k XMPP účtu. Obvykle se skládají ze tvaru uzivatel@domena/zdroj. Jsou podobná e-mailovým adresám. Část zdroj dovoluje uživateli individuální připojení na jeden účet z více míst. Například uzivatel@domena/doma a uzivatel@domena/prace. Zdroj není nutný uvádět pro kontaktování uživatele, ale může být vyžadován například při přenosu souborů. JID může, až na několik výjimek, obsahovat libovolné znaky unicode, tzn. i česká písmena s diakritikou.\n\n\n\nSpolečnost Google uvedla koncem roku 2005 nový projekt Google Talk. Tato služba pro Instant Messaging využívá protokolu XMPP. Dále přidala možnost hlasové komunikace, na jejíž specifikaci spolupracuje s XMPP Standards Foundation. Později přibyla i možnost video hovorů.\n\n\nTento seznam není ani zdaleka kompletní. Další klienty naleznete např. na Jabber.cz Wiki.\n\n\n\n"}
{"id": "43206", "url": "https://cs.wikipedia.org/wiki?curid=43206", "title": "Podbíječka", "text": "Podbíječka\n\nPodbíječka je strojní zařízení, sloužící ke zhutňování štěrku pod pražci při úpravách železničního svršku.\n\nPodbíječka zmechanizovala původní fyzicky náročnou práci podbíjení při zpevňování štěrkového lože a prakticky nahradila ruční podbiják.\n\nPodbíječka je obvykle buď umístěna na samostatném podvozku nebo je součástí automatizované linky pro údržbu trati. Podbíječky existují v mnoha velikostech – od v podstatě ručních zařízení (první podbíječky byly skutečně přepravovány ručně), až po mohutné elektronicky naváděné stroje.\n\nZákladem podbíječky jsou dvojice ramen (první podbíječky měly jen jedno rameno), která jsou mechanicky zabořena proti sobě pod úroveň pražce a stlačena k sobě. Tím je zhutněn štěrk pod pražcem. Pro zvýšení účinnosti jsou ramena napojena na vibrační motory. Zhutnění štěrku je velmi účinné a dá se jím nejen zpevňovat ale i do určité míry (o milimetry až centimetry) zdvihat trať.\n\n"}
{"id": "43212", "url": "https://cs.wikipedia.org/wiki?curid=43212", "title": "Bernská úmluva", "text": "Bernská úmluva\n\nJako Bernská úmluva se označují následující mezinárodní dohody uzavřené ve švýcarském Bernu:\n"}
{"id": "43215", "url": "https://cs.wikipedia.org/wiki?curid=43215", "title": "Bernská úmluva o ochraně literárních a uměleckých děl", "text": "Bernská úmluva o ochraně literárních a uměleckých děl\n\nBernská úmluva o ochraně literárních a uměleckých děl je mezinárodní smlouva uzavřená roku 1886 ve švýcarském Bernu, která zajistila mezinárodní význam autorských práv. Před uzavřením této úmluvy běžně státy neuznávaly autorská práva cizích státních příslušníků, tato dohoda zajistila jednotný minimální základ pro ochranu těchto práv ve všech státech, které úmluvu podepsaly.\n\nBernská úmluva byla mnohokrát doplněna a upravena: 1908 (Berlín), 1928 (Řím), 1948 (Brusel), 1967 (Stockholm) a 1971 (Paříž). Od roku 1967 se její správou zabývá Světová organizace duševního vlastnictví (WIPO).\n\nPodle Bernské úmluvy musí být copyright automatický; je zakázáno vyžadovat formální registraci díla.\n\n"}
{"id": "43216", "url": "https://cs.wikipedia.org/wiki?curid=43216", "title": "Drezína", "text": "Drezína\n\nDrezína je lehké kolejové vozidlo sloužící pro dopravu několika málo pasažérů, většinou pro služební účely. Může být poháněno mechanicky silou svalů, nebo je vybaveno motorem.\n\nNázev je odvozen ze jména vynálezce Karla Draise, konstruktéra silničního jednostopého odrážedla zvaného \"Laufmaschine\" nebo draisina, předchůdce dnešních jízdních kol.\n\nDrezíny byly budovány na principu jízdních kol, motocyklů nebo automobilů. Existovaly i drezíny postavené jako jednoduchý vůz s klikou a dvouzvratnou pákou (pumpovací drezína – obdoba principu starých ručních hasičských stříkaček).\n"}
{"id": "43217", "url": "https://cs.wikipedia.org/wiki?curid=43217", "title": "Příbuzenství", "text": "Příbuzenství\n\nPříbuzenství je hlavním principem organizace jednotlivců do sociálních skupin, rolí a kategorií. Jak z právního pohledu, tak např. z hlediska kulturní a sociální antropologie je příbuzenství vztahem založeným zejména na pokrevním poutu, přičemž základní jednotkou příbuzenských vztahů je rodina.\n\nSlovo \"příbuzenství\" ovšem může v širším významu značit emocionální vztah – například při duchovním příbuzenství, a v nejširším smyslu může označovat jen čistou podobnost (například „automobil je příbuzný kamionu“).\n\nPříbuzenství je vztah osob založený na pokrevním poutu, nebo vzniklý osvojením. Osoby jsou příbuzné v linii přímé, pokud pochází jedna od druhé, příbuznost ve vedlejší linii nastává, pokud osoby nepochází jedna od druhé, ale mají společného předka. Podle počtu zrození, jimiž pochází jedna osoba od druhé v přímé linii, a ve vedlejší linii obě od svého nejbližšího společného předka, se určuje stupeň příbuznosti dvou osob. V řadě přímé se pak podle vztahu k určité osobě rozlišují \"ascendenti\" (v linii vzestupné, tj. rodič, prarodič atd.) a \"descendenti\" (v linii sestupné, tj. dítě, vnuk atd.). V českém občanském zákoníku je příbuzenství upraveno § 771 až § 927.\n\nMatkou je ta žena, která dítě porodila, a to i v případě, že těhotenství vzešlo z darovaného ova (umělým oplodněním). Mateřství tedy bezvýjimečně vzniká faktem porodu. Mateřství nelze odejmout, nelze se ho zříci, ani se ho vzdát.\n\nMá se za to, že otcem dítěte je manžel matky, pokud se dítě narodí do uplynutí třístého dne poté, co manželství zaniklo nebo bylo prohlášeno neplatným, anebo byl- li manžel matky prohlášen nezvěstným. Pokud se však matka znovu provdá, má se za to, že otcem dítěte je manžel pozdější, i když se dítě narodí před uplynutím třístého dne poté, kdy předchozí manželství zaniklo či bylo prohlášeno za neplatné.\n\nŠvagrovství vzniká manželstvím mezi jedním manželem a příbuznými druhého manžela. V jaké linii a v jakém stupni je někdo příbuzný s jedním manželem, v takové linii a v takovém stupni je sešvagřen s manželem druhým. Pokud zanikne manželství smrtí jednoho manžela, švagrovství tím nezaniká.\n\nPříbuzenství může být založeno na třech různých základech:\n\nJinou možností je rozdělení vztahů na biologické a závazkové:\n\nSoulož s příbuzným v pokolení přímém nebo se sourozencem je zakázána. Pamatuje na to trestní zákoník v § 188: \"Kdo vykoná soulož s příbuzným v pokolení přímém nebo se sourozencem, bude potrestán odnětím svobody až na tři léta.\"\n\nTrestné činy proti rodině a dětem upravuje trestní zákoník v § 194–204.\n\nPříbuzenství je tradičním předmětem výzkumu kulturní a sociální antropologie. Očima těchto vědeckých disciplín je „příbuzenství celek vztahů pokrevně nebo sňatkem spojující mezi sebou určitý počet jedinců“. Termín příbuzenství nemusí souviset s takzvanou „pokrevností“. Je spíše specifickým sociálním vztahem. „Příbuzenství se vztahuje k reprodukci společnosti, přenosu vědění a kulturních hodnot, k politice. V mnoha společnostech je příbuzenství nejdůležitější sociální institucí.\n\nZa základní jednotku struktury příbuzenských vztahů je považována „elementární rodina“, která spočívá z otce, matky a dětí. “Složená rodina“ je základní jednotkou příbuzenských vztahů ve společnostech, kde může mít muž více žen. „Složená rodina“ se skládá z otce, matek, vlastních a nevlastních sourozenců. Vztahy v rodině jsou pokrevní a nepokrevní. Členem rodiny je možné se stát sňatkem, sešvagřením, narozením nebo adopcí.\n\nPozicí ve struktuře příbuzenských vztahů je definováno sociální postavení jedince- odpovídá konkrétnímu příbuzenskému vztahu. Aby toto postavení bylo patrné, je každému jedinci přiřazen název, který stanovuje jeho postavení vůči jiným osobám celku (otec, syn, strýc apod.). Soustava těchto názvů se nazývá „popisná terminologie“.  Některé společnosti však raději používají takzvanou „klasifikační terminologii“, kde příbuzenské termíny neurčují konkrétní příbuzenské vztahy mezi jedinci, Název v této popisné terminologii přiřazuje jedinci sociální postavení širšího významu, než je to v případě terminologie popisné (např. termín otec zde lze použít pro vztah otce a dítěte, ale také pro vztah strýce a dítěte).\n\nStudiem příbuzenství se zabývají různé vědní obory, např. sociální a kulturní antropologie, právo, biologie, jazykověda, etnografie, psychologie, genealogie.\n\nStudiem příbuzenství se zabývali či zabývají například batatelé Lewis Henry Morgan, John Ferguson McLennan, Johann Jacob Bachofen, Alfred Reginald Radcliffe-Brown, Bronislav Malinowski, Alfred Louis Kroeber, Robert Harry Lowie, George Peter Murdock, Scheffler a Lounsbury, Jaroslav Skupnik, Jan Cvrček, Sarah Franklin, Vendula Fremlová, Jakoubková Budilová Lenka a další.\n\n\n\n"}
{"id": "43219", "url": "https://cs.wikipedia.org/wiki?curid=43219", "title": "Soos", "text": "Soos\n\nSoos je národní přírodní rezervace asi 4,5 kilometru severovýchodně od Františkových Lázní v okrese Cheb. Předmětem ochrany je soubor lesních ekosystémů, slatinišť, oligotrofních jezírek a tůní s výskytem vzácných a ohrožených druhů rostlin a živočichů, ke kterým patří hnědásek chrastavcový. K chráněným jevům patří také útvary neživé přírody: mofety, minerální prameny a vrstvy křemeliny.\n\nNázev rezervace je odvozen z němčiny, ale existují různé výklady původu slova. Může vycházet ze slov (mech) nebo (sedlina, usazenina). Podle jiné verze slovo Soos znamená v egerlandském nářečí močál.\n\nV osmnáctém a devatenáctém století probíhala v prostoru celé rezervace těžba rašeliny používané jako palivo nebo k lázeňským účelům. Během těžby se hloubily odvodňovací příkopy, jejichž účelem bylo snížení hladiny podzemní vody, a získaný materiál se odvážel po železničních vlečkách. V devatenáctém století se další těženou surovinou stala křemelina, ze které se vyráběly žáruvzdorné cihly a firma Mattoni z ní do roku 1936 vyráběla minerální soli a slatinný louh. Křemelina se naposledy těžila v padesátých letech dvacátého století. Na hranicích rezervace se nacházejí ložiska žáruvzdorných a pórovinových jílů, jejichž těžba v minulosti ovlivňovala chráněné území zejména vypouštěním důlních vod. Asi třetina území rezervace leží nad ložiskem hnědého uhlí, s jehož těžbou se kvůli ochraně minerálních pramenů využívaných ve Františkových Lázních nepočítá.\n\nVzhledem k těžbě nerostných surovin bylo celé území od osmnáctého století odlesněné. Pokusy o výsadbu stromů se nezdařily a zůstaly po nich jen solitérní stromy nebo skupiny smrků ztepilých, borovic lesních, borovic vejmutovkek a modřínů opadavých. Nepůvodní lesní porosty na starých odvalech se postupně navracejí k přírodě blízkému lesu. Až do roku 1974 probíhala v části rezervace pastva skotu a do šedesátých let dvacátého století se zde kosila tzv. čalounická tráva, která se v množství 10–20 vagonů ročně odvážela.\n\nNejstarší ochranná opatření na území Soos se vztahují k Císařskému prameni, který byl roku 1877 prohlášen za veřejný léčivý pramen. V okruhu přibližně 1500–2000 metrů od něj bylo vyhlášeno ochranné pásmo, ve kterém byla zakázána těžební činnost. První návrh na ucelenou ochranu území se objevil v roce 1887, ale navzdory tomu těžba surovin pokračovala. Další návrh na ochranu byl podán roku 1947 a po sedmnácti letech jej realizovalo ministerstvo školství a kultury.\n\nChráněné území poprvé vyhlásilo ministerstvo školství a kultury dne 7. listopadu 1964 v katetorii státní přírodní rezervace. Podruhé rezervaci vyhlásilo ministerstvo kultury ve stejné kategorii s rozlohou 221 hektarů s účinností od dne 29. prosince 1987. Naposledy bylo území prohlášeno národní přírodní rezervací ministerstvem životního prostředí dne 1. února 2016, kdy se rozloha rezervace zvětšila na přibližně 262 hektarů.\n\nRezervace měří 268,2999 hektarů a nachází se v nadmořské výšce 432–442 metrů v katastrálních územích Dvorek, Milhostov, Nová Ves u Křižovatky, Nový Drahov, Povodí a Vonšov. Plocha rezervace se překrývá s rozsáhlejší evropsky významnou lokalitou Soos, jejíž součástí je také přírodní rezervace Děvín.\n\nV geomorfologickém členění Česka lokalita leží v celku Chebská pánev a jejím stejnojmenném okrsku.\n\nZákladem geologické stavby území jsou žuly a svory krystalinika. Horniny jsou porušené tektonickými zlomy, v jejichž linii vedou údolí Vonšovského potoka a potoka Sázek. Blok hornin mezi zlomy byl v délce 2,2 kilometru a šířce 1,5 kilometru nejprve vyzdvižen, ale později došlo k jeho poklesu. V důsledku tohoto pohybu vznikla drobná Hájecká pánev vyplněná sedimentárními slíny a miocénními písky a jíly. Před deseti tisíci lety se v pánvi začala usazovat rašelina. Z počátku jednotná pánev byla rozdělena pískovým prahem na dvě části. Severní je vyplněna pouze rašelinou, zatímco v jižní části se vytvořila rašelina a vznikly v ní podmínky pro růst rozsivek. Jejich uložené křemité schránky vytvořily vrstvy tzv. křemeliny s mocností přes šest metrů.\n\nVětšinu povrchu pokrývá půdní typ oligotrofní organozem typická nebo organozem glejová. Místy se objevuje pseudoglej typický s náznaky zasolení a do okrajových částí zasahují kambizemě, které přecházejí do rašelinných podzolů.\n\nZ hydrologického hlediska tvoří Hájecká pánev samostatný celek. Vodou ji zásobují jen atmosferické srážky nebo minerální prameny, na které jsou vázané výrony suchého oxidu uhličitého zvané mofety. Většina pramenů vyvěrá v jižní části pánve a jejich celková vydatnost je asi 10 l.s. K nejvydatnějším z nich patří Císařský pramen a pramen Věra.\n\nCísařský pramen je studená, středně mineralizovaná železitá sírano-uhličitano-chloridová sodná kyselka se zvýšeným obsahem beryllia a arsenu. Teplota v jímce kolísá podle ročního období mezi 14–18 °C. Podle zvýšené teploty jde o termální vodu z hlubokého podloží, která vystupuje podél zlomu a cestou se mísí se studenými kyselkami v třetihorní pánevní výplni. Pramen je nejteplejším přírodním vývěrem v Chebské pánvi.\n\nV rámci Quittovy klasifikace podnebí se rezervace nachází v mírně teplé oblasti MT4, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 500–750 milimetrů, sníh zde leží 60–80 dní v roce. Mrazových dnů bývá 110–130, zatímco letních dnů jen 20–30.\n\nV rezervaci žijí druhy chráněných živočichů a roste zde celá řada významných mokřadních a slanomilných rostlin. V rezervaci bylo zjištěno 31 druhů měkkýšů (29 druhů plžů a dva druhy mlžů).\n\nObjekt Muzea Soos a vstup do geologického parku se nachází přímo u železniční zastávky Nový Drahov na trati Tršnice – Luby u Chebu. Vstup do rezervace je zpoplatněn. Po červeně značené turistické stezce je vstup do národní přírodní rezervace z nádraží ve Františkových Lázních vzdálen necelých 6 km. Po přilehlé komunikaci podél hranic rezervace vede cyklotrasa č. 2133.\n\nU vstupu na naučnou stezku se nachází muzeum s expozicemi Příroda Chebska a Příroda Soosu, pavilon s expozicí Dějiny Země, geologický park, modely prehistorických ještěrů v životní velikosti, stanice pro záchranu živočichů, expozice Ptačí svět Chebska v rámci stávajícího Muzea přírody a daňčí obora.\n\n\n"}
{"id": "43226", "url": "https://cs.wikipedia.org/wiki?curid=43226", "title": "Koněspřežná dráha", "text": "Koněspřežná dráha\n\nKoněspřežná dráha (koňka) byla předchůdcem dnešních železnic a elektrických tramvají. Jednalo se o vozy tažené po lehkém železničním svršku koňským potahem. Byly budovány počátkem 19. století po celém světě. Na českém a rakouském území byla takto vybudována v roce 1825 dráha České Budějovice–Linec, první veřejná železnice na evropském kontinentě. Na území tehdejší rakouské monarchie v té době existovalo již několik soukromých koněspřežek – ve Štýrském Hradci byla koněspřežná dráha pro dopravu rudy postavena už v roce 1810. Další významnou koněspřežní železnicí na českém území byla pražsko–lánská dráha, zprovozněná v úseku Dejvice–Kladno roku 1830.\n\nHlavní myšlenkou bylo snížení dopravních nákladů. Kůň byl po kolejích díky snížení jízdních odporů schopen utáhnout mnohanásobně těžší náklad, než na formanském voze.\n\nÉra koněspřežných drah ale trvala jen krátce a ještě v první polovině 19. století byly vytlačeny parostrojní železnicí.\n\nV městské dopravě se koněspřežné tramvaje uplatnily v druhé polovině 19. století, nahrazeny byly parními a později (na přelomu 19. a 20. století) tramvajemi elektrickými.\n\n\n\n\n\n"}
{"id": "43227", "url": "https://cs.wikipedia.org/wiki?curid=43227", "title": "Agentura ochrany přírody a krajiny ČR", "text": "Agentura ochrany přírody a krajiny ČR\n\nAgentura ochrany přírody a krajiny České republiky, zkráceně AOPK ČR, je specializovaná organizační složka České republiky, která zajišťuje odbornou i praktickou péči o přírodu, zejména chráněné krajinné oblasti, maloplošná chráněná území a ptačí oblasti.\n\n\nVykonává státní správu na území 24 chráněných krajinných oblastí, 235 národních přírodních rezervací a národních přírodních památek a 549 přírodních rezervací a památek přímo v CHKO (údaj ke dni 31.12.2018). Tato území pokrývají téměř 11 000 km², tedy necelých 14 % rozlohy státu. AOPK ČR je nejen spravuje, ale také o ně pečuje – hodnotí jejich stav, zajišťuje management a přípravu plánů péče.\n\nAktivně se podílí na péči o krajinu – jak administrací financí, které na ni přispívají, tak přímo v praxi. Zejména prostřednictvím Programu péče o krajinu a programu Podpora obnovy přirozených funkcí krajiny podporuje zejména výsadbu rozptýlené zeleně v krajině, protierozní opatření, revitalizaci toků, obnovu mokřadů, péči o cenné nelesní lokality, zlepšování druhové a prostorové skladby lesa či vhodné zpřístupňování přírodních lokalit návštěvníkům.\n\nPřipravuje záchranné programy ohrožených druhů rostlin a živočichů. V roce 2011 běží deset programů – pro matiznu bahenní, rdest dlouholistý, hvozdík písečný český, hořec jarní, hořeček mnohotvarý český, perlorodku říční, hnědáska osikového, sysla obecného, užovku stromovou, vydru říční.\n\nJe tuzemským odborným garantem evropské soustavy chráněných území Natura 2000. Tu v České republice tvoří 41 ptačích oblastí a 1112 evropsky významných lokalit. AOPK ČR zajišťuje evidenci a sledování jejich stavu, na expertní úrovni zastupuje stát u Evropské komise.\n\nV roce 2010 vydala více než 12000 závazných stanovisek a rozhodnutí. Poskytuje odbornou a informační podporu orgánům veřejné správy. Vede Informační systém ochrany přírody a krajiny, v nálezové databázi, která soustřeďuje informace o výskytu rostlin a živočichů, je více než 6,7 milionu údajů.\n\nVěnuje se i práci s veřejností. Pořádá akce, zaměřené zejména na poznávání Vydává časopis Ochrana přírody, sborník Příroda a řadu dalších publikací pro odbornou i širokou veřejnost.\n\nJde o člena řady mezinárodních uskupení - Mezinárodní unie pro ochranu přírody (IUCN), Federace Europarc, Planta Europa, European Network of Heads of Nature Conservation Agencies (ENCA). Je partnerem prestižního odborného Evropského tematického střediska biologické rozmanitosti (ETC/BD), které je hlavní expertní institucí EEA/EK.\n\nMá ústředí se sídlem v Praze a 14 regionálních pracovišť.\n\nDo roku 1989 byla státní ochrana přírody společně s památkovou péčí a správou jeskyní součástí resortu kultury (Státní ústav památkové péče a ochrany přírody). V roce 1990 vznikl Český ústav ochrany přírody, který byl v roce 1995 rozdělen na Agenturu ochrany přírody a krajiny ČR (pod níž spadala i správa jeskyní) a Správu chráněných krajinných oblastí ČR (ta byla v roce 2003 přejmenována na Správu ochrany přírody). V roce 2006 došlo k poslední změně. V reakci na nové územní uspořádání státu a environmentální povinnosti člena Evropské unie byly Agentura ochrany přírody a krajiny ČR a Správa ochrany přírody spojeny do jedné instituce pod staronovým názvem Agentura ochrany přírody a krajiny ČR. Správa jeskyní byla vyčleněna jako samostatný subjekt.\n\n\n"}
{"id": "43230", "url": "https://cs.wikipedia.org/wiki?curid=43230", "title": "Druhá světová válka v Africe", "text": "Druhá světová válka v Africe\n\nDruhá světová válka v Africe (severoafrická kampaň, pouštní válka) probíhala v Severní a Východní Africe od 10. června 1940 do 16. května 1943. Zahrnuje boje vedené v pouštích Egypta a Libye, stejně jako boje v Maroku a Alžírsku (Operace Torch), boje v Tunisku a v Africkém rohu.\n\nV bojích proti sobě stály síly Spojenců a Osy. Většina britských jednotek byla rekrutována ze zemí Commonwealthu a exulantů z Nacisty okupované Evropy. Spojené státy vstoupily do války v roce 1941 a do bojů v Africe se zapojily v květnu 1942.\n\nPoté, co Italové v červnu 1940 vyhlásili válku Spojenému království provedly britské síly útok během něhož obsadily Libyjské Benghází a Tobruk. Italové utrpěli těžké porážky a do bojů se zapojily německé síly Afrikakorps − vedené Erwinem Rommelem. Po těžkých bojích se střídavými úspěchy na frontě, která se přelévala od Tunisu k Egyptu a zpět, zvítězili Britové pod vedením Montgomeryho v druhé bitvě u Al Alamejnu a začali zatlačovat zbytky německo-italských sil zpět do Tunisu. Po Operaci Torch při níž se spojenecké jednotky vylodily ve Francouzské Severní Africe patřící Vichistické Francii. Britské a americké jednotky pak společně zaútočily na Afrikakorps a Italské jednotky v Tunisku.\n\nSpojenci těmito operacemi získali v Severní Africe rozhodující převahu, kterou nebylo možno zvrátit (jednak pro vázání většiny zdrojů Třetí říše v boji na východní frontě, jednak pro neschopnost italsko-německého loďstva a letectva ovládnout klíčové části Středomoří). Významnou roli také sehrála Spojenecká schopnost rozluštit německý kód enigma.\n\n13. září 1940 zahájila Italská vojska útok na Egypt s cílem ovládnout Suezský průplav a následně pak zaútočit na nedostatečně pokrytý Blízký Východ a Irák. Velitelem italské ofenzívy byl maršál Rodolfo Graziani. Jelikož se Velká Británie roku 1936 zavázala k obraně Egypta, Britové pod vedením generála Wavella zahájili rozsáhlou ofenzivu, při níž 11. prosince znovudobyly Egyptské Sídí el-Barrání. 22. ledna 1941 dobyly kyrénský Tobrúk. Poté se Italové rozhodli Kyrenaiku vyklidit. 8. února 1941 selhal u El Agheily poslední pokus o zvrácení Britského postupu. Britské síly zničily 10. italskou armádu a zajaly 130 000 zajatců.\nItálie na drtivou porážku reagovala vysláním obrněných motorizovaných jednotek do Afriky. Maršál Graziani musel rezignovat na svou funkci, novým velitelem italských vojsk se stal Italo Gariboldi. Němci do Afriky vyslali expedičního sbor Afrikakorps pod vedením generála Erwina Rommela, jehož cílem bylo zabránit vytlačení Italů z oblasti.\nDne 6. února vydal Adolf Hitler rozkaz k nasazení německých vojsk v severní Africe (akce Sonnenblume) a jejich velitelem jmenoval E. Rommela, který 12. února přiletěl do Libye. Spojenecké jednotky přešly do obranného postavení a část jich stažena do nilské delty další jednotky byly přemístěny z Řecka.\n\n14. února se začaly vyloďovat německé jednotky v Tripolisu. Dne 31. března 1941 zahájila německo-italská vojska další ofenzívu, již 4. dubna byly britské jednotky nuceny ustoupit z Benghází a 26. dubna se německo-italské vojsko přiblížilo k Egyptu a započalo obléhat přístav Tobrúk. Na základě německých úspěchů byl z velení odvolán generál Wavell a na jeho místo byl 30. června 1941 jmenován generál Claude Auchinleck. Britové se pokusili obležený Tobrúk, který bránili Australané pod velením generála Leslieho Morsheada, z obležení vyprostit. Tato operace byla pojmenována Battleaxe započala 15. června a skončila neúspěšně. Druhý pokus o uvolnění obležení Tobrúku nazvaný Operace Crusader, provedený silami zemí Commonwealthu, Svobodné Francie a Československa, dosáhl dne 10. prosince úspěchu. 26. prosince spojenci opět obsadili Benghází a Rommelův ústup se zastavil u El Agheily.\n\nBěhem následné ofenzivy Rommel 29. ledna 1942 obsadil Benghází a 7. února se zastavil u El Gazaly. Dne 26. května zahájil Rommel další ofenzívu, prorazil britské obranné postavení u El Gazaly a 10. června dobyl Bir Hacheim, 13. června (tzv. „černá sobota“) rozdrtil jejich tankovou sílu u Knightsbridge a 21. června dobyl Tobrúk. Poté britské jednotky začaly ustupovat, 28. června porazil Rommel Brity u Marsá Matrúh a nedostatek paliva a munice, způsobený tím, že vyčerpal zásoby ukořistěné v Tobrúku a současně se příliš vzdálil od Benghází a Tripolisu, svých zásobovacích základen, ho donutil zastavit 30. června na britské linii u El Alameinu. Zde se pokusil prorazit britskou obranu, ale jeho útok byl 3. července 1942 odražen a jeho vojska se od 2. do 27. července brání britským protiútokům. Rommel neuspěl ani později, v bitvě u Alam Halfy, 30. srpna-2. září).\n\nPro neúspěchy a pro průtahy s protiofenzívou byl 18. srpna 1942 z funkce vrchního velitele britských vojsk na středním východě odvolán Claude Auchinleck, kterého ve velení nahradil generál Alexander. Novým velitelem v Africe se stal generál Bernard Montgomery.\n\nDne 19. října 1942 zahájili Britové útok u El Alameinu, kde 23. října prorazili německé postavení a Rommel ustoupil nejprve k Al Agheile a poté do Tunisu.\n\nVylodění Spojenců v Francouzském Alžírsku 8. listopadu pod velením Dwighta Eisenhowera výrazně zkomplikovalo strategickou situaci německo-italských sil.\n\nPři tomto vylodění se do války zapojily i vojenské jednotky vichistické Francie a to jak na straně německých vojsk v Oranu a Maroku, tak na straně spojenců, kam přešel admirál François Darlan. Ohledně Darlana vznikla celá řada problémů, neboť se prohlásil za šéfa státu Francouzské severní Afriky a 6. prosince s ním generál Eisenhower podepsal smlouvu o správě francouzských území v Africe, která ukončila odpor Francouzů v Maroku a Oranů. A ve svém důsledku vedla také k obsazení Vichistické Francie německými vojsky. Již 24. prosince 1942 byl na Darlana spáchán úspěšný atentát a jeho funkci převzal generál Henri-Honoré Giraud.\n\nBritové i Američani pokračovali v náporu na německé pozice a 2. ledna 1943 začala bitva u Búajrat al-Husúnu, kde 14. ledna dosáhla britská 8. armáda vítězství. Již 17. ledna obnovila 8. armáda svoji ofenzívu v Libyi, 23. ledna 1943 Britové obsadili Tripolis a 8. února se dostali na Tuniské hranice.\nDne 25. února zahájil Rommel ofenzívu, která byla přes počáteční úspěchy 28. února zastavena. Dne 9. března 1943 byl Erwin Rommel pro neshody s Hitlerem o dalším postupu poslán na měsíční dovolenou, novým velitelem se stal generál Hans-Jürgen Arnim.\n\nDne 27. března Britové prolomili Marethskou linii, 7. dubna zahájili útok v Tunis a 24. dubna začala spojenecká ofenziva v Tunisku. Po útoku na Tunisko kapitulovaly (13. května 1943) poslední německo-italské jednotky.\n\nSouběžně se vstupem Itálie do války začaly střety Italských a spojeneckých jednotek i na území Afrického rohu. Začátek bojů byl ve znamení Italského postupu.\n\nV srpnu 1940, zaútočily Italské koloniální síly ve východní Africe na Britské Somálsko. Italové nasadili do boje asi 25 000 mužů, kdežto britští obránci měli k dispozici pouze 5000 mužů. Proti této přesile neměli britové šanci, proto byla nařízena evakuace britských sil z Berbery do přístavu Aden v Jemenu. Italové dobyli Britské somálsko 19. srpna 1940. Poté Italové zahájili postup na západ. 4. července 1940, byl Anglo-egyptský Sudán napaden jednotkou o síle asi 6500 mužů, která postoupila až do Kassaly, kde se však italský postup zastavil z důvodu nedostatku paliva. V červnu 1940 začaly boje také na pomezí Italské východní Afriky a Britské východní Afriky (dnešní Keňa).\n\nV roce 1941 přišel obrat ve válce, spojencům se podařilo vytlačit Italské okupanty ze Sudánu a obsadili Eritreu. Italská východní Afrika tím byla sevřena do kleští spojeneckých sil. Dne 5. dubna 1941 vstoupila britská vojska do Addis Abeby. Hlavní část italské armády kapitulovala 18. května, čímž Etiopie znovu získala samostatnost. Do země se vrátil její císař Haile Selassie I.\n\nNásledkem spojeneckého vítězství se Džibutsko (Francouzské Somálsko), do té doby loajální vládě ve Vichy přiklonilo na stranu Svobodné Francie.\n\nK prvnímu ozbrojenému střetu mezi Vichisty a Svobodnými Francouzi došlo v září roku 1940 během neúspěšného pokusu o dobytí Dakaru. V listopadu téhož roku se Svobodné Francii podařilo dobýt Gabon, jedinou součást Francouzské rovníkové Afriky, která se připojila na stranu vlády ve Vichy Po britské invazi byla vláda Svobodné Francie ustavena i nad Madagaskarem. Spojenecké vylodění v severní Africe navíc přineslo osvobození Francouzské západní Afriky a Alžírska.\n\n"}
{"id": "43233", "url": "https://cs.wikipedia.org/wiki?curid=43233", "title": "Souhvězdí Vodnáře", "text": "Souhvězdí Vodnáře\n\nVodnář (Aquarius, ♒) je jedno z nejstarších pozorovaných souhvězdí ve zvířetníku, tedy cesty Slunce po obloze. Znali ho již Babyloňané. Na starých babylónských kamenech byl Vodnář zobrazován jako klečící muž, který vylévá vodu z vědra na rameně. Všechny dávné civilizace si toto souhvězdí spojovaly v různých formách s vodou, s deštěm, záplavami, mořem, dokonce i s vínem. V roce 1846 objevil berlínský hvězdář Galle u hvězdy Ióta Aquarii další planetu sluneční soustavy, Neptun.\n\nV Egyptě byl Vodnář symbolem nilských záplav a období dešťů. Egypťané se domnívali, že záplavy Nilu způsobuje Vodnář tím, že obrovským vědrem přelévá vodu z pramene Nilu do řečiště. Aztékové věřili, že Vodnář je podobiznou boha Quetzalcóatla, který připlouval z východních moří. V řecké mytologii představoval Dia, který lije proudy vody na Zem, aby potrestal hříšné lidstvo (obdoba biblické potopy světa). Podle legendy kdysi lidé bývali velmi dobří a šťastní. Na světě panovalo věčné jaro a toto období se nazývalo zlatý věk. Potom přišel stříbrný věk, v němž Zeus rozdělil rok na čtyři roční období a lidé museli snášet střídání veder a zim. Po něm nastal bronzový věk a nakonec nejhorší ze všech, železný věk. V něm byli lidé velmi zlí a sobečtí, pravda a ctnost téměř neexistovaly. Tehdy se Zeus rozhněval a vylil na Zem obrovské množství vody, v němž se všichni lidé utopili. Jen na vrcholku hory Parnas, jediném kousku pevné půdy se zachránil Prometheus, syn Deukalión, s manželkou Pyrrhou, kteří byli spravedliví, skromní a dobří. Oni potom založili nový lidský rod. Toto se prý přihodilo při katastrofálních záplavách v Thesálii v roce 1503 před Kristem. Podle jiné verze legendy představuje souhvězdí Vodnář samotného Deukalióna.\n\nNejjasnější hvězda tohoto souhvězdí je alfa s názvem Sadalmelik anebo Sadalmelek. Sadalmelik je veleobr se svítivostí 10 000x větší než svítivost Slunce (podle starších zdrojů pouze 6 000x). Na obloze se však nejeví jako nijak mimořádně jasný, protože se na něj díváme ze vzdálenosti 1 100 světelných let. Název hvězdy beta, Sadalsuud, má opět ve svém názvu štěstí. Jeho originální název Sadan Suud znamená \"nejšťastnější hvězda\", či \"nejšťastnější ze šťastných\". Je to, stejně jako Sadalmelik, veleobr spektrálního typu G.\n\nPěknou a známou dvojhvězdou je zeta Aquarii. Další dvoj anebo vícenásobné hvězdy jsou Fí Aquarii, 94 Aquarii a 41 Aquarii.\n\nM2 (NGC 7089) je kulová hvězdokupa patřící mezi nejkrásnější kulové hvězdokupy na obloze. Její celková jasnost je přibližně 6,4 magnitud. O mnoho slabší a hůře rozeznatelná je M72 na jihozápadním okraji souhvězdí. I toto je kulová hvězdokupa, která však dosahuje jen 9. magnitudu. M73 je objekt velmi zvláštní tím, že to vlastně žádný objekt není. Jedná se jen o náhodné seskupení (asterismus) 4 slabých hvězd ve zdánlivé blízkosti M72.\n\nNejznámější, anebo minimálně jedním z nejznámějších objektů tohoto souhvězdí, je planetární mlhovina NGC 7293 s názvem Helix, či v překladu Slimák. Při pohledu ze Země je to nejbližší a současně (napříč NGC označením) nejjasnější planetární mlhovina na obloze. Další známá planetární mlhovina je NGC 7009 resp. Mlhovina Saturn. Tato mlhovina se zdánlivou jasností asi 7,2 mag byla jedním z prvních objevů Williama Herschela v roce 1782. Jak napovídá její název, má podobný vzhled jako planeta Saturn.\n\nV tomto souhvězdí mají své radianty až tři roje, leč žádný z nich není nijak mimořádně vydatný. Nazývají se Éta Aquaridy, Jižní Delta Aquaridy a Ióta Aquaridy podle hvězd, které jsou nejblíže radiantu.\n\nVodnář je rozsáhlé souhvězdí, jehož hvězdy nejsou příliš nápadné a nevytvářejí výrazný obrazec. Hvězdy, které ho tvoří, jsou slabší a poměrně nepravidelně uspořádané, takže nevytvářejí žádnou jednoznačnou podobu postavy. Spolu s Kozorohem patří mezi zvířetníková souhvězdí, která se dají na obloze nalézt nejhůře. Malou skupinku hvězd, do níž patří éta, zeta, pí, Sadachbia a Sadalmelik, zvanou též asterismus Vodní pohár, můžeme najít přímo pod hlavou Pegasa.\n\n"}
{"id": "43234", "url": "https://cs.wikipedia.org/wiki?curid=43234", "title": "Kategorie pozemních komunikací", "text": "Kategorie pozemních komunikací\n\nZ hlediska Zákona o pozemních komunikacích se v České republice rozlišují čtyři kategorie pozemních komunikací: dálnice, silnice (třída I.–III.), místní komunikace (třída I.-IV.) a účelová komunikace. Poslední novela zák. 13/1997 Sb. a zák. č. 361/2000 Sb., která byla provedena zákonem č. 268/2015 Sb. přinesla velké legislativní změny, mj. i v kategorizaci silnic (byl zrušen pojem „rychlostní silnice“).\n\nZ hlediska technických norem, jejichž terminologie není zcela kompatibilní s terminologií právních předpisů, návrhová kategorie silnice je zlomek, který má v čitateli písmeno označující charakter komunikace (S, R, D nebo P) a šířku komunikace v metrech; ve jmenovateli návrhovou rychlost v km/h.\n\nČeský Zákon o pozemních komunikacích rozlišuje čtyři kategorie pozemních komunikací:\n\nRamena jednosměrných silnic se v evidenci označují indexem velkým písmenem. Označení silnice se v praxi v textech či evidenci doplňuje na začátku před lomítkem označením třídy římskou číslicí, například silnice II/603.\n\nOznačení evropských mezinárodních silnic tvořené písmenem E a číslem se v evidenci i na dopravních značkách používá jen jako doplňující označení souběžně se základním číslem silnice.\n\nKilometrovníky se vybavují jen dálnice a silnice I. třídy.\n\nMístní komunikace se pro evidenční účely označuje číslem psaným arabskými číslicemi, za nímž je uvedeno písmeno malé abecedy označující třídu místní komunikace. Číslování je vedeno odděleně pro každou třídu místních komunikací. Místní komunikace I. třídy mají rozlišovací písmeno a (například 1a, 15a), místní komunikace II. třídy písmeno b, III. třídy písmeno c a IV. třídy písmeno d.\nDle charakteru provozu se pozemní komunikace dělí na:\n\n\nTechnické normy (ČSN) stanovují typizované návrhové kategorie, kde písmeno značí druh komunikace, první číslo celkovou šířku (mezi svodidly, směrovými sloupky) a za lomítkem návrhovou rychlost. Jsou to:\n\n\n\n\n\n\n\nV letech 2004–2006 jsou projednávány zásadní revize souvisejících technických norem, v jejichž rámci může dojít ke změnám.\n\nFunkční třídy vycházejí z označení písmeny A–D (A je nejvyšší třída) ve spojení s číslicí (např. B2, D3 atd.).\n\nV topografických mapách se užívá alternativní označení pozemních komunikací charakterizující jejich základní vlastnosti – šířku a druh povrchu. Nejčastěji jsou uvedena dvě čísla a jedno písmeno, např. 5(6)A, kde první číslo určuje šířku vozovky, druhé v závorce celkovou šířku komunikace a písmeno pak druh povrchu, u místních komunikací malé šíře bývá číslo v závorce vynecháno.\n\nV případě dálnic se rovněž neuvádí číslo v závorce a naopak bývá zapsán počet samostatných komunikací (typicky 10x2A), v některých případech ovšem číslo určující šířku definuje šířku celkovou a někdy pouze šířku vozovky.\n\nA – asfalt\nB – beton\nD – dlažba\nŠ – štěrk\nD/A – dlažba pokrytá asfaltem\n\nNa Slovensku je kategorie dálnic a kategorie silnic I. až III. třídy obdobná jako v České republice, avšak místní a účelové komunikace jsou kategorizovány jako cesty nižšej kategórie (silnice nižší kategorie). Rychlostní a některé sběrné místní komunikace jsou cestami IV. třídy, některé sběrné a některé obslužné místní komunikace jsou cestami V. třídy a méně významné obslužné komunikace a nemotoristické komunikace jsou cestami VI. třídy. Některé zákony přitom slovo cesta používají nejen pro silnice, ale jako legislativní zkratku pro všechny pozemní komunikace.\n\nMezinárodní silnice je  dálnice či silnice zařazená do sítě mezinárodních silnic. Tyto trasy mají jednotné číslování, začínající písmenem E. Označují se zelenou tabulkou s tímto číslem. Územím České republiky prochází 9 hlavních a 4 vedlejší mezinárodní silnice. Hlavní evropské tahy mají za písmenem E dvojmístné číslo a vedlejší mají za písmenem E trojmístné číslo. Tyto silnice jsou označeny informativní dopravní značkou na zeleném podkladu IS 17 „Číslo silnice po mezinárodní provoz“.\n\n\nTransevropská dopravní síť\n\n"}
{"id": "43235", "url": "https://cs.wikipedia.org/wiki?curid=43235", "title": "Souhvězdí Blíženců", "text": "Souhvězdí Blíženců\n\nBlíženci (latinsky \"Gemini\" - \"dvojčata\", symbol , ) jsou jedním ze souhvězdí zvěrokruhu a nacházejí se na severní obloze. Souhvězdí Blíženců leží částečně v Mléčné dráze. Je nejlépe pozorovatelné na zimní obloze a lze ho nalézt mezi souhvězdím Býka, které leží západně, a Raka, ležícím východně od Blíženců. Dalším možným způsobem jak najít toto souhvězdí, je postupovat ve směru spojnice hvězd β a α souhvězdí Orionu, která míří ke hvězdám Castor a Pollux v Blíženci.\n\nToto souhvězdí představuje dvojčata Castora a Polydeuka (Polluka), kteří pluli s Iásónem a argonauty pro zlaté rouno. Jejich otcem byl Zeus, který v podobě labutě svedl jejich matku, spartskou královnu Ledu. Oba se vylíhli z vejce. Polydeukes se od bratra lišil tím, že byl nesmrtelný a po smrti svého bratra směl vstoupit na Olymp. Tam ale prosil Dia, aby směl jeden den trávit na Olympu a druhý den s bratrem v podsvětí. Za odměnu je Zeus proměnil v souhvězdí Blíženců. Dvě nejjasnější hvězdy se proto jmenují Pollux a Castor. V římské mytologii byly hvězdy pojmenovány podle Romula a Rema.\n\nHvězdy v tomto souhvězdí mohou být alternativně spojeny tak, že vzniknou postavy dvojčat držící se za ruku.\n\nDvojče vpravo je Kastor, jehož nejjasnější hvězdou je Castor (\"alfa Geminorum\") s magnitudou hodnoty 2 a představující Kastorovu hlavu. Vlevo od něj je Polux, jehož nejjasnější hvězda \" beta Geminorum\" (známější jako Pollux) představuje také jeho hlavu.\n\nZbytek Polluxovy hlavy je představován hvězdou upsilon Geminorum, Polluxova pravá ruka pak hvězdou iota Geminorum, zatímco levá hvězdou kappa Geminorum: všechny tyto tři hvězdy mají magnitudu velikosti 4. Poluxova pánev je představovaný hvězdou delta Geminorum, Polluxovo pravé koleno zeta Geminorum, Poluxova pravá noha pak gamma Geminorum, Polluxovo levé koleno lambda Geminorum a Poluxova levá noha xi Geminorum. Gamma Geminorum je hvězdou druhé magnitudy, zatímco delta a xi Geminorum třetí magnitudy.\n\nKastorova pánev je představována hvězdou tau Geminorum, Kastorova levá ruka iotou Geminorum (kterou sdílí s Poluxem), Kastorova pravá ruka thetou Geminorum: všechny tyto tři hvězdy jsou čtvrté magnitudy.\n\nKastorova pánev je představována hvězdou epsilon Geminorum, levá noha ny Geminorum, pravá noha hvězdami mí a eta Geminorum: hvězdy epsilon, mí a eta Geminorum jsou třetí magnitudy.\n\n\n\n\n\n"}
{"id": "43236", "url": "https://cs.wikipedia.org/wiki?curid=43236", "title": "Souhvězdí Velryby", "text": "Souhvězdí Velryby\n\nVelryba je souhvězdí na nebeském rovníku a čtvrté největší souhvězdí na obloze. Nejde o zvířetníkové souhvězdí, ale ekliptika prochází velmi blízko něj, takže občas se v něm podobně jako v souhvězdí Oriona objeví planety sluneční soustavy nebo Měsíc.\n\nAčkoliv se souhvězdí jmenuje Velryba, má podle řeckých mýtů vlastně představovat příšeru, které měla být obětována princeznou Andromedou, dcerou Cefea a Kassiopei. Její matka, Kassiopeia, totiž o sobě prohlásila, že je krásnější než Poseidónovy dcery, mořské nymfy.\n\nPodle jiné verze souhvězdí představuje velrybu, která podle Bible spolkla proroka Jonáše. Ten měl od Boha za úkol obrátit na víru obyvatele města Ninive, avšak před svým úkolem utekl na loď. Za plavby se ale strhla bouře; námořníci si mysleli, že je to kvůli cizinci na palubě a shodili ho do moře, kde jej pozřela velryba. Jonáš se pak tři dny modlil, až jej nakonec velryba na boží příkaz pustila a on šel splnit zpátky svůj úkol.\n\n\n"}
{"id": "43240", "url": "https://cs.wikipedia.org/wiki?curid=43240", "title": "Souhvězdí Raka", "text": "Souhvězdí Raka\n\nRak je souhvězdí na severní obloze, patří mezi třináct souhvězdí zvěrokruhu. Jedná se o malé a nepříliš jasné souhvězdí, mnozí v jeho tvaru raka vůbec nedokážou rozpoznat. Leží východně od souhvězdí Blíženců, západně od Lva, jižně od Rysa a na sever od Malého psa a Hydry.\n\n\n"}
{"id": "43242", "url": "https://cs.wikipedia.org/wiki?curid=43242", "title": "Souhvězdí Ryb", "text": "Souhvězdí Ryb\n\nRyby je souhvězdí na nebeském rovníku, alespoň část z něj lze tedy pozorovat na jakémkoliv místě na Zemi, celé je viditelné na sever od 65° j.š. Je to jedno z nejstarších souhvězdí, bylo známé už v Mezopotámii. Rozloha souhvězdí je 890 čtverečných stupňů, je v něm 75 hvězd jasnějších než 6. hvězdná velikost. Nejvhodnější doba pro pozorování je v září až říjnu. V současnosti se v tomto souhvězdí nachází jarní bod.\n\nV dávných dobách se stala na Olympu pozoruhodná událost. Když Zeus a ostatní olympští bohové s Héraklovou pomocí dobyli vítězství nad giganty, jejich matka Gaia, bohyně Země, porodila ještě hrozivějšího netvora Tyfona. Takto ho popisuje řecký básník Hésiodos v eposu Theogonia (Zrození bohů):\n\nGaia doufala, že netvor, kterého zplodila, se pomstí drzým bohům za příkoří spáchaná na gigantech. Když se příšera znenadání vztyčila ze země a vrhla na Olymp, bohy zachvátila hrůza. Dali se na útěk a vzali na sebe podobu nejrůznějších zvířat. Zeus se proměnil v berana.Héra se proměnila v krávu, Artemis v kočku, Ares ve vepře, Hermés v ptáka ibise. A bohyně lásky Afrodita, aby se zachránila před netvorem, stala se rybou a skryla se pod vodou. V rybku se proměnil i Afroditin syn, maličký Eros. A aby neztratil jeden druhého v prudkém proudu, svázali matka a syn své rybí ocasy stuhou. Jako připomínka této události zazářilo na obloze souhvězdí Ryb.\n\n\n"}
{"id": "43246", "url": "https://cs.wikipedia.org/wiki?curid=43246", "title": "Souhvězdí Trojúhelníku", "text": "Souhvězdí Trojúhelníku\n\nTrojúhelník je malé souhvězdí v severní části hvězdné oblohy. Jeho jméno v latině je (tj. trojúhelník) a je odvozené od tří nejjasnějších hvězd, které v souhvězdí tvoří dlouhý a úzký výrazný trojúhelník. Souhvězdí bylo známé již starověkým Babyloňanům a Řekům a souhvězdí je jedním ze 48 souhvězdí uvedených v díle řeckého astronoma Ptolemaia z 2. století našeho letopočtu. Nebeští kartografové Johann Bayer a John Flamsteed počátkem novověku v souhvězdí katalogizovali hvězdy, z nich šest má Bayerovo označení.\n\nBílé hvězdy Beta Trianguli (β Tri) a Gama Trianguli (γ Tri), které mají hvězdnou velikost 3,00 a 4,00, tvoří základnu trojúhelníku a žlutobílá hvězda Alfa Trianguli (α Tri), o hvězdné velikosti 3,41, tvoří vrchol rovnoramenného trojúhelníku. Zajímavou dvojhvězdou je Ióta Trianguli (ι Tri). V souhvězdí jsou tři hvězdné systémy s potvrzenými planetami. Dále se v souhvězdí nachází několik jasnějších galaxií, z nichž nejjasnější a nejbližší je galaxie v Trojúhelníku, v Messierově katalogu vesmírných objetků má galaxie označení M33. Galaxie je členem místní skupiny galaxií. První objevený kvasar 3C 48 se nachází uvnitř hranic souhvězdí Trojúhelníku.\n\nV mezopotámském klínopisném hvězdném katalogu MUL.APIN tvoří Trojúhelník spolu s hvězdou Alamak v souhvězdí Andromedy část souhvězdí Pluhu (symbolicky Mul.APIN), úvodní souhvězdí kalendářního roku. Tabulky, které vznikly přibližně tisíc let před naším letopočtem, se jmenují právě po úvodním souhvězdí MUL.APIN. Pluh byl prvním souhvězdím vnitřního kruhu a označoval hvězdy na \"Cestě Enlilově\". Začátek jarní orby v únoru se shodoval s heliaktickým východem souhvězdí (souhvězdí vychází nad obzor před východem Slunce). Souhvězdí Pluhu odpovídalo v době, kdy vznikal katalog MUL.APIN, nejsevernějšímu čtvrtletí dráhy Slunce, což odpovídá 45 dnům v období před i po letním slunovratu.\n\nStarověcí Řekové nazývali souhvězdí Trojúhelníku Deltodon (Δελτωτόν), protože souhvězdí připomínalo tvarem velké řecké písmeno delta (Δ). To bylo převzato římskými spisovateli, později přeloženo do latiny jako Deltotum.\nEratosthenés v souhvězdí viděl nilskou deltu, zatímco římský spisovatel Hyginus tvar souhvězdí spojoval trojúhelníkovou podobou ostrova Sicílie, který byl známý jako Trinacria kvůli svému tvaru. Souhvězdí bylo též nazýváno Sicilia, protože Římané věřili, že Ceres, římská bohyně úrody a patronka Sicílie, poprosila Jupitera o umístění ostrova v nebesích. Řečtí astronomové, jako Hipparchos a Ptolemaios nazývali souhvězdí Trigonon (Τρίγωνον), což bylo později romanizováno na Trigonum. Židé souhvězdí nazývali \"šališ\" (: ) podle biblického hudebního nástroje zmíněného v 1. knize Samuelově.\nDalší názvy týkající se jeho tvaru zahrnují Tricuspis a Triquetrum. Alfa Trianguli a Beta Trianguli byly nazývány \"Al Mīzān\", což je arabsky \"zářící paprsek\". V čínské astronomii byly Alamak a okolní hvězdy, včetně Bety, Gamy a Delty Trianguli, nazývány Tchien-ta ťiang-ťün (, „Největší nebeský generál“), představujícího slávu a čest v astrologii a velkého generála v mytologii. Alfa Trianguli byla pro Čínany Ťün-nan-men (), „jižní brána velitelství“ nebeského generála.\n\nPozději, v 17. století, německý kartograf a astronom Johann Bayer nazval souhvězdí Triplicitas a Orbis terrarum tripertitus, pro tři regiony na severní polokouli, Evropu, Asii a Afriku. Triangulus septentrionalis byl název, který se používal pro odlišení od souhvězdí Jižního trojúhelníku, Triangulus Australis. Polský astronom Johannes Hevelius ze tří slabých hvězd - 6, 10 a 12 Trianguli, vytvořil nové souhvězdí Trojúhelník Minus v roce 1690 ve svém katalogu \"Firmamentum Sobiescianum.\" Originální souhvězdí přejmenoval Triangulum Majus. Menší souhvězdí nebylo v roce 1920 uznáno Mezinárodní astronomickou unií (IAU).\n\nMalé souhvězdí Trojúhelníku je ohraničené souhvězdím Andromedy na severu a západě, souhvězdím Ryb na západě a jihu, souhvězdím Berana na jihu a východě a souhvězdím Persea na východě. Střed souhvězdí nachází se v polovině vzdálenosti mezi hvězdami Alamak a Hamal. Třípísmená zkratka souhvězdí \"Tri\" byla IAU přijata v roce 1922. Oficiální hranice souhvězdí, stanovené Eugènem Delportem v roce 1930, jsou definovány jako polygon 14 stran. V rovníkových souřadnicích je rektascenze mezi 01h 31,3m a 02h 50,4m, zatímco deklinaci popisují souřadnice mezi 25,60° a 37,35°. Souhvězdí má rozlohu 132 čtverečních stupňů a zabírá 0,320 procent noční oblohy. Souhvězdí Trojúhelníku je rozlohou na 78. místě ze 88 souhvězdí.\n\nJohann Bayer v souhvězdí katalogizoval pět hvězd, kterým dal Bayerovo označení, hvězdám od alfy po epsilon. John Flamsteed přidal etu, iótu a čtyři hvězdy označené latinkou; z nich pouze označení pro iótu je používáno dodnes, ostatní hvězdy byly v následujících katalozích a hvězdných mapách vynechány. Flamsteed dal 16 hvězdám Flamsteedovo označení, z toho označení 1 a 16 nejsou již používána. Souřadnice 1 Trianguli byly chybné, žádná hvězda se v místě, které odpovídá umístění hvězdy v Flamsteedově katalogu \"Catalogus Britannicus,\" nevyskytuje. Anglický astronom Baily předpokládal, že souřadnice, které měly patřit hvězdě 1 Trianguli, ve skutečnosti náleží hvězdě s hvězdnou velikostí 7,4 – HD 10407, které se liší od její polohy o 32 vteřin a Flamsteed je uvedl omylem. Baily také poznamenal, že 16 Trianguli se nachází blízko souhvězdí Berana a hvězdu zařadil do druhého souhvězdí.\n\nTři hvězdy v souhvězdí tvoří dlouhý úzký trojúhelník, díky kterému získalo své jméno. Nejjasnější hvězdou souhvězdí je bílá obří hvězda Beta Trianguli (β Tri) o zdánlivé hvězdné velikosti 3.00, nacházející se 127 světelných let daleko od Země.\nJedná se spektroskopickou dvojhvězdu. Jasnější je bílá hvězda spektrálního typu A5IV, o hmotnosti 3,5násobku našeho Slunce, která se začíná rozpínat a opouštět hlavní posloupnost. O slabší složce je málo poznatků, ale pravděpodobně se jedná o žlutobílou hvězdu spektrální typu F, nacházející se na hlavní posloupnosti. Má přibližně 1,4násobek hmotnosti Slunce. Hvězdy obíhají kolem společného těžiště jednou za 31 dní a jsou obklopeny prstencem prachu, který sahá do vzdálenosti 50-400 AU.\n\nDruhá nejjasnější hvězda souhvězdí Alfa Trianguli (α Tri), je žlutobílý podobr (3,41). Jedná se o těsnou dvojhvězdu s oběžnou dobou 1,74 dne. Hvězda je také známá jako \"Caput Trianguli\" či \"Ras al Muthalath\" a nachází se na vrcholu trojúhelníku. Od hvězdy Hamal v souhvězdí Berana je vzdálena asi 7 stupňů severo-severozápadně. Poslední hvězdou trojúhelníku je Gama Trianguli (γ Tri), bílá hvězda hlavní posloupnosti spektrálního typu A1Vnn, zdánlivé hvězdné velikosti 4, vzdálená 112 světelných let od Země. Je dvojhvězdou, přibližně 33krát jasnější než Slunce s vysokou rychlostí rotace, v důsledku čehož bude nejspíše nápadně zploštělá. Stejně jako Beta, je obklopena prachoplynovým diskem, který má poloměr 80krát větší než je vzdálenost Země od Slunce. Gama Trianguli spolu s hvězdami Delta a 7 Trianguli tvoří optickou trojhvězdu. Delta je spektroskopická dvojhvězda, její složky jsou dvě žluté hvězdy hlavní posloupnosti podobných rozměrů jako Slunce, které se nachází 35 světelných let od Země. Dvě hvězdy obíhají kolem společného těžiště jednou za deset dní a odděluje je vzdálenost 0,1 AU. Jedná se o nejbližší hvězdu v souhvězdí. 7 Trianguli je mnohem vzdálenosti od Země, zhruba 280 světelných let a má hvězdnou velikost 5,25.\n\nIóta Trianguli (ι Tri) je dvojhvězdou, lze ji rozlišit již dalekohledy střední velikosti na žlutou a bledě modrou složku. Obě hvězdy jsou dále spektroskopickými dvojhvězdami, takže se jedná o čtyřhvězdu. X Trianguli je zákrytová proměnná hvězda, jejíž jasnost kolísá mezi 8,5 a 11,2 v periodě 0,97 dne. RW Trianguli je kataklyzmická proměnná hvězda. Jedná se o dvojhvězdu složenou z bílého trpaslíka a jasnější oranžové hvězdy hlavní posloupnosti spektrálního typu K7V. Bílý trpaslík pomocí akrečního disku nasává hmotu z druhé hvězdy. Systém se nachází ve vzdálenosti 1075 světelných let.\n\nR Trianguli je dlouhoperiodická proměnná hvězda typu Mira, její jasnost se pohybuje mezi hvězdnou velikostí 6,2 až 11,7 v periodě 267 dne. Jedná se o červeného obra spektrálního typu M3.5-8e, nacházejícího se ve vzdálenosti 960 světelných let. HD 12545, nebo XX Trianguli, je oranžový obr spektrálního typu K0III ve vzdálenosti 520 světelných let hvězdné velikosti 8,42. Na povrchu hvězdy byla astronomy detekována v roce 1999 skvrna větší než je průměr Slunce pomocí Dopplerova zobrazování.\n\nV souhvězdí se nachází tři hvězdy, u kterých byly potvrzeny planety. HD 9446 je Slunci podobná hvězda vzdálená přibližně 171 světelných let. Má dvě planety o hmotnosti 0,7 a 1,8 Jupitera, s oběžnou dobou 30 a 193 dne.\nWASP-56 je Slunci podobná hvězda spektrálního typu G6 a zdánlivé hvězdné velikosti 11,48 s planetou 0,6 hmotnosti Jupitera, s oběžnou dobou 4,6 dne. HD 13189 je oranžový obr spektrálního typu K2II asi 2 až 7krát hmotnější než Slunce, okolo ní obíhá planeta nebo hnědý trpaslík 8 až 20krát hmotnější než Jupiter, který má oběžnou dobu 472 dne. Je jednou z největších hvězd, u níž byla objevena planeta.\n\nNejznámějším objektem hlubokého vesmíru v souhvězdí je Galaxie v Trojúhelníku, která je též známá pod označením Messier 33 (NGC 598). Objevena byla Giovanni Battistou Hodiernou v roce 1600. Je členem místní skupiny galaxií, nachází se ve vzdálenosti přibližně 2,3 milionu světelných let a má hvězdnou velikost 5,8 a je dostatečně jasná, aby byla vidět pouhým okem při nejtemnější obloze. Při světelném znečištění je náročné ji najít, protože není pozorovatelná ani v malém dalekohledu. V triedru je rozlehlou slabší oválnou skvrnou o velikosti asi jednoho stupně a pro velké dalekohledy s malým zorným polem je proto naprosto nevhodným objektem. Proto je vhodné kvůli k její nízké povrchové jasnosti zvolit menší zvětšení dalekohledu. Jedná se o spirální galaxii s průměrem 46 tisíc světelných let. Je menší než galaxie v Andromedě a Mléčná dráha. Vzdálenost menší než 300 tisíc světelných mezi ní a galaxií v Andromedě podporuje hypotézu, že se jedná o satelitní galaxii v galaxie Andromedě. V souhvězdí se galaxie nachází v blízkosti hranice souhvězdím Ryb, 3,5 stupně západně-severozápadně od Alfy Trianguli a 7 stupňů jihozápadně od Mirachu. V galaxii se nachází NGC 604, HII oblast, ve které se tvoří nové hvězdy.\nKromě M33 existuje v souhvězdí několik galaxií z katalogu NGC mezi 12 až 14 magnitudou. Největší z nich NGC 925 je spirální galaxií,má délku 10 obloukových minut a 12. magnitudu. NGC 672 je spirální galaxií s příčkou, má délku 5 obloukových minut a je hvězdné velikosti 11,6 . V její blízkosti nachází se galaxie IC 1727 a je pravděpodobné, že obě galaxie na sebe vzájemně gravitačně působí. Odděluje je vzdálenost 88 tisíc světelných let a nachází se ve vzdálenosti 18 miliónů světelných let. Tyto dvě izolované trpasličí galaxie spolu s dalšími další čtyřmi nepravidelnými trpasličími galaxiemi v okolí tvoří skupinu galaxií NGC 672. Ve skupině galaxií probíhala v posledních deseti miliónech let bouřlivá tvorba hvězd. Skupina galaxií je spojena s jinou skupinou šesti galaxií známou jako skupina NGC 784, která je pojmenovaná pro její hlavní galaxii, spirální galaxii NGC 784. Spolu se dvěma dalšími izolovanými trpasličími galaxiemi, těchto čtrnáct galaxií se pravděpodobně pohybuje stejným směrem prostorem a pravděpodobně tvoří vlákna temné hmoty. 3C 48 je první pozorovaný kvasar, nicméně jeho pravá podstata byla objevena až po pozorování kvasaru 3C 273 v roce 1963. Má zdánlivou hvězdnou velikost 16,2 a nachází se asi 5 stupňů severozápadně od Alfy Trianguli.\n\n\n\n"}
{"id": "43249", "url": "https://cs.wikipedia.org/wiki?curid=43249", "title": "Souhvězdí Persea", "text": "Souhvězdí Persea\n\nSouhvězdí Persea je jedním ze 48 souhvězdí uvedených v díle řeckého astronoma Ptolemaia ze 2. století našeho letopočtu a současně jedním z 88 moderních souhvězdí. Nachází se severně od nebeského rovníku. Jméno souhvězdí vychází z řecké mytologie. Perseus, po němž je pojmenováno, byl jedním ze synů boha Dia a manželem etiopské princezny Andromedy. Se dvěma souhvězdími z řecké mytologie na obloze sousedí, a to se souhvězdím Kasiopeji na severu a souhvězdím Andromedy na západě. Kromě nich také se souhvězdím Trojúhelníku na západě, se souhvězdím Berana a Býka na jihu, souhvězdím Vozky na východě a souhvězdím Žirafy na severu.\n\nSouhvězdím prochází rovina Mléčné dráhy, vzdálenější části souhvězdí jsou ale většinou zakryty molekulárními mračny. Nejjasnější hvězdou je žlutobílý veleobr Mirfak s hvězdnou velikostí 1,79. Mirfak a mnoho okolních hvězd je součástí rozptýleného hvězdného seskupení Melotte 20. Nejznámější hvězdou souhvězdí je Algol. Je jedinou proměnnou hvězdou, kterou znali starověcí astronomové, kteří ji nazývali \"Ras al Ghul\" čili „ďáblova hlava“. Je zákrytovou dvojhvězdou a jsou po ní pojmenovány proměnné hvězdy typu Algol. Dalším zajímavým hvězdným systémem je dvojhvězda X Persei, jejíž složkou je neutronová hvězda. GK Persei je nova, která v roce 1901 dosáhla hvězdné velikosti 0,2. Dvě otevřené hvězdokupy s označením Chí a h Persea se na obloze nacházejí v těsné blízkosti a byly známé již starověkým čínským astronomům. Souhvězdí dalo jméno kupě galaxií v Perseovi, která leží ve vzdálenosti kolem 250 miliónů světelných let od Země. Nachází se zde také radiant jednoho z nejznámějších meteorických rojů, Perseid.\n\nSouhvězdí obsahuje 90 hvězd do 6. magnitudy.\nMá rozlohu 615 čtverečných stupňů, čímž se v rámci 88 souhvězdí hvězdné oblohy řadí rozlohou na 24. místo. Na jihu hraničí se souhvězdím Berana a Býka, na východě se souhvězdím Vozky, na severu se souhvězdím Kasiopeji a Žirafy a na západě se souhvězdím Andromedy a Trojúhelníku. Třípísmenná zkratka souhvězdí, ve znění přijatém Mezinárodní astronomickou unií v roce 1922, je „Per“. Oficiální hranice souhvězdí, jak je vyznačil Eugène Delporte v roce 1930, jsou vymezeny polygonem šestadvaceti segmentů. V rovníkových souřadnicích je jeho nejzazší rektascenze mezi 01 29,1 a 04 51,2, zatímco jeho mezní deklinace je 30,92° a 59,11°. Obrazec souhvězdí Persea tvoří 19 hvězd. Ve střední Evropě je souhvězdí o půlnoci nejvýše na obloze počátkem listopadu.\n\nβ Persei (Algol, : , \"Ras al-Ghul\" čili „ďáblova hlava“, v Bayerově označení Beta Persei - β Per) je jednou z nejpozoruhodnějších hvězd oblohy. V řecké mytologii je hvězda součástí hlavy Gorgony Medúzy, kterou Perseus drží v ruce. V hebrejštině byla nazývána \"Rosh ha Satan\", „Satanova hlava“. Nachází se ve vzdálenosti 92,8 světelných let od Země, její jasnost se mění mezi 3,5 až 2,3 v periodě 2,867 dne \"(2 dny 20 hodin 48 minut)\". Algol je zákrytovou dvojhvězdou a jsou po ní pojmenovány proměnné hvězdy typu Algol. Patří k ní ještě třetí hvězda, ve skutečnosti se tedy jedná o trojhvězdu. Nejjasnějším členem tohoto systému je modrobílá hvězda hlavní posloupnosti spektrálního typu B8V, přibližně 3,5krát hmotnější a 180krát jasnější než Slunce. Slabší složkou je oranžový podobr spektrálního typu K0IV, který již opustil hlavní posloupnost, začal se ochlazovat a zvětšil svůj poloměr na 3,5násobek Slunce. Hvězda má 4,5krát větší jasnost než Slunce a 80 procent jeho hmotnosti. Hvězdy od sebe dělí vzdálenost pouhých 0,05 astronomických jednotek (AU), tedy pět procent vzdálenosti mezi Zemí a Sluncem; hlavní pokles jasnosti dvojhvězdy vzniká, když větší a méně jasná hvězda přechází před jasnější a menší hvězdou. Třetí složkou je hvězda hlavní posloupnosti spektrálního typu A7, která se nachází v průměrné vzdálenosti 2,69 AU od ostatních dvou hvězd.\nα Persei (Mirfak (arabsky „loket“), Algenib (arabsky „bok“), Alfa Persei) je nejjasnější hvězdou souhvězdí se zdánlivou hvězdnou velikostí 1,79. Tento veleobr spektrálního typu F5Ib se nachází 590 světelných let od Země, je 5 000krát jasnější a má 42násobek průměru Slunce. Je také nejjasnější hvězdou otevřené hvězdokupy Melotte 20, do které patří mnoho dalších jasných hvězd v okolí Mirfaku. Patří sem například sousední jasné Be hvězdy Delta Persei (δ Per) o jasnosti 3,0, Psí Persei (ψ Per) s magnitudou 4,3, a 48 Persei (4,0), dále ke hvězdokupě patří Epsilon Persei (proměnná typu Beta Cephei o jasnosti 2,9) a hvězdy 29 (5,2), 30 (5,5), 31 (5,0) a 34 Persei (4,7). Ióta Persei (ι Per, 4,05) byla v minulosti považována za člena hvězdokupy, ale nachází se ve vzdálenosti pouhých 34 světelných let od Země, tedy mnohem blíže než samotná hvězdokupa. Tato hvězda je podobná našemu Slunci a má 2,2násobek jeho svítivosti. Jedná se o žlutou hvězdu hlavní posloupnosti spektrálního typu G0V. Přes rozsáhlé pátrání se u ní nepodařilo najít planety.\n\nζ Persei (Zéta Persei) je s magnitudou 2,86 třetí nejjasnější hvězdou souhvězdí. Tato modrobílá obří hvězda je vzdálena přibližně 750 světelných let od Země, má poloměr 26 až 27krát slunečního průměru a proti Slunci má 47tisíckrát větší svítivost. Je nejjasnějším členem hvězdné asociace Perseus OB2. Tato OB asociace obsahuje mladé horké hvězdy spektrálních tříd O a B, které jsou staré pouhých několik milionů let, a některé otevřené hvězdokupy a mlhoviny v jižní části souhvězdí Persea, vše v prostoru o průměru asi 200 světelných let. Se vzdáleností okolo 1000 světelných let od Země patří Perseus OB2 k jejím nejbližším hvězdným asociacím. Zéta Persei je trojhvězda, slabší složka je modrobílá hvězda hlavní posloupnosti spektrálního typu B8 a hvězdné velikosti 9,16, nacházející se ve vzdálenosti přibližně 3 900 AU od hlavní hvězdy, a třetí je bílá hvězda hlavní posloupnosti hvězdné velikosti 9,90 a spektrálního typu A2, ve vzdálenosti 50 tisíc AU, která je k předchozím dvěma hvězdám gravitačně vázána buď slabě nebo vůbec.\n\nX Persei je dvojhvězda, která patří do asociace Perseus OB2 a jejíž jednou složkou je horká jasná hvězda a druhou je neutronová hvězda. Se zdánlivou hvězdnou velikostí 6,72 je  příliš slabá, aby mohla být pozorována pouhým okem i za dokonalých světelných podmínek. Dvojhvězda je zdrojem rentgenového záření a je pravděpodobné, že jasnější hvězda ztratila podstatnou část své hmoty.\n\nο Persei (Omikron Persei) byla původně také považována za člena hvězdné asociace Perseus OB2. Tato spektroskopická dvojhvězda zdánlivé hvězdné velikosti 3,83 je tvořena dvěma modrobílými hvězdami: modrobílý obr spektrální třídy B1,5 a hvězda hlavní posloupnosti spektrální třídy B3 kolem společného těžiště oběhnou jednou za 4,5 dne a díky jejich vzájemné blízkosti mají obě hvězdy pravděpodobně eliptický tvar. Kolem hvězd obíhá ještě třetí hvězda, o které je jen málo poznatků. Při odhadované vzdálenosti 1 475 světelných let od Země jsou však tyto hvězdy příliš vzdáleny od středu hvězdné asociace Perseus OB2, aby byly jejími členy.\n\nGRO J0422+32 (V518 Persei) je další zdrojem rentgenového záření v souhvězdí Persea. Skládá se ze dvou složek, jednou je červený trpaslík spektrálního typu M4.5V, který obíhá kolem záhadně hustého a těžkého objektu - pravděpodobně kolem černé díry - s periodou 5,1 hodiny. Systém je rentgenovou novou, vykazuje totiž pravidelná zjasnění v oboru rentgenového záření elektromagnetického spektra. Pokud systém skutečně obsahuje černou díru, byla by to černá díra s nejmenší známou hmotností. Další výzkum z roku 2012 udává hmotnost 2,1násobku Slunce, což vyvolává pochybnosti o povaze objektu, na černou díru by totiž měl příliš malou hmotnost.\n\nAG Persei je proměnnou hvězdou typu Algol. Jasnější složkou je hvězda hlavní posloupnosti spektrální třídy B se zdánlivou hvězdnou velikostí 6,69.\n\nφ Persei (Fí Persei) je další zajímavá dvojhvězda, přestože se její složky navzájem nezakrývají. Jasnější složka je Be hvězdou spektrálního typu B0,5, mladou rychle rotující obří hvězdou se závojem v rovníkové oblasti. Slabší hvězda je možná pozůstatkem hvězdy a její spektrum se podobá podtrpaslíkům spektrálního typu O.\n\nGK Persei, též známá jako Nova Persei 1901, je jasná nova, která byla objevena na obloze mezi hvězdami Algol a Delta Persei. Objevil ji skotský amatérský astronom Thomas David Anderson 21. února 1901 a dosáhla maximální jasnosti 0,2, tedy téměř jasnosti Capelly či Vegy. Třicet let po dosažení maximální jasnosti měla hvězdnou velikost 13.\n\nξ Persei (Ksí Persei), známá též pod tradičním pojmenováním Menkib, je modrým obrem spektrálního typu O7III a s povrchovou teplotou 37 500 K tak mezi jasnými hvězdami na obloze patří k těm nejžhavějším. Má hmotnost asi 26 až 32násobku Slunce a svítivost 330 000krát větší než Slunce.\n\nρ Persei (Ró Persei), tradičně nazývaná Gorgonea Tertia, mění svou jasnost podobně jako Algol, ale změna jasu je způsobená pulsacemi hvězdy. Je v pokročilé fázi hvězdného vývoje, červeným obrem, který ve druhém kroku zvětšil svůj poloměr na více než 150násobek slunečního. Helium se v něm fúzí mění na těžší prvky a její jádro je složeno z uhlíku a kyslíku. Je polopravidelnou proměnnou hvězdou typu Mý Cephei, její zdánlivá velikost se pohybuje mezi 3,3 a 4,0 s periodou 50, 120 a 250 dní.\n\nDvojitá hvězdokupa obsahuje tři ještě větší hvězdy, každá má přes 700 poloměrů Slunce: S, RS a SU Persei jsou polopravidelní červení veleobři. Tyto hvězdy nejsou viditelné pouhým okem; SU Persei je z nich nejjasnější, má zdánlivou velikost 7,9, a proto je viditelná triedrem.\n\nAX Persei je další dvojhvězda; její hlavní složkou je červený obr v pokročilé fázi hvězdného vývoje, který přesouvá materiál do akrečního disku kolem menší hvězdy. Tento hvězdný systém je jednou z mála zákrytových symbiotických dvojhvězd, je ale neobvyklé, že slabší hvězda není bílý trpaslík, nýbrž hvězda spektrálního typu A.\n\nDY Persei je proměnná hvězda, která je prototypem proměnných hvězd typu DY Persei, což jsou na uhlík bohaté proměnné hvězdy typu R Coronae Borealis, které vykazují podobnou proměnnost jako hvězdy asymptotické větve obrů. DY Persei je uhlíková hvězda, která je příliš slabá na pozorování triedrem, protože je hvězdné velikosti 10,6.\n\nU sedmi hvězd v souhvězdí Persea byly objeveny planety. V718 Persei je hvězda v mladé otevřené hvězdokupě IC 348, která je pravidelně zastíněna obří planetou každých 4,7 let. Bylo zjištěno, že se jedná o objekt s hmotností maximálně 6krát větší než Jupiter s poloměrem oběžné dráhy 3,3 AU.\n\nSouhvězdím Persea prochází galaktická rovina Mléčné dráhy, ale je mnohem méně zřetelná než v jiných částech oblohy, protože je většinou zastíněna molekulárními mračny. Rameno Persea je spirálním ramenem Mléčné dráhy a oblohou prochází od souhvězdí Kasiopeji přes souhvězdí Persea a Vozky do souhvězdí Blíženců a Jednorožce. Tato oblast se z pohledu Země nachází na okraji Galaxie.\nNGC 869 a NGC 884, známé také pod označením Chí a h Persei, nebo souhrnně Dvojitá hvězdokupa, jsou dvě otevřené hvězdokupy, které se nachází v ramenu Persea, jsou snadno viditelné pouhýma očima a triedr nebo malý dalekohled je dokážou alespoň částečně rozložit na jednotlivé hvězdy. Leží ve vzdálenosti více než 7 000 světelných let od Země a od sebe jsou vzdáleny několik set světelných let. Dvojitá hvězdokupa byla poprvé pozorována během vlády čínského krále Tsung-K'anga, který vládl během Sia dynastie v letech 2858 - 2146 před naším letopočtem. Obě hvězdokupy mají jasnost 4 a úhlový průměr 0,5 stupně. Dle Trumplerovy klasifikace hvězdokup jsou obě hvězdokupy třídy I 3 r, ovšem NGC 869 je dle Shapleyovy klasifikace hvězdokup třídy F a NGC 884 je podle stejné klasifikace třídy E. Dle těchto klasifikací jsou tedy obě hvězdokupy poměrně bohaté na hvězdy a NGC 869 je z této dvojice bohatší hvězdokupou. Obě hvězdokupy výrazně vystupují na okolním hvězdném poli a mají jasné zhuštění k jejich středu. Nejvýraznější hvězdy, kterých je více než 100 v každé hvězdokupě, mají široký rozsah jasností.\n\nMelotte 20 je OB asociace známá také pod označením Perseus OB3. Tvoří ji výše zmíněná hvězda Mirfak a jí blízké hvězdy.\n\nM34 je otevřená hvězdokupa o jasnosti 5,5 ve vzdálenosti přibližně 1500 světelných let od Země. Obsahuje okolo stovky hvězd rozptýlených v zorném poli větším než měsíční úplněk. M34 je za příznivých podmínek viditelná i pouhým okem, ale nejlépe je pozorovatelná dalekohledem s malým zvětšením.\n\nIC 348 je poněkud mladší otevřená hvězdokupa, kterou ještě můžeme spatřit uvnitř zárodečné mlhoviny, v níž vznikly její hvězdy. Nachází se přibližně 1 027 světelných let od Země, její stáří je asi 2 miliony let a obsahuje mnoho hvězd s protoplanetárními disky. Díky jejímu malému stáří v ní bylo objeveno mnoho hnědých trpaslíků. Hnědí trpaslíci s věkem chladnou, proto je snadnější objevit je v mladých hvězdokupách.\nM76 je planetární mlhovina, také zvaná Malá činka. Má úhlové rozměry 2 × 1' a jasnost 10,1.\n\nMlhovina Kalifornie (NGC 1499) je emisní mlhovina a HII oblast, kterou objevil v letech 1884-85 americký astronom Edward Emerson Barnard. Je velmi obtížné ji pozorovat vizuálně, protože má nižší povrchovou jasnost než většina ostatních emisních mlhovin.\n\nNGC 1333 je reflexní mlhovinou a hvězdotvornou oblastí.\n\nV souhvězdí Persea se též nachází obří molekulární mračno, nazývané Perseovo molekulární mračno; patří k ramenu Orionu a je známé malou četností vzniku hvězd ve srovnání s podobnými molekulárními mračny.\n\nNGC 1023 je spirální galaxie s příčkou o velikosti 10,35, vzdálená zhruba 11,6 milionu parseků (38 miliónů světelných let) od Země. Je hlavním členem skupiny galaxií NGC 1023 a pravděpodobně je gravitačně ovlivňována jinou galaxií.\nNGC 1275 je ústředním členem kupy galaxií v Perseovi (Abell 426), která se nachází asi 76,7 milionu parseků (250 miliónů světelných let) od Země. S rudým posuvem 0,0179 je tato kupa jednou z nejbližších kup galaxií. NGC 1275 je Seyfertovou galaxií s aktivním jádrem a s centrální černou dírou, která vytváří proudy materiálu, obklopující galaxii oblastmi horkého plynu. Černá díra v jádru galaxie generuje zvukové vlny, které se hudební terminologii dají vyjádřit jako nota B, která je o 57 oktáv níž než C1. Galaxie je typu cD, tj. obří eliptickou galaxií ve středu bohaté kupy galaxií, a během své existence pohltila mnoho okolních galaxií, jejichž zbytky ji obklopují. Je též velice silným zdrojem rádiových vln.\n\nNGC 1260 je buď čočkovou nebo spirální galaxií s těsně svinutými rameny. Také je členem kupy galaxií v Perseovi. V galaxii vybuchla supernova SN 2006gy, jedna z nejjasnějších známých supernov.\n\nV souhvězdí Persea má radiant jeden z nejvýznamnějších každoročních meteorických rojů, Perseidy. Objevují se od poloviny července, nejvyšší aktivitu mají mezi 9. a 14. srpnem, a jsou pozorovány již 2 tisíce let. Jejich mateřskou kometou je kometa Swift-Tuttle. V září vrcholí Epsilon Perseidy, objevené v roce 2012. Jsou meteorickým rojem s neznámým mateřským objektem v Oortově oblaku.\n\nSouhvězdí Persea představuje v babylonské mytologii pravděpodobně souhvězdí Starého muže (ŠU-GI nebo Enmešara), tajemné laskavé šedovousé postavy stvořitele, o které se zmiňují babylonské klínopisné tabulky MUL.APIN, pocházející z doby přibližně 1000 let před naším letopočtem.\n\nNázev souhvězdí Persea má původ v řecké mytologii, podobně jako názvy mnoha dalších souhvězdí severní oblohy. Perseus byl bájný řecký hrdina a tuto část oblohy jeho jménem označil Klaudios Ptolemaios ve 2. století našeho letopočtu. Po postavách Perseova příběhu je pojmenováno i několik dalších souhvězdí, které se nachází nedaleko souhvězdí Persea. Jsou to Perseova manželka Andromeda (souhvězdí Andromedy), etiopský král Kéfeus (souhvězdí Cefea) a královna Kassiopeia (souhvězdí Kasiopeji), okřídlený kůň Pegas (souhvězdí Pegase) a mořská příšera (souhvězdí Velryby). Některé hvězdné atlasy z první poloviny 19. století zobrazují Persea, jak v ruce drží hlavu Medúzy, a souhvězdí je v nich pojmenováno jako Perseus a hlava Medúzy (lat. \"Perseus et Caput medusae\"). Takové pojmenování se ale nevžilo.\n\nČínští astronomové v oblasti oblohy, kterou zaujímá souhvězdí Persea, tradičně rozlišovali čtyři souhvězdí patřící do třetího domu („Břicha“, \"Wej-siou\") západního kvadrantu oblohy (zvaného „Bílý tygr Západu“). \"Tchien-čchuan\" (, „Nebeský člun“) symbolizoval lodě stavěné při záplavách. Zahrnoval hvězdy ze severní části souhvězdí Persea, to jest Mý, Delta, Psí, Alfa, Gama a Eta Persei. \"Ťi-šuej\" (, „Rozvodněné vody“) Číňané spojovali s neobvykle vysokými záplavami koncem srpna a začátkem září na začátku povodňové sezóny. Ležely v nich Lambda a možná Mý Persei. \"Ta-ling\" (, „Velká mohyla“) byla mohyla, v níž byli pohřbeni zločinci, obvykle popravovaní v srpnu. Souhvězdí tvořily hvězdy Kappa, Omega, Ró, 24, 17 a 15 Persei. Hromadu ještě nepohřbených mrtvol reprezentovala hvězda \"Ťi-š’\" (, Algol). Zvláštní význam měl v čínské astronomii shluk dvou hvězdokup, h a Chí Persei. Jmenovaly se \"Si\" a \"Che\" a připomínaly dva astronomy, kteří roku 2159 př. n. l. nedokázali předpovědět úplné zatmění Slunce, za což byli popraveni.\n\n\n"}
{"id": "43251", "url": "https://cs.wikipedia.org/wiki?curid=43251", "title": "Seznam hlav dánského státu", "text": "Seznam hlav dánského státu\n\nSeznam hlav dánského státu přináší přehled všech panovníků, kteří vládli na území dnešního Dánska. Uvedeni jsou mýtičtí panovníci, vikinští náčelníci (polegendární i historičtí) i králové (vládci Dánského království, později Kalmarské unie, poté Dánsko-Norska) a knížata (Šlesvicka a Holštýnska).\n\nVšichni panovníci před Gormem Starým jsou pokládáni za napůl historické a napůl výtvor legend – viz seznam legendárních vládců Dánska.\n\n\n\n\n\n\n\n\n\n\n\n\n"}
{"id": "43252", "url": "https://cs.wikipedia.org/wiki?curid=43252", "title": "Souhvězdí Labutě", "text": "Souhvězdí Labutě\n\nLabuť (latinsky: \"Cygnus\") je souhvězdí na severní obloze. Sousedními souhvězdími jsou Cefeus, Drak, Lyra, Lištička, Pegas a Ještěrka. Patří mezi 48 souhvězdí, která zavedl řecký astronom Ptolemaios. Labuť se rozprostírá v bohaté oblasti Mléčné dráhy. Dá se poměrně snadno najít, jelikož její nejjasnější hvězda, Deneb, tvoří jeden z vrcholů letního trojúhelníku. Labuti se někdy říká Severní kříž. Ve středoevropských zeměpisných šířkách jde zčásti o cirkumpolární souhvězdí (viditelné po celý rok). Za zimních večerů je Labuť v nejhorším pozorovacím postavení – dolní kulminace probíhá 12. února – souhvězdí klesá pomalu pod severní obzor, viditelný zůstane pouze Deneb. Ale v průběhu zimních nocí pomalu zvyšuje svoji výšku, dokud není opět viditelná celá. Během roku Labuť stoupá po východním obzoru. Nejlepší pozorovací podmínky nastávají za letních nocí (horní kulminace je 13. srpna), kdy je souhvězdí viditelné celou noc. V srpnu je také aktivní meteorický roj nazývaný Kappa Cygnidy. Směrem do souhvězdí Labutě se rychlostí 220 km/s pohybuje naše Sluneční soustava.\n\nPodle legendy se v labuť proměňoval Zeus, když se chtěl podívat mezi lidi. V této podobě navštívil i spartskou královnu Ledu, o kterou se zajímal pro její krásu. Aby se k ní mohl přiblížit, nechal se pronásledovat obrovským orlem, před kterým ho spartská královna zachránila. Po Diově návštěvě Leda porodila blížence Castora a Polluxe, byla také matkou dvou dcer – Klytaimnéstry a krásné Heleny, kvůli které vypukla Trojská válka. Castorův a Klytaimnéstřin otec byl Ledin manžel Tyndareos, otcem Poluxe a Heleny byl Zeus.\n\nNejjasnější hvězdou je Deneb (alfa Cygni). Jméno v překladu znamená chvost, neboť Deneb tvoří ocas Labutě. Deneb je modrobílý veleobr spektrální třídy A2Ia a patří k nejzářivějším známým hvězdám – je od Slunce vzdálený asi 3 000 světelných let a má jasnost 1,2. Tvoří vrchol letního trojúhelníku. U nás je Deneb cirkumpolární. Beta Cygni neboli Albireo (3,1 mag) je dvojhvězda složená z červeného obra a modrého souputníka. Albireo zobrazuje předek labutě (jméno v překladu znamená zobák). Hruď Labutě tvoří gama Cygni neboli Sadr (2,2 mag). Pravé křídlo Labutě tvoří hvězdy epsilon a zeta Cygni. Levé křídlo je tvořeno hvězdami delta a kappa Cygni. Blízko hvězdy Sadr je extrémně jasná hvězda Cyg OB2-12, která je ovšem silně zastíněná prachem, takže je vidět pouze dalekohledem. Epsilon Cygni neboli Gienah je dvojhvězda s jasností 2,9 mag. Na hranici viditelnosti pouhým okem je hvězda 61 Cygni. Je to první hvězda, u které byla změřena její vzdálenost.\n\nV Labuti je známo přes 400 proměnných hvězd, mezi nimi tři novy. Jednou z nejzajímavějších je kappa Cygni, což je hvězda typu Mira Ceti. KY Cygni je jednou z největších známých hvězd, ale kvůli silnému zastínění prachem je viditelná pouze většími dalekohledy. Další jasné proměnné hvězdy jsou U Cygni, P Cygni, SS Cygni, R Cygni, RT Cygni, W Cygni, Z Cygni, V407 Cygni a V456 Cygni.\n\nLabutí prochází Mléčná dráha, která je uprostřed Labutě rozdělena temným pruhem prachu, který je znám jako Velká trhlina v Labuti nebo Severní pytel s uhlím. Temný pruh pokračuje přes Orla a končí v Hadonoši.\n\nV souhvězdí se nachází několik otevřených hvězdokup. Jednou z nich je Messier 29, která leží poblíž hvězdy Sadr (γ Cyg). M29 má jasnosti 7,1 mag. Pouhým okem je viditelná hvězdokupa Messier 39, která má jasnost 4,6 mag.\n\nLabuť je velmi bohatá na emisní a planetární mlhoviny. Východně od hvězdy Deneb se nachází NGC 7000, což je emisní mlhovina známá také jako Severní Amerika. Svým vzhledem opravdu připomíná jeden z pozemských kontinentů. Dosahuje jasnosti 6,0 mag a je tedy na hranici viditelnosti pouhým okem. Pouhým okem se ale jeví jako slabá tečka. Při použití triedru vypadá jako rozmazaná šmouha. V těsné blízkosti této mlhoviny se nachází také mlhovina Pelikán. Jihovýchodně od Severní Ameriky leží NGC 7027, což je jedna z nejjasnějších a přitom nejmenších planetárních mlhovin. V nejvýchodnější části souhvězdí, blízko hranice se souhvězdím Ještěrky, leží emisní mlhovina Kokon, ze které vybíhá temná mlhovina Barnard 168 (B168). V oblasti pravého křídla Labutě, poblíž hvězdy Gineah leží emisní mlhovina Řasy (též mlhovina Plachta, NGC 6960 a NGC 6992), která má jasnost 7,0 mag. 2° jihozápadně od hvězdy Sadr leží další emisní mlhovina NGC 6888. Zajímavá je také planetární mlhovina NGC 6826, která má jasnost 9,8 mag. Často se jí říká Blikající planetární mlhovina. Další planetární mlhovinou v Labuti je mlhovina Vajíčko.\n\nNa rozhraní souhvězdí Labutě a Cefea leží galaxie NGC 6946. V Labuti se nachází rádiový zdroj Cygnus A, který je po Slunci a Cassiopeie A nejjasnější rádiový zdroj na obloze. Cygnus X-1 je silný zdroj rentgenového záření, první zdroj objevený v Labuti. Pravděpodobně se jedná o černou díru. V souhvězdí existuje také černá díra V404 Cygni, jedna z nejbližších k Zemi. V roce 2011 sonda Kepler objevila v souhvězdí Labutě planetární systém Kepler-11, který obsahuje 6 exoplanet. Dalším planetárním systémem se čtyřmi exoplanetami je KOI-730.\n\n\n"}
{"id": "43253", "url": "https://cs.wikipedia.org/wiki?curid=43253", "title": "Souhvězdí Lyry", "text": "Souhvězdí Lyry\n\nLyra (latinsky: Lyra, lat. genitiv: Lyrae, zkr.Lyr) je souhvězdí na severní nebeské obloze. Je známé už od starověku, neboť patří mezi 48 antických souhvězdí, která popsal římský astronom Klaudios Ptolemaios. Je i jedním z 88 souhvězdí moderní astronomie. Sousedí se souhvězdími Draka, Herkula, Labutě a Lištičky. V pořadí velikosti je 52. I přes svoji menší velikost je na obloze snadno rozpoznatelná, díky nejjasnější hvězdě s názvem Vega, která je zároveň pátou nejjasnější hvězdou noční oblohy. V České republice není Vega ani Lyra cirkumpolární.\n\nSouhvězdí Lyry se vztahuje k báji o Orfeovi, největším hudebníkovi řeckých legend. Orfeus byl syn Múzy Kalliopé. Za jeho otce báje nejčastěji považují boha Slunce a umění Apollóna, ale podle některých verzí byl Orfeovým otcem říční bůh Oigaros. Lyra je hudební nástroj, který vynalezl posel bohů Hermés. Ten prodal Lyru Apolónovi, který ji daroval svému synovi. Orfeus hrál na lyru a zpíval tak krásně, že okouzloval lidi, uchvacoval a uklidňoval zvěř a ptactvo, tišil přírodu a nastoloval v ní klid a mír. Jeho manželkou byla vodní víla Eurydika. Jednoho dne se Eurydice zastesklo po jejich přítelkyních. Na cestě k nim Eurydiku uštkla zmije a když k ní přiběhl Orfeus, byla už mrtvá. Orfeus byl její smrtí velmi zarmoucen, a proto se vydal do podsvětí, kde chtěl obměkčit boha Háda. Svým zpěvem dokázal Háda přemluvit k navrácení života Eurydiky, ale pod jednou podmínkou. Po celou zpáteční cestu se Orfeus nesměl za Eurydikou, která šla za ním, otočit. Orfeus téměř celou cestu dokázal odolat pohledu na svoji ženu, když ale zbýval poslední úsek cesty, nevydržel, ohlédl se, jestli Eurydika neklesá únavou. Ale v tom okamžiku spatřil už jen její stín, který se vracel zpět a navždy do podsvětí. Potom už se Orfeus do podsvětí nedostal. Poté se toulal světem, zúčastnil se výpravy Argonautů za zlatým rounem. Zemřel čtyři roky po manželce, když ho na jedné oslavě roztrhaly opilé Bakchantky a jeho lyru vhodily do řeky. Bohové však Orfea i s jeho lyrou umístili na oblohu.\n\nVega (Alfa Lyrae/α Lyr nebo 3 Lyrae) je nejjasnější hvězda v souhvězdí Lyry, nejjasnější hvězda asterismu Letní trojúhelník, druhá nejjasnější hvězda severní oblohy a pátá nejjasnější hvězda celé oblohy. Název hvězdy pochází z arabského slova \"waqi\", což znamená „padající“. Spolu s hvězdami Altair ze souhvězdí Orla a Deneb ze souhvězdí Labutě tvoří Vega Letní trojúhelník. Díky precesi zemské osy se za 14 000 let dostane do blízkosti severního nebeského pólu a nahradí tak dnešní Polárku. Nejlépe pozorovatelná je v letních měsících a počátkem podzimu - v horní kulminaci je vzdálena jen asi 10° od zenitu. Její hvězdná velikost je 0,03 mag. Vega je 300 milionů let stará hvězda hlavní posloupnosti spektrálního typu A. Je asi 2,5krát větší a 54krát zářivější než Slunce.\n\nV roce 1983 kolem ní objevil infračervený vesmírný dalekohled IRAS disk částic, který může být zárodkem protoplanetárního disku. Z deformace disku se dá usuzovat přítomnost planety podobné Neptunu.\n\nV Lyře se nachází několik zajímavých dvojhvězd, z nichž některé jsou pozorovatelné pouhým okem nebo malými dalekohledy.\n\nSheliak (Beta Lyrae/β Lyr) je zákrytová proměnná polodotyková vícenásobná hvězda. V dalekohledu spatříme poblíž hlavní hvězdy modrou hvězdu, která je však od Sheliaku daleko. Jde tedy o optickou dvojhvězdu. Samotný Sheliak je velmi těsnou dvojhvězdou, kterou nerozliší ani velké dalekohledy. Je to zákrytová proměnná hvězda typu W Serpentis (také se někdy označuje jako typ Sheliak). Hlavní hvězda je modrobílý obr (spektrální třída B) a mění jasnost v rozmezí 3,3 až 4,4 v periodě 12,9 dne. Od Slunce je vzdálená 880 světelných roků. Druhá složka je spektrálního typu A.\n\nDalší dvojhvězdou (optickou) je Sulafat (Gama Lyrae/γ Lyr). Hlavní hvězda má jasnost 3,3 magnitudy, od Slunce je vzdálená 635 světelných let a je spektrální třídy A0, jde tedy o modrobílého obra. Název hvězdy pochází z arabského slova السلحفاة Sulafat, což znamená želva. Další název je \"Jugum\", což je latinský výraz pro spřežení.\nPouhým okem je pozorovatelná dvojhvězda Delta Lyrae. Tato fyzická dvojhvězda je tvořena z rudého veleobra a modrobílého trpaslíka. Červený veleobr (spektrální typ M4) má jasnost 5,6 mag a modrobílý trpaslík září s jasností 4,2 mag. Tato soustava je vzdálená asi tisíc světelných roků.\n\nEpsilon Lyrae (ε Lyr) je dvojitá dvojhvězda. Neozbrojeným okem jsou pozorovatelné dvě hlavní hvězdy, ale při použití dalekohledu se objeví ještě další dvě hvězdy, z nichž každá obíhá jednu hlavní hvězdu. Jasnější dvojice ε je složená z hvězdy 5,14 magnitudy se spektrálním typem A3 a hvězdy 5,37 mag spektrálního typu A5. Tyto dvě hvězdy obíhají společné těžiště ve vzdálenosti asi 163 astronomických jednotek (AU). Druhou dvojici tvoří hvězdy 5,06 a 6,02 mag, které jsou od sebe vzdáleny 281 AU. Obě hvězdy jsou spektrálního typu A2. Obě dvojhvězdy obíhají společné těžiště s periodou 1 166 a 585 roků. Od Slunce je tato čtyřhvězda vzdálená 160 až 217 světelných roků.\n\nPrstencová mlhovina (Messier 57 nebo NGC 6720) je 2300 světelných roků vzdálená planetární mlhovina. Je to jedna z nejznámějších mlhovin a na obloze se nachází přibližně mezi hvězdami Sheliak a Sulafat. Od Slunce je vzdálená asi 2300 světelných roků. Má jasnost 8,8 magnitud a je pozorovatelná dalekohledem s průměrem 8 cm. Je stará zhruba 6 až 20 tisíc let a její průměr je asi 60 tisíc AU. Rozpíná se rychlostí 20 až 30 kilometrů za sekundu. Z jejího středu ji osvětluje bílý trpaslík o zdánlivé magnitudě 14,7 velký zhruba jako Země. Mlhovinu objevil roku 1770 francouzský astronom Antoine Darquier de Pellepoix. Bílého trpaslíka objevil německý astronom Friedrich von Hahn v roce 1800.\n\nMessier 56 (NGC 6779) je kulová hvězdokupa, objevená Charlesem Messierem v roce 1779. Hvězdokupa leží jižně od hvězd Sheliak a Sulafat. Od Slunce je vzdálená asi 33 tisíc světelných roků a přibližuje se k němu rychlostí asi 145 km/s. Má jasnost 8,2 mag. M56 obsahuje asi dvanáct proměnných hvězd.\n\nJihovýchodně od hvězdy Théta Lyrae leží otevřená hvězdokupa NGC 6791. Objevil ji roku 1853 August Winnecke. Tato hvězdokupa má jasnost 9,5 mag.\n\nV Lyře se nacházejí dva radianty meteorických rojů. První roj je aktivní mezi 16. a 25. dubnem. Tento roj se jmenuje Dubnové Lyridy. Radiant roje je poblíž hranice Lyry s Herkulem. Maximum nastává 21. dubna. V maximu z nebe padá až kolem dvaceti meteorů za hodinu. V minulosti byl roj aktivnější, kdy za hodinu padalo až sto meteorů. Roj způsobují prachové částice, které po sobě zanechala kometa z roku 1861. První záznamy o tomto roji jsou staré 2 000 let a pocházejí z Číny.\n\nDruhým rojem v Lyře jsou Červnové Lyridy, které jsou slabší než Dubnové Lyridy a které do atmosféry vlétají z radiantu kolem hvězdy Kappa Lyrae. Roj je aktivní od 11. do 22. června a v maximu, které nastává 17. června padá kolem deseti meteorů za hodinu.\n\nLyra je souhvězdí severní oblohy a proto je z České republiky pozorovatelná po celý rok. Nejlepší podmínky pro podmínky pro pozorování Lyry nastávají v létě, kdy je Lyra vysoko nad jižním obzorem a Vega je těsně pod zenitem. Na podzim Lyra postupně směřuje na západ a v září zapadá na severozápadě krátce před rozbřeskem. V lednu Lyra zapadá pod obzor krátce po soumraku, ale před východem Slunce se objevuje na severovýchodě. Pod obzorem je Lyra asi dvě hodiny.\n\n"}
{"id": "43255", "url": "https://cs.wikipedia.org/wiki?curid=43255", "title": "Západohercegovský kanton", "text": "Západohercegovský kanton\n\nZápadohercegovský kanton je jeden z deseti kantonů Federace Bosny a Hercegoviny. Jeho hlavním městem je Široki Brijeg.\n\nKanton leží na jihu země, u hranice s Chorvatskem. Na severu hraničí s Kantonem 10, na východě s Hercegovsko-Neretvanským kantonem a na západě s jižním cípem chorvatské Dalmácie. Patří k menším kantonům, jeho území je hornaté a tudíž nevhodné k zemědělství. Obyvatelé jsou hlavně chorvatské národnosti, neprotéká tudy žádná větší řeka.\n"}
{"id": "43258", "url": "https://cs.wikipedia.org/wiki?curid=43258", "title": "Galați", "text": "Galați\n\nGalați (česky \"Galac\", polsky \"Gałacz\") je město ve východním Rumunsku, ve stejnojmenné župě a je zároveň i jejím hlavním městem. Leží nedaleko hranice s Moldavskem a žije tu 304 340 lidí (2016).\n\nPoprvé je město zmiňováno v roce 1445; roku 1789 ho vypálil ruský generál Kamensky. Díky svojí poloze na řece Dunaji se postupně vyvinulo město v sedmé největší v zemi. V roce 1948 tu vznikla univerzita, svůj status má ale až od roku 1974.\n\nV Galați se nachází mnoho přístavů a loděnice, chemické a potravinářské závody. Kromě toho slouží město jako dopravní křižovatka, je zde letiště a směřuje sem mnoho železničních tratí i silnic. V centru pak je knihovna, galerie, muzeum, televizní věž a barokní kostely.\n\nV Galați je kontinentální klima. Takže velké rozdíly teplot mezi létem a zimou a málo srážek. Toto je způsobeno velkou vzdáleností od oceánu.\n\n\n"}
{"id": "43264", "url": "https://cs.wikipedia.org/wiki?curid=43264", "title": "Nusle", "text": "Nusle\n\nNusle () jsou čtvrť a katastrální území v Praze, jižně od centra města. Jejich součástí je čtvrť Pankrác. Spadají z větší části do obvodu a městské části Praha 4 a z menší části (Nuselské údolí a zástavba východně od Vyšehradu, v okolí Ostrčilova náměstí, Jaromírovy třídy s tramvajovou tratí, Oldřichovy, Svatoplukovy, Sekaninovy, Spytihněvovy, Slavojovy a Lumírovy ulice) do obvodu a městské části Praha 2. Nuselská ulice Na Bučance mezi vyšehradskou pevností a Nuselským údolím za Kongresovým centrem již spadá do obvodu Praha 4.\n\nKatastrální území Nuslí sousedí na severu s Vinohrady, na severovýchodě s Vršovicemi, na jihovýchodě s Michlí, na jihu s Krčí (přes sídliště Pankrác I a III a Zelenou Lišku), na západě s Podolím a na severozápadě s Vyšehradem. Mezi hranicí s Vyšehradem a Vinohrady se v jednom bodě v ulici Na Slupi Nusle dotýkají i Nového Města.\n\nCentrální část Nuslí se nachází v okolí náměstí Bratří Synků , Náměstí Generála Kutlvašra s historickou Nuselskou radnicí a podél ulic Táborské, Pod Sokolovnou, Na Květnici, Na Terebce, Petra Rezka, Na Vítězné Pláni, Čiklovy, Ctiborovy, Boleslavovy, Závišovy, Nuselské třídy, Mojmírovy, Mečislavovy, Rostislavovy, Pod Vilami s kostelem sv. Václava, Svatoslavovy, Křesomyslovy, Jaromírovy, Oldřichovy, Bělehradské, Otakarovy, Na Ostrůvku nad Botičem, Ctiradovy, Čestmírovy, K Podjezdu, V Horkách, U Křížku, Kloboučnické, Pod Pramenem, Pod Jezerkou, Na Jezerce, Na Veselí, Dolní, Horní, Družstevní, Družstevní Ochoz, Sdružení, Nad Nuslemi a Bartoškovy (někdejší ulice dr. Engla s Fordovými domy z 20. let 20. století) jihozápadně od nádraží Praha-Vršovice. Na ni navazuje park Jezerka, Pankrác (v okolí kostela sv. Pankráce a sokolovny, Náměstí Hrdinů a ulic 5. Května, Na Dolinách, Na Pankráci, Lounských, Doudlebské, Pikrtovy a Hvězdovy) podél Severojižní magistrály, park na Kavčích horách, čtvrť Na Děkance a Sídliště Pankrác II. spadající do nuselského katastru.\n\nV letech 1898–1921 byly Nusle samostatným městem (povýšeny na město císařským nařízením k 31. prosinci 1898). Obdržely též městský znak, půlený štít, vlevo s městským znakem Prahy, vpravo se zeleným kopcem s vinným keřem a modrou vinnou révou (hrozny). Nad keřem se vznášel malý znak království českého s bílým dvouocasým lvem. Barevný znak města Nuslí lze spatřit mezi prvním a druhým patrem na secesním domě čp. 613 v Sezimově ulici č.14 pod Nuselskou radnicí. Do roku 1921 byly Nusle také okresním městem nuselského soudního (později i politického) okresu, který byl s jejich připojením ku Praze a vytvořením obvodu Praha XIV.(Nusle, Michle, Krč) se sídlem v Nuselské radnici roku 1922 zrušen.\n\nPři redukci počtu pražských obvodů v roce 1960 na deset byly Nusle rozděleny do dvou městských částí Praha 4 a Praha 2.\n\nKatastrální území Nuslí zahrnuje pražská Památková zóna \"Nusle\".\n\nPrvní písemný doklad o starobylé vsi Nusle pochází z 11. století. Ves tehdy náležela k majetku vyšehradské kapituly. Je zmiňována jako Neosvětly, Nostuly, Nůsly, Neosvitly či Neovstlí a ve středověku převážnou část jejího území tvořily vinice (\"vallis vinarium\" či \"valis vinearum\"), vinařské domky, mlýny na Botiči, masné krámy, usedlosti (Bučanka, Bělka, Terebka, Reitknechtka, Formanka), zájezdní hostinec, hájovna. Významná musela být ves Krušina s kostelíkem sv. Pankráce v jádře vystavěným jako kamenná rotunda již ve 12. století, poblíž kterého stála usedlost Vokáčka. Dále vznikaly obytné selské domky v Dolních a Horních Nuslích. Počátkem husitské revoluce se Nusle dostaly do majetku měšťanů Starého a Nového Města pražského, v jejichž vlastnictví zůstaly až do roku 1547, kdy je po nezdařeném stavovském povstání král Ferdinand I. Habsburský zabavil a daroval klášteru mnišek Strážkyň Božího hrobu ve Světci u Bíliny, po jehož zániku panství připadlo zpět královské komoře. Císař Maxmilián I. roku 1575 prodal Dolní Nusle Novému Městu, zatímco Horní Nusle koupil Hynek Krabice z Veitmile. Poplužní dvůr nuselský obdržel darem od císaře Rudolfa II. Nathanael Hložek ze Zbyslavic, jenž k němu přikoupil také Horní Nusle, jež poté (roku 1614)získala dědictvím Regina Opršalová z Jetřichovic.\n\nKdyž se v držení vsi Horní Nusle vystřídalo několik majitelů, koupil ji roku 1627 Sezima z Vrtby. Jeho vnuk Jan Josef z Vrtby přikoupil Dolní Nusle a spojil je v jednu obec. K Nuselskému dvoru přistavěl na místě dnešního náměstí Bratří Synků Nuselský zámek a roku 1694 pivovar. Před rokem 1750 bylo v Nuslích mimo budov panství a Nuselského pivovaru 35 obytných domů. Roku 1758 Vrtbové svůj letní zámek v Nuslích prodali majiteli zámku Dobříš, hraběti Jindřichu Pavlovi z Mansfeldu. po jeho smrti dědila Nusle jeho dcera Marie Isabela Colloredo-Mansfeldová. Roku 1795 je koupil kníže Josef Václav Paar a rozšířil tak své dosavadní panství z Vršovic a Podolí-Dvorců.\nRoku 1797 některé statky získal Jakub Wimmer, zbohatlý jirchář a koželuh, armádní dodavatel, posléze povýšený do šlechtického stavu. Jeho zásluhou byly po roce 1814 pozemky zvelebeny v empírovém a romantickém duchu, zakládány cesty, hrazeny parcely, vysazovány stromy a venkovský ráz mizel, avšak většinou zmizely i vinice.\n\nNusle se začaly rozšiřovat od poloviny 19. století, kdy je v roce 1857 koupil měšťan Alois Procházka. Rozvoj obce ovlivnila průmyslová revoluce, měšťanská výstavba činžovních domů, stavba nádraží a železniční sítě vyvolala zboření zámku i statku. Kolem roku 1870 vznikl nuselský Národní dům v dnešní Nuselské ulici a Wiehlův dům (původní nuselská radnice s věžičkou) v dnešní Křesomyslově. Obec byla povýšena na město, mající od roku 1898 i svůj politický a soudní okres, který zahrnoval i některé obce na levém břehu Vltavy (spadala tam např. i Malá Chuchle). Nuselský pivovar, založený Janem Josefem Sezimou z Vrtby, byl rozšířen na měšťanský akciový.\n\nRaně barokní Nuselský zámek, který dal postavit nejvyšší zemský sudí a zakladatel hraběcí větve Sezima z Vrtby kolem roku 1640, zanikl koncem 19. století. Jak vyplývá z dobového tisku, zámek stál v místech dnešního náměstí Bratří Synků. Majitelé nuselského velkostatku požádali o jeho rozparcelování pro budoucí výstavbu. S tím jim nebylo povoleno budovy, které se na daných místech nacházely, udržovat, a to ani po soudním sporu. Důvodem bylo, že za udržované budovy stojící na pozemku určeném k výstavbě, by bylo nutno platit vyšší náhrady.\n\nV průběhu času byly pozemky velkostatku i zahrada zámku rozděleny na dvě části stavbou železniční trati z Prahy do Tábora (a přes Třeboň do Vídně roku 1870). Na místě velké části zámecké zahrady a parku vzniklo nádraží Nusle (dnes nádraží Praha-Vršovice). S výstavbou tehdejšího nuselského Metodějova (později Riegerova, nyní Bratří Synků) náměstí byl zámek zbořen. Zámek připomíná pseudobarokní fasáda domu č. p. 1 na náměstí Bratří Synků (s hodnotným obrazem Panny Marie s Ježíškem) a blízká ulice Na Zámecké.\n\nMezi Nuselským pivovarem a Folimankou (Formankou) se odehrávaly tradiční povelikonoční poutě pražských ševců – fidlovačky – vylíčené ve zpěvohře Františka Škroupa a Josefa Kajetána Tyla. V její premiéře 21. prosince 1834 ve Stavovském divadle zazněla poprvé v podání slepého houslisty Mareše Škroupova píseň \"Kde domov můj\", která se později stala národní hymnou. Populární se stala i píseň \"Kde je sládek, tam je mládek\", interpretovaná ve hře sborem sládků, přicházejících na tradiční ševcovskou pondělní povelikonoční pouť z přilehlého Nuselského pivovaru. Rovněž scéna, přinášející rozuzlení celé zápletky hry představuje Nuselskou pivovarskou zahradní restauraci, která fungovala celé 19. i 20. století včetně dosud stojící přilehlé historické budovy v Bělehradské ulici (Nusle č.p. 55).\n\nNa potoku Botiči zde (na katastru Nuslí) fungovaly dva mlýny (horní a dolní) a vinicemi se zahradami byl obklopen již zmíněný barokní Vrtbův Nuselský zámek. Byl zbudován další zájezdní hostinec na dnešní křižovatce Nuselské třídy a Táborské ulice, při obchodní cestě z Prahy na Tábor, patřící rodině Brůdrů, jehož kamenná budova dosud stojí (Bílý dům, Nusle čp. 64, patří společnosti PRE, která tam má oblastní kanceláře). Další historický hostinec, který byl zbořen při nástupu secesních domů v dnešní Nuselské třídě na přelomu 19. a 20. století, stával v blízkosti náměstí na místě domu čp. 83. Původní budova hostince „Na Kovárně“, na rohu dnešní Bělehradské a náměstí, byla v 20. letech 20. století nahrazena šestipodlažní stavbou (Nusle čp. 5), v níž je dnes známá nuselská pizzerie. Na dnešní křižovatce s Otakarovou ulicí vznikla před koncem 19. století v domě \"Pod věží\" (Nusle č.p. 6) stylová \"Nuselská kavárna\", přeměněná v osmdesátých letech 20. století na \"orientální restauraci\". Ve stejné době vznikla poblíž na náměstí luxusní vinárna \"Na zámecké\". Za pozornost stojí i restaurace \"Na Tetíně\" (s plastikou secesního loutnisty nad vchodovým arkýřem) v Nuselské třídě za Nuselskou mlékárnou, s malou spolkovou místností, zbudovanou již v roce 1899. Tehdy měly všechny domy svoje studny s pitnou vodou (zachované v některých případech až do šedesátých let dvacátého století), neboť teprve ve druhé polovině 19. století začal být zaváděn městský vodovod. Veřejná studna s historickou litinovou pumpou mezi parkem u divadla a schodištěm v ulici Na Fidlovačce byla odstraněna teprve v roce 2002.\n\nV souvislosti s výstavbou jižních vinohradských portálů železničních tunelů vznikly roku 1891 tzv. Nuselské schody, spojující Vinohrady a Nusle. Nuselské schody tam vlastně v určité podobě stály již předtím, neb již v roce 1879 byl veden v tisku spor, zda je nutno \"zachovati schody nuselské\". První tramvaj č. 3 tehdy končila ve stanici Nuselské schody (dnešní úvrať na Zvonařce). Též vzniklo železniční nádraží a u Nuselských schodů zastávka pro Královské Vinohrady, byla zavedena tramvajová trať; ta byla v roce 1914 prodloužena do vlastních Nuslí. V té době byly již Nusle propojeny tramvajovou tratí s Prahou přes Nuselské údolí s koncovou úvratí v ulici Na Fidlovačce.\n\nSokol byl v Nuslích založen již roku 1888. Původní stará sokolovna byla vystavěna v malebném anglikánském slohu, později (v období let 1923 a 1925) však byla přestavěna (Nusle čp. 317, Táborská ul.) na Husův sbor, když byla dokončena stavba nynější Nuselské sokolovny na tehdejším náměstí Československých legionářů (dnes Generála Kutlvašra). Obě \"vlasti dobročinné\" obce baráčnické nuselské, \"Vitoraz\" a \"Na Čekanici\" měly své sídlo v hostinci \"U Bansethů\" na nároží Táborské (tehdy Havlíčkovy) a Sezimovy ulice.\n\nV těchto letech (1885–1889) bylo též nad Nuslemi zbudováno státní vězení, pozdější trestnice Pankrác, jako náhrada za zrušenou Svatováclavskou věznici, která stávala poblíž dnešního Karlova náměstí (bývalého Dobytčího trhu). Stará radnice byla zřízena v Alšovými malbami vyzdobeném domě s věžičkou v dnešní Křesomyslově ulici. Ještě před koncem 19. století byl postaven rohový dům s věží a hodinami (Nusle čp. 6) na blízké křižovatce dnešní Bělehradské a Otakarovy ulice, v němž byla více než sto let známá Nuselská kavárna (dnes je tam orientální restaurace), kterou s oblibou navštěvoval komik Jaroslav Štercl. Většina zástavby s prvky secese i kubismu a historizujících slohů pochází právě z konce 19. století, kdy Nusle získaly svůj okres a byly povýšeny na město, a ze začátku 20. století. Roku 1906 vznikla na pankráckém kopci za Reitknechtkou pozoruhodná stavba Kotěrova vodojemu a v roce 1908 novorenesanční budova nové Nuselské radnice. V Nuslích byly postaveny čtyři školní budovy (Boleslavova, před radnicí - Čs.legionářů, dnes Táborská, Svatoslavova, Na Pankráci) a budova opatrovny (mateřské školy) Na Paloučku (Nusle čp.121), které byly v době první republiky a po roce 1990 nově opraveny.\n\nTehdejší Nusle, stavbu tratí a nádraží, popisuje velmi dobře Jakub Arbes ve své knize \"Okolí Prahy\". V sobotu 21. prosince 1918 se tudy vracel do vlasti zvláštním vlakem prezident Tomáš Garrigue Masaryk. Nezastavěna zůstala do první světové války pouze Nuselská pivovarská zahrada, Folimanka (Formanova vinice), Fidlovačka a zbylé údolí pod vinicí Grébovkou vedle trati (to je zastavováno až počátkem 21. století, novými domy kolem Botiče v Praze 2 a Praze 10). Zámecký park tím byl dokonale \"rozparcelován\" a v dolních Nuslích vznikly nové ulice (dnes části Prahy 4 - tehdy od roku 1898 okresního města Nuslí, ulice Bělehradská - tehdy Havlíčkova, Boleslavova, Ctiborova, Čestmírova, Křesomyslova, Mečislavova, Mojmírova, Otakarova, Rostislavova, Svatoslavova, Vlastislavova, Závišova) a náměstí. Na náměstí byla postavena pseudobarokní replika průčelní budovy Nuselského zámku (dnes Nusle čp. 1) s obrazem Panny Marie z roku 1901. V ústí Nuselské ulice do náměstí byl vystavěn již předtím pseudorenesanční Národní dům s orlojem (velkými hodinami), společenským sálem (kde koncertoval i Karel Hašler), sochami sv. Václava, Přemysla a Libuše, bustou Karla Havlíčka Borovského, znaky měst zemí koruny české a na protější budově lékárny socha Františka Ladislava Riegera. Orloj a společenský sál zanikl v padesátých letech 20. století, když Národní dům (dnes Nusle čp. 2, Nuselská 1) přestal plnit svoji funkci. Z přelomu století a počátku první republiky pocházely sklárny Kavalier v Otakarově ulici, výzkumný ústav dřevařský (dnes již zbořený při rozšíření železničního mostu a Otakarovy ulice v roce 1967), podnik Mira (pozdější Pletařské závody Karla Havlíčka Borovského, dnes Hotel Mira, nedaleko Nuselské třídy), JAWA (Janeček-Wanderer továrna motocykly, později od roku 1964 ČKD Nusle-Polovodiče), ETA (později Regula Nusle a ZPA-závody průmyslové automatizace- Nusle) v Bartoškově ulici a Továrna na klobouky St. Bartoš v ulici Kloboučnické. Paní Marie Patrná přenesla do Nuslí (Vlastislavova 14/581) svojí továrnu na výrobu dýmek.\n\nZa první republiky byly Nusle 1. ledna 1922 připojeny k Velké Praze. Výstavba se přesunula na jižní část Nuslí (Pankrác) a do Vršovic. V Táborské ulici byla však postavena řada moderních šestipodlažních domů s rozlehlými balkony a zimními zahradami, v nichž bydlel herec Martin Růžek (Nusle čp. 63, 65 a 66). Pamětní deska na domě čp. 65 dnes připomíná, že tam v květnu 1945 padl při obraně třetí nuselské barikády Břetislav Jelínek. V okolí ulic Nad Nuslemi, Pod Vilami a Na Květnici vznikla vilová čtvrť. V roce 1920 zde bylo postaveno Františkem Šambergem známé Tylovo divadlo (řadu let Hudební divadlo v Nuslích, dnes Divadlo na Fidlovačce) a v budově staré pošty hrál po kinu Ponrepo nejstarší pražský biograf „kino Bouček“ (Nusle čp. 594). Kostel svatého Václava vznikl na konci 19. století, Nuselská radnice v roce 1908 a nová Nuselská sokolovna byla vystavěna do roku 1925 s tehdy největší kuželkářskou (dnes bowling) dráhou v Praze. Jako sokolník nové Nuselské sokolovny působil tehdy náš první olympijský vítěz na LOH 1924 v Paříži gymnasta Bedřich Šupčík. Ve staré Nuselské sokolovně byl v témže roce zřízen Husův sbor s barevnými vitrážemi do Táborské ulice. Jednotlivá okna mají dodnes původní nápisy „Hus“, „Komenský“, „Masaryk“. Mezi ulicemi Křesomyslova, Závišova a Boleslavova byl tehdy vystavěn dodnes stojící rozsáhlý komplex budov \"Reformní školy Ladislava Hanuse\" sloužící později nejen jako obecná škola, ale i gymnázium. O spolkový život v Nuslích se s církvemi, Sokoly, Skauty a sportovními kluby (SK Nusle, Nuselský SK, SK Viktoria Nusle, Olympie Nusle, Union Nusle) staraly rovněž dvě veleobce baráčnické „Vitoraz“ a „Na Čekanici“, pořádající společenské akce obvykle v nuselské pivovarské zahradě. Kromě řady školních honosných budov (např. komplexu budov reformních škol mezi ulicemi Křesomyslovou, Závišovou a Boleslavovou z roku 1925, známých z filmu Zdeňka Svěráka \"Vratné láhve\"), budovy vrchního soudu a vozovny, byl do druhé světové války Na Paloučku ještě zbudován moderní evangelický kostel a luxusní restaurace, která je v provozu dodnes.\n\nPomník obětem první světové války byl postaven před kostelem sv. Pankráce a věnován obětem války z Nuslí. Na vysokém kamenném pylonu se nachází koule představující zeměkouli a na ní mohutný bronzový orel před vzletem. Autorem pomníku je sochař a medailér Josef Sláma, kamenické práce provedl J. Gabriel. Na čtyřhranném pylonu je vytesáno 147 jmen těch nuselských občanů, kteří ve válce zahynuli. Modelem pro orla byl živý orel Fanouš, kterého přivezli naši legionáři z Ruska. Pomník byl slavnostně odhalen roku 1925. Památník československých legionářů a zejména Zborovské bitvy z téže doby s prstí z legionářských bojišť na tehdejším náměstí Československých legionářů (dnes náměstí Generála Kutlvašra) pod Nuselskou sokolovnou, v padesátých letech zhanobený, se v tehdejší (původní) podobě nezachoval. Dnes je na tomto místě \"Památník tří odbojů\".\n\nV rohovém domě v Čiklově ulici 1237/17 bydlel Václav Alois Čikl, duchovní správce pravoslavného chrámu Cyrila a Metoděje. On sám byl popraven v Kobylisích již 4. září 1942, v Mauthausenu skončil život jeho manželky Marie. Dne 13. května 1941 byl v přestřelce zraněný Josef Mašín zajat gestapáckou přesilou v ulici Pod Terebkou (nyní Čiklova 19) v Praze-Nuslích, když kryl krkolomný útěk svých druhů Václava Morávka a Františka Peltána po uzemňovacím lanku vysílačky z okna jednoho z místních bytů, odkud se ten den vysílalo do Londýna. V domě v Čiklově ulici 7 (od roku 1940 do roku 1945 Hemina) působil za druhé světové války radiotelegrafista Obrany národa Otakar Batlička, který byl popraven v roce 1942. Do odboje se aktivně zapojili i policisté z policejní stanice ve Svatoslavově ulici. V době revoluce (pražského povstání) stály v Nuslích dvě velké barikády většinou z dlažebních kostek a vozů tramvají, přehrazující Nuselskou ulici proti Národnímu domu a Táborskou ulici proti Nuselské radnici.\n\nV kostele sv. Václava a na tehdejším II. pražském a nuselském katolickém vikariátu působil dlouhou dobu páter msgre. Mons. Alois Tylínek, osobní arciděkan, papežský komoří, vězeň několika koncentračních táborů, jemuž papež udělil titul \"monsignor\", vyhrazený jinak téměř výhradně biskupům a arcibiskupům. Až do roku 1948 byl poslancem. Za první Československé republiky zastával rovněž významnou funkci náměstka primátora hlavního města Prahy dr. Karla Baxy. V roce 1962 kostel svatého Václava po úmyslném zapálení vyhořel. Na jeho obnovu organizovanou Mons. Tylínkem se tehdy složili nuselští občané, zejména operní zpěvačka Marta Krásová. Shořel i hlavní oltář a křížová cesta, která byla poté zapůjčena z kostela sv. Pankráce, který je k farnímu kostelu sv. Václava filiálním. Dnes patří nuselská katolická farnost třetímu pražskému vikariátu.\n\nPo druhé světové válce začaly Nusle chátrat. V první polovině šedesátých let byla zbourána většina domků starých Nuslí. Teprve v roce 1968 se začalo s opravami fasád secesních domů a také nuselské neorenesanční radnice. V úterý 20. srpna 1968 vedl přes Nusle a Vinohrady těsně nad vilou Osvěta a Nuselskými schody přeletový invazní koridor letadel AN 12, vezoucí okupační tanky sovětské armády na dnešní letiště Václava Havla. Záhy byly obsazeny všechny pražské vltavské mosty a dokonce i most přes Botič. Minomety okupační armády byly umístěny v nově budovaném podjezdu v Otakarově ulici a na staveništi až k nádraží, nazítří, ve středu, tanky obsadily náměstí a svými pásy zničily nově vybudované přechody pro chodce. Podobný scénář se opakoval i 20. srpna 1969, tehdy již s tanky československé armády, které tudy jen projížděly k \"nepokojům\" na Vinohradech a centru města. V pozdních večerních hodinách se přes Nusle zase vracely na jih neb Nuselský most ještě nebyl v provozu (opět zde došlo k poškození vozovek, nově vybudovaných v roce 1968).\n\nV šedesátých letech byly v Nuslích postaveny dvě nové školní budovy (Na Jezerce v ulici Sdružení a na Vítězné Pláni), později byla zasypána část ulice Lounských, vedoucí z Pláně dnes již zaniklou (zasypanou) zahrádkářskou kolonií pod Nuselský most do Nuselského údolí.\n\nV parku Na Jezerce v původně Sokolu patřící budově bylo zbudováno kulturní středisko Jezerka, odkud později začalo první experimentální barevné vysílání barevné Československé televize. V sedmdesátých letech zde TV měla zpravodajská studia, od roku 1975 se odsud vysílal pořad Vysílá studio Jezerka a během sametové revoluce se tu v pronajatých studiích vystřídalo více než 60 zpravodajských štábů z celého světa. Dnes zde hraje Divadlo bratří Hrušínských (divadlo Na Jezerce), kteří mají též v ulici Nad Nuslemi svou rodovou vilu. Roku 1974 přemostil Nuselské údolí železobetonový Nuselský most (od roku 1975 do roku 1990 \"Most Klementa Gottwalda\", předtím pracovní název mostu i stanice metra Nuselský most), který část čtvrti dodnes zastiňuje svojí mohutností. Od roku 1958 se v budově bývalém sochařském atelieru bratří Nováků v Čiklově ulici začínají natáčet animované filmy. Vzniká zde slavné studio, kde pod vedením Břetislava Pojara vznikla celá řada známých loutkových filmů (Potkali se u Kolína atd.) Studio patřilo pod \"Krátký film Praha\" a natáčeli zde i režiséři J. Kluge, L. Beneš (Pat a Mat) a mnoho dalších. Ateliér se stal i místem setkávání různých uměleckých osobností (Z. Seydel, Kamil Lhoták, M. Štěpánek atd). Později přešla výroba loutkových filmů do nových budov na Barrandově (1983).\n\nPo roce 1989, kdy došlo k společensko-ekonomickým změnám, se zde situace zlepšuje, některé části Nuslí (např. u. o. Pankrácké předmostí) patří k poměrně atraktivním, převážně obytným čtvrtím. Nusle mají více než 1700 popisných čísel. Ze šesti „prvorepublikových“ nuselských kin nehraje již ani jediné, poslední dvě v dolních Nuslích byla v devadesátých letech 20. století využita jinak. Původní Světovid (později Morava) v Boleslavově ulici byl využit pro „Komorní Fidlovačku“ a kino „Rokoko“ (později Tatra) vedle radnice v Táborské bylo přestavěno na „Expres samoobslužnou prodejnu Tesco“ (Nusle čp. 619). Obě kina hrála již po první světové válce v době němého filmu, kdy hudbu zajišťovali zejména mladí houslisté z nuselských škol.\n\nV historickém sále někdejšího nejstaršího pražského kina „Bouček“ v budově pošty (Nusle čp. 594) bylo v roce 2012 zřízeno nové nuselské Divadlo bez hranic.\n\nNusle jsou důležitou dopravní křižovatkou. Protíná je nejstarší trasa pražského metra C se třemi stanicemi \"Vyšehrad\", \"Pražského povstání\" a \"Pankrác\". V Nuslích je zavedena relativně hustá tramvajová síť, jejímž středobodem jsou zastávky \"Otakarova\" a \"náměstí Bratří Synků\". Tramvaje jezdí z Nuslí na Pankrác (18), do centra (6, 18, 24, 11, 14), na \"Výtoň\" (7) i do Vršovic (7, 24) a Michle (6, 11, 14). Autobusové spojení zajišťují dvě linky, číslo 188 ve směru do Michle, a číslo 193 na Pankrác a z ulice Kloboučnické (139) na Kačerov a na Dvorce (124). V budoucnu se počítá se zavedením nové trasy metra D, která spojí Nusle s Vinohrady a Krčí.\n\nPřímo u centrální části Nuslí se nachází nádraží Praha-Vršovice, které se původně (od zprovoznění dráhy císaře Františka Josefa v roce 1880) jmenovalo Nusle, od roku 1912 Nusle-Vršovice, po připojení k Praze roku 1921 Praha-Nusle, od roku 1941 Nusl-Verschowitz a po válce Praha-Vršovice. K plánovanému prodloužení podchodu již za první republiky až do Nuslí (Čestmírovy ulice) zatím nedošlo. Od roku 1882 bylo toto nádraží též výchozím bodem lokální dráhy Nusle – Modřany (elektrifikované Františkem Křižíkem, akumulátorové motoráky s dobíjením v Nuslích a Modřanech), později prodloužené do Posázaví. Již za první republiky tam bylo ve směru na Tábor budováno rozsáhlé „seřaďovací nádraží“, po druhé světové válce rozšířené od Nuslí podél celých Vršovic až do Strašnic. V současné době již není potřebné a bylo zrušeno. Čeká na postupnou revitalizaci rozsáhlých kolejišť. Vznikla zde též výtopna Nusle pod Bohdalcem, která je dodnes funkční jako lokomotivní depo, které již neslouží pro parní lokomotivy.\n\nDalší nádraží, Praha-Vyšehrad, se nalézá u dolního konce Nuselského údolí na Pražské spojovací dráze mezi hlavním a smíchovským nádražím, zřízené roku 1872. V letech 1888–1960 sloužilo toto nádraží i osobní dopravě, nyní chátrá. Ačkoliv spadá do katastrálního území Vyšehrad, sloužilo též přilehlým oblastem Nuslí a Nového Města. Jeden čas zde bývala, pod dnešním Nuselským mostem a letohrádkem Bělka – Bučanka, ještě železniční zastávka Nusle, jejíž zbytky sochařské výzdoby jsou dodnes patrné. Uvažuje se o obnovení železniční zastávky pro příměstskou osobní dopravu o něco dále od centra Nuslí, poblíž Vyšehradského železničního mostu.\n\nTratě od hlavního nádraží Vinohradským tunelem kolem Nuselských schodů, od Smíchova přes Vyšehradský železniční most přes Vltavu a od nádraží Praha-Vršovice (do něhož z druhé strany ústí jak trať od Benešova, tak trať od Modřan) jsou vzájemně propojené všemi směry, takže ulice v dolních Nuslích jsou překlenuty několika železničními viadukty.\n\nNusle jsou pro automobilisty významné především díky severojižní magistrále, která přivádí automobily z centra Prahy po Nuselském mostu a dále přes Náměstí Hrdinů na pankráckou pláň. Stále však existuje hustá doprava v údolí, která má svůj hlavní uzel na křižovatce \"Bělehradské\" ulice s \"Otakarovou\" ulicí. Hlavní směr dopravy vede od Výtoně přes Ostrčilovo náměstí kolem Divadla Na Fidlovačce do Vršovic a z Vinohrad přes náměstí Bratří Synků, hlavní Nuselskou ulicí a Táborskou kolem Nuselské radnice přes Palouček na Pankrác.\n\nVelmi rušná je dnes i obchodní Nuselská ulice, táhnoucí se od náměstí, kolem bývalé Nuselské mlékárny, zbourané v roce 2019, a Tyršova vrchu až do Michle. V době první republiky, kdy ulicí již jezdily tramvaje, tam byly, kromě Nuselské mlékárny postaveny i dva obchodní domy „firmy Baťa“ (Nuselská 17) a „Nuba“, jejichž budovy stojí dosud. Spolu s řadou domů z 19. století, které nahradily osmipatrové paneláky (s průběžnou řadou obchodů v přízemí) byla však roku 1957 zbořena i Nuselská pasáž známé obchodní oděvní firmy „U Richtrů“ na jejímž místě se dnes nachází malá Nuselská tržnice. Další Nuselská tržnice, zaměřená na potraviny a zeleninu, se nalézá již v méně rušné blízké Čestmírově ulici (v ulici na domě č.18, Nusle čp. 266, se nalézá též busta Jiřího Schelingera, odhalená 6. března 2011 k 60. výročí jeho narození na domě, kde zpěvák prožil více než polovinu svého života).\n\n\n"}
{"id": "43271", "url": "https://cs.wikipedia.org/wiki?curid=43271", "title": "Paprskoploutví", "text": "Paprskoploutví\n\nPaprskoploutví (Actinopterygii) je třída prehistorických i moderních kostnatých ryb, která je velice velkou a velice úspěšnou skupinou. Tvoří více než polovinu žijících obratlovců. Vznik paprskoploutvých ryb je datován až do spodního devonu 400 miliónů let; ke konci devonu a počátkem karbonu byli již paprskoploutví vedoucí skupinou obratlovců.\n\nModerní systematika obvykle paprskoploutvé dělí na tři nadřády: chrupavčití (Chondrostei), mnohokostnatí (Neopterygii) a kostnatí (Teleostei). Třída má přibližně 42 řádů se 430 čeleděmi a více než 23 000 druhů. Evoluční systematikové se však domnívají, že paprskoploutví mají pravděpodobně poněkud složitější evoluční historii, než aby byli rozčleněni na pouhé tři nadřády. Tato skupina ryb tvoří 96 % všech ryb. Vlivem vymírání ryb je však možné, že mnoho z paprskoploutvých vyhyne dříve, než budou pro vědu vůbec popsány. Celé dvě pětiny všech paprskoploutvých tvoří sladkovodní druhy. Do června 2016 bylo popsáno 32 578 platných druhů paprskoploutvých ryb, které jsou aktuálně řazeny ve více než 500 čeledích a 72 řádech.\n\nCharakteristické pro paprskoploutvé ryby je vyztužení ploutví kostěnými paprsky.\n\nPaprskoploutvé ryby obývají mnoho extrémních stanovišť. Mezi ty mohou být zahrnuta vysoko položená horská jezera a toky, pouštní prameny a teplé pouštní říčky (jako rod \"Cyprinodon\"), podzemní jeskyně, efemérní tůňky, polární moře a hlubiny oceánů. Výše uvedená stanoviště se nacházejí v rozsahu teplot prostředí od −1,8 °C až do 40 °C, v rozsahu pH od 4 do 10 a více, ve vodách s širokým rozsahem rozpuštěného kyslíku od 0 po plné nasycení, ve vodách se salinitou od 0 po 90 ppm a ve vodách s hloubkou 0 do 7 000 m.\n\nNěkteré ryby stráví většinu času zcela mimo vodu: ryby z rodu lezců \"Periophthalmus\" chytají svou kořist tvořenou drobnými bezobratlými v přílivové zóně, zatímco jiné ryby žijí ve strnulém stavu. Jiné se adaptovaly svým přísavným ústrojím na extrémně rychle proudící vody horských oblastí Asie. Zajímavé jsou i svítící a světélkující ryby žijící v hlubinách oceánů z čeledí lampovníkovití, světlonošovití, moridovití a halosaurovití.\n\nNejvětším zástupcem této skupiny byla zřejmě obří jurská ryba druhu \"Leedsichthys problematicus\" z vyhynulé čeledi Pachycormidae s délkou kolem 16 metrů a hmotností v řádu desítek tun.\n\nPaprskoploutvé ryby představují významný zdroj lidské potravy.\n\n\n"}
{"id": "43273", "url": "https://cs.wikipedia.org/wiki?curid=43273", "title": "Mistrovství světa ve fotbale 2006", "text": "Mistrovství světa ve fotbale 2006\n\nMistrovství světa ve fotbale 2006 (oficiálně 2006 FIFA World Cup Germany) bylo osmnácté mistrovství světa v dějinách fotbalu. Finálový turnaj se odehrál mezi 9. červnem a 9. červencem roku 2006 v Německu. Turnaje se zúčastnilo 32 týmů. Rozlosování do 8 skupin po 4 týmech proběhlo 9. prosince 2005. Nejlepší hráči mistrovství světa: Zinédine Zidane (Francie), Fabio Cannavaro, Andrea Pirlo (oba Itálie).\n\nKvalifikace se zúčastnilo 198 fotbalových reprezentací, které bojovaly o 31 místenek na závěrečném turnaji. Pořadatelské Německo mělo účast jistou.\n\nVe skupině E hrála mimo jiné Ghana. Její brankář Richard Kingson po šesti letech v televizi uvedl, že mu byl před zápasem s Čechy nabídnut vysoký úplatek 300 tisíc dolarů odměnou za to, pokud Češi vyhrají.\n\nPOZN. chybějící pavouk dodělán 2018-07-13. Netuším, kdo dělal zbylá MS, ale chybí ještě stránka viz řádek výše, tak jestli někdo doplní...\n\nVlastní\n\nCelkem 12 německých měst hostilo fotbalový šampionát:\nKaždý tým měl na mistrovství oficiální autobus, na kterém byl slogan vybraný fanoušky:\n\n"}
{"id": "43277", "url": "https://cs.wikipedia.org/wiki?curid=43277", "title": "Henri de La Tour d'Auvergne de Turenne (1611–1675)", "text": "Henri de La Tour d'Auvergne de Turenne (1611–1675)\n\nHenri de la Tour d'Auvergne-Bouillon, vikomt de Turenne (11. září 1611, Sedan – 27. červenec 1675, poblíž Salzbachu) byl francouzský maršál (od 1643) a šlechtic, generalissimus francouzských vojsk (od 1660) a jeden z největších vojevůdců 17. století.\n\nSpolu se svým velkým rivalem, knížetem Ludvíkem z Condé z královského rodu Bourbonů, vedl francouzská vojska v závěrečných bojích třicetileté války. Za povstání frondy (1648-1653), které vedl právě kníže (\"prince\") Louis de Condé, se Turenne postavil na stranu krále Ludvíka XIV. a zachránil jej i kardinála Mazarina před zajetím. Jako velitel královských vojsk měl velký podíl na definitivní porážce frondistů. Následně vedl francouzská vojska proti Španělsku. Za vrchol jeho válečných úspěchů je považováno jeho nizozemské tažení, které vyvrcholilo v bitvě na dunách (14. červen 1658), v níž rozdrtil španělské vojsko, na jehož straně bojoval i Condé. O rok později dobyl Dunkerque. \n\nDne 5. dubna 1660 byl Turenne jmenován generalissimem francouzských vojsk a následně vedl válečná tažení proti Španělsku (na území Nizozemí v letech 1667-1672) a proti Svaté říši římské (v Alsasku, 1673-1675). Padl v bitvě u Salzbachu 27. července 1675, střelen dělovou koulí v prvních okamžicích bitvy. Tato památná dělová koule je v současnosti uložena ve sbírkách SZ Sychrov.\n"}
{"id": "43284", "url": "https://cs.wikipedia.org/wiki?curid=43284", "title": "Silnice pro motorová vozidla v Česku", "text": "Silnice pro motorová vozidla v Česku\n\nSilnice pro motorová vozidla je rychlostní komunikace dálničního typu. Z hlediska nákladů na výstavbu tvoří levnější variantu dálnic. Maximální dovolená rychlost na těchto silnicích je 110 km/h. Stávající silnice pro motorová vozidla se od 1. ledna 2016 staly dálnicemi, nově označené silnice pro motorová vozidla jsou silnicemi I. třídy.\n\nV Česku je zaveden v pravidlech silničního provozu termín „silnice pro motorová vozidla“, vztahující se striktně k těm úsekům pozemních komunikací, které jsou vymezeny dopravními značkami IP 15a a IP 15b. Naproti tomu termín „rychlostní silnice“ je pouze inženýrský, bez vztahu k pravidlům provozu. Specifickým případem jsou ještě rychlostní místní komunikace, které sice mohou být z hlediska pravidel provozu označeny jako silnice pro motorová vozidla nebo z konstrukčního a dopravního hlediska považovány za rychlostní silnice, ale z hlediska zákona o pozemních komunikacích nejsou silnicemi, nýbrž místními komunikacemi zpravidla I. třídy (například rychlostní části Městského okruhu v Praze). Číslo silnice se na rychlostních silnicích vyznačuje modrobílou tabulkou „silnice I. třídy“ stejně jako na nerychlostních silnicích I. třídy, písmeno R se na dopravních značkách nepoužívá.\n\nStejně jako dálnice mají silnice pro motorová vozidla návrhovou rychlost alespoň 80 km/h, u silnic pro motorová vozidla nejčastěji 100 km/h, existují na nich pro každý směr alespoň dva jízdní pruhy a zpravidla všechna křížení jsou mimoúrovňová (ovšem např. v Rakousku jsou pojmem silnice pro motorová vozidla označeny i obyčejné silnice s více pruhy bez dělícího pásu a mimoúrovňových křížení).\n\nOproti dálnicím však silnice pro motorová vozidla mají některé parametry rozdílné:\n\nZ původních silnic pro motorová vozidla se jedná o úseky:\nZároveň jsou jako SMV vedeny historicky úseky radiál v Brně:\na v Praze bývalé místní rychlostní komunikace:\nNově označené úseky SMV (v provozu):\n\nNově označené úseky SMV (plánované):\n\n\nNově vybudované úseky SMV:\n\n\nNově vybudované úseky SMV (plánované):\n\n\nV České republice se silnice pro motorová vozidla od 1. ledna 2016 neznačí písmenem R, ale jako ostatní silnice I. třídy, pouze se navíc označují symbolem silnice pro motorová vozidla. Tak ostatně byly značeny vždy, písmeno R se na dopravním značení u čísla silnice nepoužívalo ani dříve.\n\n\n"}
{"id": "43285", "url": "https://cs.wikipedia.org/wiki?curid=43285", "title": "Rovinj", "text": "Rovinj\n\nRovinj (italsky Rovigno, istrijsky Ruvèigno nebo Ruveîgno) je přístav a město v západním Chorvatsku. Nachází se na západním pobřeží poloostrova Istrie a žije zde 13 562 obyvatel (odhad z roku 2007), z toho asi 15 % činí italská menšina.\n\nMěsto je oblíbeným turistickým cílem, a to především díky své výhodné poloze na pobřeží Jaderského moře, příznivému středomořskému klimatu a historickému jádru města, které si dosud uchovalo historický ráz středověkých a renesančních benátských měst. V okolí se nachází 22 ostrovů.\n\nStará, původní část města se rozkládá na nevelkém poloostrově (původně to byl ostrov, který byl teprve v 18. století spojen násypem s pevninou), nová část se rozrůstá na pevnině na všechny strany.\n\n\n"}
{"id": "43287", "url": "https://cs.wikipedia.org/wiki?curid=43287", "title": "Fridrich II. Veliký", "text": "Fridrich II. Veliký\n\nFridrich II. Veliký (něm. \"Friedrich II. der Große\", Bedřich Veliký) (24. ledna 1712 Berlín – 17. srpna 1786 Postupim) byl v letech 1740–1786 pruský král, braniborský kurfiřt (jako Fridrich IV.) a neuchâtelský kníže z rodu Hohenzollernů a jeden z největších vojevůdců 18. století. Za své vlády pozvedl Prusko na úroveň velmoci a rozšířil državy svého rodu, zejména na úkor Rakouska (Slezsko). Současníci mu dali řadu přídomků, z nichž nejznámějšími jsou „Starý Fritz“ (\"der Alte Fritz\") a „Hrobník“ (\"Totengräber\").\n\nNásledník trůnu, princ Fridrich, se narodil 24. ledna 1712 jako druhé dítě pruského krále Fridricha Viléma I. a jeho manželky Žofie Doroty Hannoverské. Malý princ měl útlou postavu a v dětství často stonal. Povahy byl milé, byl příjemný, láskyplný a velmi citlivý. Vyrůstal v bigotním a úzkoprsém prostředí berlínského dvora, jemuž neomezeně vládl jeho otec, král Fridrich Vilém I., primitivní muž hrubého chování, vyžadující naprostou podřízenost a poslušnost od všech osob ve svém okolí. Disciplínu, přesnost, bohabojnost a podřízenost vyžadoval samozřejmě i od svých dětí. Těmito tvrdými nároky značně ztrpčoval život především malému Fridrichovi, z něhož hodlal vychovat neohroženého vojáka. Fridrich byl ale pravým opakem svého hrubého otce. Princ se zajímal o umění, především hudbu a literaturu, a většinu času trávil ve společnosti své kultivované a vzdělané matky. Učitelé brzy odhalili, že Fridrich je inteligentní, nadané a vnímavé dítě, což ale jeho otce nezajímalo. Veškeré vzdělání a výchova i nadále směřovaly k tomu, aby se z následníka trůnu stal zdatný voják. Otec vypracoval pro syna přesný denní rozvrh, který musel být bezpodmínečně a absolutně přesně dodržován. Svým zájmům se princ věnoval tajně. V utajení se učil latinsky a hrát na flétnu. Rozpor mezi názory a zájmy otce a syna vedl k častým konfliktům a vzájemné nenávisti. Pruský král syna ponižoval při každé možné příležitosti. Když Fridrich Vilém I. například přistihl Fridricha při četbě, nebo hře na flétnu, surově ho fyzicky napadl. Toto brutální královo chování k vlastním dětem vyvolávalo pohoršení u ostatních královských dvorů. Mimořádně zajímavým zážitkem se pro mladého Fridricha stala cesta do Drážďan, kterou absolvoval v doprovodu svého otce roku 1728. Tehdy se mu odhalil zcela nový svět, jelikož saský kurfiřt a polský král August II. Silný stál v čele dvora, na němž převládal luxus, elegance a radost ze života. Není divu, že se v tomto prostředí tehdy šestnáctiletý Fridrich zamiloval do Anny Kateřiny, hraběnky Orselské, což byla nemanželská dcera Augusta II. Silného. Po návratu zpět do Berlína propadl nešťastný princ hluboké melancholii. Fridrich, značně ovlivněný jemnou francouzskou kulturou a idejemi osvícenství, nesnášel stále víc prostředí berlínského dvora, s jeho hrubými manýry a zaměřením na správu, hospodářství a armádu, a tak se roku 1730 rozhodl uprchnout do Anglie. Tento útěk zosnoval se svým přítelem Hansem Hermannem von Katte, ale jeden z jejich dopisů se dostal do rukou krále. Princ i jeho přítel byli zatčeni a postaveni před soud pro dezerci. Hans Hermann von Katte byl popraven (podle legendy musel Fridrich této popravě přihlížet), Fridrich uvězněn v pevnosti Küstrin a jeho tehdejší láska, Doris Ritterová, byla veřejně zmrskána a strávila tři roky v ženském vězení. V době svého věznění se Fridrich znovu bouřlivě zamiloval, tentokrát do manželky dozorce v pevnosti, do paní Luisy Eleonory von Wreech, které psal vášnivé dopisy a básně.\n\nV roce 1732 se král Fridrich Vilém I. rozhodl svého syna a následníka trůnu oženit. Za manželku mu vybral neteř císařovny Alžběty Kristiny, stejnojmennou sedmnáctiletou Alžbětu Kristýnu Brunšvicko-Bevernskou. Fridrich byl otcovým rozhodnutím naprosto omráčený a proti plánovanému sňatku marně protestoval. Všechny jeho prosby, protesty a dokonce i výhrůžky sebevraždou neměly na otce žádný vliv a nešťastný Fridrich se nakonec opět podvolil. Sňatek proběhl 12. června 1733. Fridrich svou manželkou od samého počátku hluboce opovrhoval. Považoval ji za hloupou, jelikož se příliš neprojevovala, byla tichá a při debatách většinou jen mlčela. Vztah ještě zhoršoval fakt, že tento sňatek byl mladému princi vnucen jeho nemilovaným otcem. Dobromyslná a láskyplná manželka se snažila získat pozornost svého mladého manžela za každou cenu, ale veškeré pokusy byly marné. Fridrich se nepokoušel svou nenávist a odpor k manželce skrývat, ale veřejně k ní přistupoval s chladnou zdvořilostí. Fridrichova matka a jeho sestry se k mladé Alžbětě Kristýně chovaly mnohem hůře, když ji u dvora pomlouvaly a veřejně urážely. Ona však svého manžela přesto milovala a ctila. Ochotně mu půjčovala vlastní peníze, jelikož král držel prince po finanční stránce zkrátka. V roce 1733 tak půjčila Fridrichovi 4000 tolarů k tomu, aby mohl vytáhnout do války a překazit volbu Stanisława Leszczyńského polským králem. Jediné, co oba manžele sbližovalo, byl jejich vkus a cit pro eleganci. Od roku 1736 žili na zámku Rheinsberg, kde se cítili oba velmi dobře, jelikož toto místo plně uspokojovalo jejich estetické nároky. Pocit štěstí se projevil i v intimním životě, o čemž svědčí několik Fridrichových dopisů přátelům. V nich ale zároveň přiznal, že sice plní své manželské povinnosti, ale zcela bez vášně. Poté, co se stal Fridrich v roce 1740 králem, držel si od své manželky opět chladný odstup. Ona trávila v osamění zimní měsíce v Postupimi a léto na zámku v Schönhausenu. Fridrich trávil svůj čas převážně na bitevních polích, v Berlíně a nejvíce ve svém milovaném zámečku Sanssouci. Manželství trvalo 53 let a za celou tu dlouhou dobu nenavázali Fridrich a jeho žena důvěrnější kontakt.\n\nPo smrti svého otce 31. května 1740 se stal princ Fridrich králem jako Fridrich II. Fridrichova politická a administrativní činnost po převzetí vlády roku 1740 byla po všech stránkách velmi úspěšná. Král rozšířil území Pruska o Slezsko, získané v bojích s Rakouskem ve válkách o dědictví rakouské. Východní Frísko připojil k Prusku po vymření tamního rodu Cirksenů. Při prvním dělení Polska získal i část tohoto území. Správa pruského státu, již tak dost efektivní za vlády Fridricha Viléma I., byla ještě vylepšena. Král Fridrich II. zavedl reformy v oblasti soudnictví, vzdělání a vojenství. V zemědělství podporoval pěstování brambor (ne náhodou pochází české slovo brambora z názvu Braniborska). Nechal vysoušet bažiny, na pobřeží stavěl hráze, prosazoval tolerantní náboženskou politiku, zrušil mučení aj. V pruském státě vznikla silná úřednická vrstva, které bylo nařízeno, aby jednala se všemi občany stejně, což se v praxi příliš nedodržovalo. Fridrich II. zůstal po celý svůj život příznivcem osvícenství a francouzské kultury. Jako král udržoval styk s Voltairem a jeho běžnou řečí byla francouzština (němčinu považoval za jazyk „rolníků“). Nedobrovolná vojenská výchova se u něj přesto neminula účinkem, takže lze říci, že se ve Fridrichovi pozoruhodným způsobem skloubila osobnost vojáka a vzdělance.\n\nKromě svého věhlasu významného diplomata a státníka byl Fridrich uznáván svými současníky i potomky také jako vynikající vojevůdce.\n\nFridrich byl mistrem polní taktiky. Během jedenácti válečných let svedl patnáct bitev, dvanáctkrát zvítězil (Mollwitz 1741; Chotusice 1742; Hohenfriedberg 1745, Soor 1745; Lovosice 1756; Praha 1757; Roßbach 1757, Leuthen 1757; Zorndorf 1758; Lehnice 1760; Torgau 1760; Burkersdorf 1762) a třikrát podlehl (Kolín 1757, Hochkirch 1758, Kunersdorf 1759). Při obléhání byl méně šťastný, jeden úspěch (Svídnice 1762) stojí proti trojímu selhání (Praha 1757; Olomouc 1758; Drážďany 1760). Jeho generálové svedli sedm bitev, prohráli pětkrát (Groß-Jägersdorf 1757; Vratislav 1757; Kay 1759; Maxen 1759; Landeshut 1760), zvítězili dvakrát (u Kesselsdorfu 1745 pod velením polního maršála Leopolda von Anhalt-Dessau, u Freibergu 1762 pod velením generálporučíka prince Heinricha Pruského). Porážkou u Kolína byla sice pošramocena Fridrichova pověst nepřemožitelného, přesto platil u svých protivníků za velmi rychlého, nevypočitatelného a takřka nepokořitelného vojevůdce. Od roku 1760 se mohl opřít o svého o čtrnáct let mladšího bratra prince Heinricha, kterému svěřil velení nad jedním z křídel své armády.\n\nÚtrapami a osobními ztrátami během válečných tažení Fridrich rychleji zestárl. Intelektuální světonázor mladého krále se měnil do zahořklosti a cynismu. Během války o dědictví bavorské (1778/79), známé také jako „bramborová válka“, mařil Fridrich II. snahy rakouského panovníka Josefa II. vyměnit Belgii za velkou část Bavorska. Jako snahu potlačit rakouské ambice založili Prusové „Spolek knížectví - Fürstenbund“ (1785).\n\nNěkteří historikové se pokoušejí dokázat, že Fridrich Veliký byl impotentní či snad homosexuál, což je ovšem sporné. Nepopiratelný je fakt, že si držel od žen chladný odstup. Tělesně jej ženy zcela jistě přitahovaly, o čemž svědčí řada zmínek v jeho osobní korespondenci. Pravdou ale také je, že považoval ženy za povrchní a bez zájmu o kulturu a vědu. Z tohoto důvodu ženami pohrdal a vnímal je jako méněcenné. Ve společnosti vzdělaných mužů se cítil vždy lépe než ve společnosti žen. Posmrtná prohlídka neodhalila ani žádnou tělesnou zvláštnost, která by jeho chladné chování k ženám nějak vysvětlovala, přesto se dochovala zpráva osobního lékaře Johanna Georga Zimmermanna, že Fridrich krátce před svatbou prodělal pohlavní chorobu. K těm málo ženám, které požívaly Fridrichův respekt, patřily tzv. Velká lankraběnka Karolina (s jednou z jejíchž dcer, Frederikou Luisou, se oženil Fridrichův synovec a následník Fridrich Vilém II.) a Kateřina Veliká, které věnoval mnoho básní a byl s ní v pravidelném písemném styku. Fridrich prostě očekával od žen stejnou duchaplnost a esprit, jakým byly proslulé jeho pánské „stolní společnosti“.\n\nFridrich si psal s Voltairem a vícekrát ho přijal v Postupimi. Sám sepsal mnoho prací ve francouzštině. Po celé Evropě bylo známé jeho dílo \"„Anti-Machiavelli“\", kde podrobil kritické analýze Machiavelliho státotvorné zásady.\nNa rozdíl od svého otce, který žil poměrně spartánsky, se Fridrich II. velmi zajímal o umění. Sám například navrhl základní osnovu svého zámku Sanssouci v Postupimi, měl obstojnou sbírku obrazů, ačkoliv jeho vkus byl poměrně rigidní a neřídil se zrovna módou tehdejší Evropy, a dobře hrál na příčnou flétnu (učitel na flétnu Johann Joachim Quantz), přičemž sám komponoval na dosti vysoké úrovni. Stýkal se také s umělci osobně, roku 1747 přijal v Sanssouci mezi jinými i skladatele Johanna Sebastiana Bacha. Jeho heslo znělo: „Jsem první služebník svého státu.“\n\nFridrich se příliš nešetřil, zejména četné války, jichž se osobně účastnil - což nebylo u panovníků jeho období právě obvyklé - ho vyčerpávaly. Přesto v neposlední řadě přispívá tato železná důslednost „charmant roi“ ze Sanssouci v těžkých časech sedmileté války, zastíněná navíc smrtí bližších přátel (jako generála von Winterfeldta, milované sestry Vilemíny z Bayreuthu nebo polního maršála Keitha) k jeho neblednoucí slávě. V této době často sebevraždu plánující panovník udržel obtížně dosažená vítězství a ochránil Prusko před obsazením a rozdělením francouzsko-rakouskou hegemonií. Nejenom vítězství v bitvách, ale také síla charakteru a vytrvalost a k tomu nikdy neslábnoucí, ale zatvrzelý smysl pro spravedlnost a soucit mu daly přízvisko „Veliký“.\n\nDo konce života udržoval Fridrich II. Veliký tvrdou disciplínu. Vstával brzy ráno, dlouho a neúnavně pracoval, často podnikal namáhavé inspekční cesty po zemi. Zemřel 17. srpna 1786 a svému synovci a následníkovi trůnu zanechal bohaté dědictví. Za vlády Fridricha II. Velikého se rozloha jeho země téměř ztrojnásobila a počet obyvatel vzrostl z 2,5 milionu na 5 milionů. Zdvojnásobily se státní příjmy a po mnoha válečných letech žilo obyvatelstvo konečně v míru a blahobytu. Berlín se stal za jeho života jednou z nejvýznamnějších metropolí Evropy a Prusko vstoupilo do klubu nejmocnějších států.\n\nKrál se zabýval filozofií a psal filozofické spisy, hlásil se k etice povinnosti, založené na deisticko-spiritualistické metafyzice. Nejprve podporoval Wolffa, později Voltaira, byl ovlivněn racionalismem a empirismem. Jeho význam z hlediska dějin filozofie však nespočívá v jeho spisech, ale hlavně v tom, že dokázal vytvořit atmosféru svobodného filozofování, v níž byl umožněn vzestup německé filozofie, který reprezentuje dílo Immanuela Kanta.\n\nExistuje několik vydání spisů Fridricha II. Velikého ve francouzštině, v níž psal, např.:\n\na četná další vydání korespondence i jednotlivých spisů, a to i v německém překladu.\n\nKnihu Fridricha II. Velikého „\"Práce filozofa ze Sans-Souci\"\", kterou publikoval v roce 1760, zařadila církev na Index zakázaných knih (Frédéric II, roi do Prusse: \"Oeuvres du philosophe de Sans-Souci\").\n\n\n\n"}
{"id": "43288", "url": "https://cs.wikipedia.org/wiki?curid=43288", "title": "Seznam planetek 100001-100250", "text": "Seznam planetek 100001-100250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nHLD – Hildina skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "43290", "url": "https://cs.wikipedia.org/wiki?curid=43290", "title": "Seznam planetek 100251-100500", "text": "Seznam planetek 100251-100500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43291", "url": "https://cs.wikipedia.org/wiki?curid=43291", "title": "Seznam planetek 100501-100750", "text": "Seznam planetek 100501-100750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43292", "url": "https://cs.wikipedia.org/wiki?curid=43292", "title": "Seznam planetek 100751-101000", "text": "Seznam planetek 100751-101000\n\nPoznámky: \"Prov.  ozn.\" – první provizorní označení planetky; \"Abs.  mag.\" – absolutní hvězdná velikost;\n\"a\" – velká poloosa dráhy v  astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v  rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nMBA – planetka v  hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43293", "url": "https://cs.wikipedia.org/wiki?curid=43293", "title": "Seznam planetek 101001-101250", "text": "Seznam planetek 101001-101250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43294", "url": "https://cs.wikipedia.org/wiki?curid=43294", "title": "Seznam planetek 101251-101500", "text": "Seznam planetek 101251-101500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43295", "url": "https://cs.wikipedia.org/wiki?curid=43295", "title": "Seznam planetek 101501-101750", "text": "Seznam planetek 101501-101750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43297", "url": "https://cs.wikipedia.org/wiki?curid=43297", "title": "Seznam planetek 101751-102000", "text": "Seznam planetek 101751-102000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "43298", "url": "https://cs.wikipedia.org/wiki?curid=43298", "title": "Seznam planetek 102001-102250", "text": "Seznam planetek 102001-102250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43299", "url": "https://cs.wikipedia.org/wiki?curid=43299", "title": "Seznam planetek 102251-102500", "text": "Seznam planetek 102251-102500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43301", "url": "https://cs.wikipedia.org/wiki?curid=43301", "title": "Seznam planetek 102501-102750", "text": "Seznam planetek 102501-102750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43303", "url": "https://cs.wikipedia.org/wiki?curid=43303", "title": "2001: Vesmírná odysea (film)", "text": "2001: Vesmírná odysea (film)\n\n2001: Vesmírná odysea (v originále 2001: A Space Odyssey) je kultovní film Stanleyho Kubricka z roku 1968, inspirovaný povídkou \"Hlídka\" (The Sentinel) A. C. Clarka. Clarke se podílel na scénáři a později původní povídku rozšířil na román . Mezi fanoušky science fiction se obě díla stala takříkajíc kultem. Tento článek se zaměřuje především na filmové dílo, knižní podoba je podrobnější, může dovysvětlit některé ne zcela jasné myšlenkové konstrukce filmu, na druhé straně by však obě díla neměla být směšována, neboť jejich pojetí a částečně i vyznění je odlišné.\n\nFilm je nejen příběhem, ale především velkým vizuálním dílem režiséra. Prvních 30 minut nezaznívá lidské slovo. Známá je například scéna příletu raketoplánu k rotující kosmické stanici za doprovodu Straussova valčíku \"Na krásném modrém Dunaji\".\n\nTechnické dekorace filmu byly tvořeny podle soudobých technických projektů se snahou o realistické podání.\n\nÚvod filmu se odehrává v dávné minulosti. Nedaleko tlupy pralidí se objeví černý monolit, který ovlivňuje myšlení pralidí, kteří se pod jeho vlivem naučí používat nástroje a zbraně. Tím výrazně zlepší jejich šanci na další přežití, jak se záhy ukáže v souboji s konkurující tlupou – její vůdce je právě pomocí zbraně zabit a tlupa zahnána na útěk. Děj filmu se vzápětí geniálním a známým střihem (kost triumfálně vyhozená do vzduchu se mění v kosmickou loď) posune o miliony let do budoucnosti.\n\nDalší část se odehrává v roce 2001. Lidstvo objeví na Měsíci záhadný útvar neznámého původu, zvaný \"monolit\". Útvar se vydává prozkoumat doktor Heywood R. Floyd. Záběry z cesty ve filmu představují přelom v technice filmových triků a dodnes působí mimořádně věrohodně. Po přistání (a vysvětlovacím setkání s osazenstvem měsíční základny) se Floyd vydává k z podzemí vykopanému monolitu. Ten náhle (v knize po ozáření slunečními paprsky) vyšle rádiový signál k planetě Jupiteru (v knize k Saturnu).\n\nPo roce se k Jupiteru vydá kosmická loď Discovery s úkolem zjistit údaje o příjemci signálu. Kvůli utajení ale přinejmenším bdělá část posádky (druhá část posádky je v hibernaci) nezná celý obsah mise. (Podle pozdější knihy palubní počítač HAL 9000 je o skutečném cíli mise informován, což vede ke konfliktu v jeho „vědomí“. Tento rozpor ústí ve snahu odstranit zdroj konfliktu, kterým je jeho lidská posádka.) Počítač začíná vykazovat známky poruchovosti (kniha to vysvětluje tak, že začíná úmyslně vytvářet konfliktní situace, ztěžující komunikaci s pozemním řídícím střediskem).\n\nPosádka zvažuje možnost jeho vypnutí. V reakci na to HAL pomocí dopravní „kapsle“ zabije člena posádky Franka Poola, který se pokoušel vyměnit (resp. vrátit na místo) údajně vadnou řídící jednotku pro komunikaci se Zemí.\n\nDavid Bowman se vydává za ním, HAL ho však (i s kapslí, ve které je pro určitou dobu v bezpečí) odmítá pustit zpátky. Zároveň odpojuje od životních funkcí i hibernované členy posádky (na ukazatelích se objeví nejdřív upozornění „životní funkce ohroženy“ vystřídané upozorněním „životní funkce ukončeny“). Bowman se rozhodne vrátit se do lodi nouzovým východem ve skafandru, zapomněl však přilbu, čehož si HAL je vědom. V ideově i technicky velmi zajímavé scéně se Bowmanovi během několika sekund podaří dostat se z kapsle, proniknout do přechodové komory lodi, uzavřít ji a vpustit do ní přívod kyslíku.\n\nV další velmi emotivní scéně Bowman vytahuje jednotlivé moduly z „mozku“ počítače a stroj postupně „hloupne“ – Halův hlas ztrácí lidské rysy a hloubku formulací a nakonec zcela zmlkne. V tom se spustí monitor, kde dr. Floyd vysvětluje pravý účel cesty. Bowman pokračuje v misi sám.\n\nPomocí dalšího monolitu proniká mimozemským komunikačním kanálem do jiné dimenze. Psychedelická ilustrace průletu jinými světy je podle některých kritiků vizuálně nejpůsobivější scénou filmu, podle jiných nudnou barevnou show. Další scény filmu (svět do něhož se Bowman dostane) jsou alegorické a jejich výklad je ponechán na divákovi. Jeho osobnost je nakonec transformována do nehmotné podoby „hvězdného dítěte“, které se vrací k planetě Zemi (v knize dokonce zachraňuje Zemi před jadernou apokalypsou). Jeden z možných výkladů je zánik staré formy lidské existence posun lidstva k jiným měřítkům a dimenzím (je analogický k pokroku lidí z dimenze zvířat do dimenze civilizace).\n\nFilm patřil ve své době k vrcholům tehdy populárního směru technizované sci-fi, doprovázené náročnými triky s důrazem na technickou stránku věci. Kosmická plavidla i přístroje jsou filigránsky modelované a uvěřitelné, snaha o realistické podání je dovedena do detailů - např. přistání kosmického plavidla na Měsíci je doprovázeno „odfouknutím“ amortizátorů, které zvedne měsíční prach. Mj. v důsledku toho byl rozpočet filmu překročen téměř dvojnásobně a dosáhl na 70. léta rekordních 10,5 milionů USD.\n\n\n"}
{"id": "43304", "url": "https://cs.wikipedia.org/wiki?curid=43304", "title": "Seznam planetek 102751-103000", "text": "Seznam planetek 102751-103000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43305", "url": "https://cs.wikipedia.org/wiki?curid=43305", "title": "Prokopské údolí", "text": "Prokopské údolí\n\nPřírodní rezervace Prokopské údolí zahrnuje údolí na jihozápadě Prahy, v Praze 5. PR zaujímá území mezi Jinonicemi a Zlíchovem na obou stranách Prokopského údolí včetně vrchu Děvína a okolních kopců zvaných Dívčí hrady (Dívčí hrady je také název čtvrti severně od Děvína). Byla vyhlášena platným právním předpisem o vyhlášení ZCHÚ, které vydalo ministerstvo kultury ČSR výnosem č.25 533/78-VI/2 dne 28.12.1978. Oblast spadá pod katastrální území Hlubočepy a Jinonice. Rozloha zaujímá 101,53 ha, přičemž lesní část zabírá 49,59 ha a nelesní část zbylých 51,94 ha. Rezervace je součástí Přírodního parku Prokopské a Dalejské údolí (vyhlášeno roku 1993). Jedná se vlastně o severovýchodní výběžek Českého krasu ležící za hranicí této chráněné oblasti. Pohybuje se v rozsahu nadmořských výšek 220–320 m n. m. Rezervace zahrnuje mnoho menších chráněných území. Nachází se zde rovněž světoznámé geologické odkryvy se statutem Národní přírodní památky, bohatství zkamenělin, menších krasových jevů, významné archeologické objekty a po těžbě různých druhů vápenců byla odkryta i centrální část Barrandienu.\n\nNa celém území je možno najít stopy průmyslových podniků zpracovávajících v minulosti vápenec. Jedná se především o sousedství uzavřených lomů (první zmínky o lomech datovány do roku 1820). Za války byly v Prokopském údolí vybudovány podzemní prostory, přičemž byly některé cenné úseky zasypány odvaly, například rokle východně od Prokopského lomu. Primární horninu zde zastupují silurské a devonské vápence, které určují ráz celého území. Přerušují je pouze místy vápnité břidlice, což způsobuje místní snížení reliéfu v údolních svazích. V západní části území se nachází bazaltové vulkanity – hlavním zástupcem jsou Hemrovy skály vzniklé kupením kolem sopečného centra. Při horní hraně údolí leží cenomanské jílovce a pískovce či třetihorní štěrkopísky a čtvrtohorní spraše. Výjimečné je rozpouštění množství vápníku u vodního pramene zvaného Studánka Stydlá, dodnes tak sráží pěnovce (nezpevněný vápenec, odrůda travertinu). Půdy reprezentují hnědé lesní půdy, rendziny a rankery.\n\nVegetaci představují zbytky teplomilných hájů, lesní porosty nebyly nikdy plně rozvinuty kvůli pastvě a zemědělství. Na cenomanských pískovcích se vyskytují doubravy a na hranách vápenců skalky. Příležitostně jsou zde jedinci dubu šípáku (\"Quercus pubescens\") a dřínu s podrostem smldníku jeleního (\"Peucedanum cervaria\") a kakostu krvavého (\"Geranium sanguineum\"). Do porostu byl dosazen pámelník a další rostliny, což ale nemůže nahradit původní přírodní floru. Rozlehlé plochy zabírají skalní stepi vyznačující se bohatstvím xerotermních společenstev, charakterizované úzkolistými travami, polodřevnatými keříky, drobnými jednoletkami či cibulovinami. Některé lomové stěny byly osazeny původními skalními druhy, jakým je například tařice skalní (\"Aurinia saxatilis\"). Chladnější severní srázy ovládají společenstva v čele s pěchavou vápnomilnou (\"Sesleria caerulea\"), která je považována za postglaciální relikt. Z živočišné říše je Prokopské údolí bohatým nalezištěm zejména drobnějších druhů, například hmyzu a plžů. Obratlovce reprezentují převážně pouze obvyklé druhy okrajů Prahy. V Prokopském háji je zachován osamocený relikt lesních zoocenoz, v jiných oblastech potlačených již v pravěku. Jedná se o fosilní nálezy. Zaniklá byla i pastva ovcí a koz, která se udržovala ještě za 2. světové války. V současné době je opět obnovena řízená pastva koz k udržování ploch, jež mají přírodovědeckou důležitost (finanční podporu zařizuje Magistrát hlavního města Prahy).\n\nPrvní horotvorně významná geologická aktivita probíhala zhruba před 435 miliony let. Jednalo se o usazování hornin v silurském období. Po ústupu moře v období paleozoika začaly probíhat intenzivní tektonické pohyby. Maximální hloubka moře se pohybovala až kolem 200 metrů. Mořské dno neoplývalo vhodnými životními podmínkami, což umožňovalo život pouze několika druhům bezobratlých živočichů, mlžů a hlavonožců. Přibližně před 430 miliony let započala vulkanická činnost podmořské sopky na území dnešních Hemerových skal. To vedlo k celkovému změlčení moře a vytvoření vhodnějších podmínek pro život. Žili zde bezobratlí živočichové, mlži, plži, hlavonožci, trilobiti a lilijice (dosvědčují bohaté fosilní nálezy). V tomto silurském období se Čechy nacházely jižně od rovníku poblíž velkého kontinentu Gondwana. Následovalo oteplení díky posunu k rovníku. Na dně teplého moře se usazovala velká množství vápenců, tvořená především hromaděním schránek živočichů. Po přechodu období siluru došlo k přesunu Čech více k rovníku. Tím naše území dosáhlo tropického podnebí vhodného pro vznik korálovitých a řasovitých útesů. Na dně pražské pánve se usazovaly břidlice, ve kterých jsou jedny z nejstarších nálezů suchozemských rostlin.\n\nOrganismy obývající území Prokopského údolí byly například tentakulity, goniatity (hlavonožci se zatočenými schránkami), trilobiti či opět mlži. Před ústupem moře v období devonu dochází ještě na dně k usazení mocných vrstev břidlic a pískovců. Po ústupu moře (asi před 380 miliony let) došlo ke zvrásnění usazenin díky horotvorným tlakům mezi bloky Evropy a Afriky. Dalších 290 milionů let se území pouze srovnávalo do roviny, která byla před 95 miliony let opět zalita mořem. Tím došlo ke tvorbě souvrství pískovců, jílovců a opuk. Následně před 80 miliony let moře opět ustoupilo v závislosti na vyzdvižení území Čech. Ve čtvrtohorách se podél vodních toků začínají vrstvit říční sedimenty. Tyto sedimenty byly převážně povahy hlinitopísčitých, písčitých (s bahnitými) a štěrkových poloh. Úpatí svahů překryla hlinito-kamenitá svahová usazenina mísící se se spraší a sprašovými hlínami.\n\nPokročí-li se do naší doby, nesmí zůstat opomenuta těžební činnost. Hlavními centry lomů byly Bílá skála, kterou dnes prochází železnice (kolem 1860 považován za největší lom),dále lom na Zlíchově, systém lomů Švagerka, jež jsou v dnešní době již převážně zavezené. Po ukončení těžby v těchto lomech roku 1870 byla činnost přesunuta do lomu Vysoká, kde roku 1939 došlo ke zřícení střední části. Následuje lom u Prokopského jezírka jež pokračuje do západní částí jako lom Sekaná rokle. Jednalo se o systém více lomů, který splynul v jeden a původně v době těžby dosahoval délky přes půl kilometru. Pak byl lom částečně zavezen na dnešní délku 340 metrů, k posledním sesuvům zde došlo roku 1965. Roku 1875 byl nově otevřen Schwarzenberský neboli Králův lom, kde byla po roce 1880 odlámána slavná 120 metrů dlouhá Prokopská jeskyně. Podle staré pověsti právě zde poustevničil svatý Prokop pokoušený ďáblem. Boj nakonec Prokop vyhrál a ďábel utekl stropem, což ilustrovala 9metrová skalní výduť, s převzatým názvem Čertova síň. Dalšími velkými lomy byly Kalvárie, Požáry, U kantýny, Mušlovka a Černý lom. Všechny lomy byly opuštěny od roku 1905.\n\nMorfologie území se několikrát změnila kvůli návozu odpadu do starých lomů z nových.\n\nV místě Prokopské jeskyně se nyní nachází střežený vojenský objekt K-116.\n\nRozhodující význam zaujímala prvohorní sedimentace. Převažují především vápence facie dvorecko-prokopských vápenců (mocné až 150 metrů), následují vápence ve facii sliveneckých vápenců a místně je možno nalézt i vápence facie vápenců koněpruských. Hlavní vrstvy Hornina|hornin spadají pod bohdalecké (břidlice až siltovce s vložkami pískovců a vápnitým tmelem), králodvorské (jemné sedozelené jílovité břidlice) a kosovské (křemenné pískovce) souvrství ordoviku. Dále liteňské, kopaninské a přídolské vrstvy siluru a z devonu lochkovské, dvorecko-prokopské a zlíchovské vápence, výše se vyskytují vápence třebotovské a chotěšské, možné je narazit i na souvrství srbské. Dalšími četnými horninami jsou subvulkanické a vulkanické žilné i výlevné diabasy. V roklích rozčleněných svahy dochází k uplatnění antropogenních tvarů reliéfu. Což reprezentuje opět především velký počet lomů různého stáří a výšky (15–40 metrů). Ukládáním hlušiny zde vznikly až několik metrů mocné vrstvy, jež pokrývají v určitých úsecích téměř celé dno údolí.\n\nVýznamné geologické lokality:\n\nPP Ctirad neboli klasické naleziště zkamenělin Joachima Barranda.\n\nHradiště, které představuje terasová planina omezena z většiny vápencovými skalami se spádem 75m do údolí Prokopského potoka. Nad starým koupalištěm jsou dobře patrné Korálové jeskyně a i další nevelké jeskyně (na území Prahy se však jedná o největší krasové dutiny)\nDále Svatoprokopský lom, Bílá rokle, Lomy pod Dlouhým hřebenem, Lomy u jezírka, Manychův vrch, Stráň pod útesy, Lom v dolní čísti Děvínské rokle, Bašta a výchoz „Klouzačka,“ Lomy pod Vysokou.\n\nMůžeme zde nalézt jeden z nejstarších krasových jevů celého Českého krasu. Deprese ležící Z od Dívčích hradů byla ověřena několika vrty, přičemž jeden prošel do hloubky až 119 metrů, což dokazuje existenci poloviny deprese již ve svrchní křídě. Jedná se o Prokopskou jeskyni, která až do roku 1880, kdy začala být odlamována činností v lomu, patřila k jedněm z mála velkých, dosud objevených, jeskyní celého Českého krasu. V 19. století zde byly objeveny zvířecí kosti z poslední doby ledové a dokonce i lebka člověka, o jejímž stáří se vedly spory. Zvířecí kosti byly sice z doby ledové, ale další zvířecí nálezy prasete byly již holocénní, tedy mladší. Lebka bohužel nebyla správně zaznamenána, a tak dodnes není stáří přesně určeno. Dalšími paleontologickými nálezy zde byly zjištěny kosti mamuta severního (\"Mammuthus primigenius\"), medvěda jeskynního (\"Ursus spelaeus\"), koně (\"Equus germanicus\"), srstnatého nosorožce (\"Coelodonta antiquitatis\"), prasete (\"Sus scropha\"), zajíce běláka (\"Lepus timidus\"), veverky obecné (\"Sciurus vulgaris\"), hraboše polního (\"Microtus arvalis\"), křečka obecného (\"Cricetus frumentarius\"), sviště bobaka (\"Marmota bobac\"), vrásenky okrouhlé (\"Discus rotundratus\"), skotu (\"Bos sp.\"), kozy (\"Capra sp.\"), soba polárního (\"Rangifer tarandus\"), hyeny jeskynní (\"Crocuta spelaea\"), jelena (\"Cervus sp.\"), lišky (\"Vulpes vulgaris fossilis\"), jezevce (\"Meles sp.\"), kočky divoké (\"Felis silvestris\"), krtka (\"Talpa europaea\"), bizona pravěkého (\"Bizon priscus\"), lebka \"Homo sapiens\" atd.\n\nDalšími významnými krasovými jeskyněmi této oblasti jsou i Nad Červeným mlýnem, Barrandovská, Okno, Nad Kapličkou, V praku, Paleontologická a mnoho dalších, nekrasových jeskyň, z nichž řada doposud nemá jméno. Minerálové bohatství zajišťují na vápence vázané nálezy nízkoteplotních karbonátových žil s dutinami v žilách vystlaných až několik centimetrů velkými krystaly kalcitu. V lomu Kalvárie dosahuje síla kalcitové žíly mocnosti až jednoho metru a krystalické sloupce kalcitu mohou být až 8 cm dlouhé. Dále je zde možno nalézt i illit a kaolinit.\n\nNa území Přírodní rezervace Prokopské údolí se jedná o mozaiku skalních stepí, xerotermních trávníků, dubohabřin, suťových lesů, lesostepí a teplomilných doubrav. Najdeme tu zhruba 600 druhů cévnatých rostlin, z nichž bezmála desítky figurují na červeném seznamu vzácných a ohrožených rostlin České republiky. Jmenujme příkladem ohroženější květiny jako lilie zlatohlávek (\"Lilium martagon\"), bělozářka liliovitá (\"Anthericum liliago L.\") –skály, dřín obecný (\"Cornus mas\"), dub šípák (\"Quercus pubescens Willd.\"), kavyl Ivanův (\"Stipa pennata L.\"), třemdava bílá (\"Dictamnus albus\") jež je u nás jediná volně rostoucí květina čeledi routovitých, Koniklec luční (\"Pulsatilla pratensis\"), devaterník šedý (\"Helianthemum canum\") či pěchava vápnomilná (\"Sesleria caerulea\") považovaná za relikt doby ledové. Bohužel samozřejmé je zde i stanoviště trnovníku akátu (\"Robinia pseudoacacia\"), borovice černé (\"Pinus nigra\"), místy dokonce i smrku (\"Picea\") a dalších nepůvodních dřevin jako je modřín (\"Larix\"), dub červený (\"Quercus rubra\"), borovice lesní (\"Pinus sylvestris\") a jasan (\"Fraxinus\").\n\nMístní horninové prostředí vykazuje vysokou diverzitu. Lze i říci, že je tato lokalita jedna z nejprozkoumanějších v Česku. V posledních 55 letech zde probíhal monitoring s hlavním zaměřením na faunu měkkýšů.\n\nNejznámějšími obyvateli z minulosti jsou trilobiti (vzdálení příbuzní pavouků a brouků), kteří žili při dně kambrických a permských moří. Hřbetní stranu měli krytu krunýřem z chitinu. Jejich život utvářel pohyb nad mořským dnem, či zahrabávání do něj. První nález učinil Joachim Barrande roku 1833. Těmto tvorům se těž přezdívalo „zametači mořského dna,“ neboť se živili malými organismy, či odumřelými zbytky. Velikostní rozpětí těla bylo v rozmezí 1 mm – 0,75m. Nejčetnějšími rody byly \"Hydrocephalus\", \"Paradoxides\", \"Aulacopleura\". Většina druhů existovala poměrně krátkou dobu, díky čemuž lze snadno určit stáří usazenin, v nichž se živočich nachází.\n\nZástupci současných plžů jsou žitovka obilná (\"Granaria frumentum\"), zrnovka trojzubá (\"Pupilla triplicata\"), ovsenka skalní (\"Chondrina Avenacea\"), vrkoč malinký (\"Vertigo pygmaea\"), zrnovka mechová (\"Pupilla muscorum\"), plžice vroubená (\"Tandonia rustica\") atd. Plži se využívají i jako citlivý bioindikátor.\n\nMotýlími představiteli jsou pernatěnka zimolezová (\"Pterotopteryx dodecadactyla\") žijící ve světlých lesích a šípákových doubravách, či nesytka česká (\"Pennisetia bohemika\"), která obývá křovinaté stráně a vyskytuje se pouze na 2 lokalitách v České republice. Modrásek hnědoskvrnný (\"Meleageria daphnis\") je velmi vzácný, má rád výhřevné stráně sveřepových stepí (funguje jako indikátor 1. Stupně). Jasnobarvec západní (\"Episema glaucina\") sídlí na výpalných skalních stepích (indikátor 2. stupně).\n\nZa brouky lze zde najít nosatce rodu \"Trachyphloeus\". Vzácného nosatečeka \"Apion austriacum\", či zrnokaze (\"Bruchidius pisorum\") který se vyvíjí a živí pouze na devaterníku velkokvětém (\"Helianthemum grandiflorum\"). Zajímavostí je \"Urodon rufipes nigritarsis\" živící se monofágně na rezedě žluté (\"Reseda lutea\"), který byl prvně popsán roku 1916 právě na území Prokopského údolí. Dále vzácný stepní klenot střevlíček lunoskvrnný (\"Callistus lunatus\") a \"Olisthopus sturmii\", který je význačným druhem těchto stanovišť. Vyskytuje se zde i náš největší český brouk roháč obecný (\"Lucanus cervus\") a poklad višňových sadů krasec třešňový (\"Anthaxia candens\").\n\nPavouků je zde 131 zjištěných druhů. Největšího počtu dosahuje slíďák hajní (\"Pardosa lugubris\") a blízce příbuzný slíďák hájový (\"P. alacris\"). Dalšími četnými čeleděmi jsou křižáci, čelistnatky, plachetnatky, snovačky a běžníci. Cenné druhy reprezentuje stepník rudý (\"Eresus cinnaberinus\"), sklípkánek pontický (\"Atypus muralis\"), skákavka nepatrná (\"Neon rayi\"), skákavka listová (\"Pellenes nigrociliatus\"), skákavka dvoutečná (\"Sitticus penicillatus\"). Mezi ohrožené pavouky spadá slíďák slunomilný (\"Alopecosa cursor\"), skákavka protáhlá (\"Synageles hilarulus\"), pavučinka chocholkovitá (\"Walckenaeria monoceros\") a vzácná skálovka velká (\"Gnaphosa lucifuga\").\n\nDále zde samozřejmě lze potkat i obojživelníky, kteří jsou velmi citliví na znečištění prostředí a proto patří i k nejvíce ohroženým skupinám živočichů v posledních desetiletích. Například u populací skokana hnědého (\"Rana temporaria\") dochází jak k omezení počtu jedinců, tak i počtu snůšek. Metamorfozy se dožívá bohužel jen velmi malý počet jedinců a dochází i k omezení postreprodukční migrace díky ztrátám blízkých okolních biotopů. Dále zde najdeme skokana skřehotavého (\"Pelophylax ridibundus\") a ropuchu obecnou (\"Bufo bufo\"), která jako jediný obojživelník si svoji populace stále udržuje, ropucha zelená (\"Bufo viridis\") naopak počty svých jedinců výrazně snižuje, protože se dostává do obydlených lokalit se zvýšenou automobilovou dopravou.\n\nPlazy zastupuje velmi malý počet druhů. Například ještěrka obecná (\"Lacerta agilis\"), jejíž nálezy jsou srovnatelné jako v minulosti, avšak snížil se počet prokázaných stanovišť. Dále je udáván slepýš křehký (\"Anguis fragilis\") a pravděpodobně též užovka obojková (\"Natrix natrix\").\nPtáci jsou na území celého parku Prokopské a Dalejské údolí v zastoupení 62 pravidelně a zřejmě i 11 občasně hnízdících druhů ptactva. Například Prokopský potok je stanovištěm kachny divoké (\"Anas platyrhynchos\"). Dále se zde vyskytují střízlík obecný (\"Troglodytes troglodytes\"), konipas horský (\"Motacilla cinerea\"), konipas bílý (\"Motacilla alba\"), lejsek šedý (\"Muscicapa striata\"), holub hřivnáč (\"Columba palumbus\") – mláďata kroužkována v posledních letech, kukačka obecná (\"Cuculus canorus\") – dosud není znám hostitel, samci byli odchyceni a kroužkováni, puštík obecný (\"Strix aluco\"), kalous ušatý (\"Asio otus\") u obou druhů byla kroužkována mláďata, výr velký (\"Bubo bubo\") s hnízdištěm v Prokopském lomu, mláďata opět kroužkována. Jeho hnízdění však vytlačilo dříve na území tohoto lomu hnízdící kavku obecnou (\"Corvus monedula\") a poštolku obecnou (\"Falco tinnunculus\") (i když mapování z roku 2001 zjistilo v hlubočepské části 4 tokající samce poštolky). Dalšími zástupci ptactva jsou datel černý (\"Dryocopus martius\"), žluna zelená (\"Picus viridis\") taktéž kroužkována, žluna šedá (\"Picus canus\") doložena fotograficky i kroužkováním, strakapoud prostřední (\"Dendrocopos medius\"), každoroční hnízdění doloženo u strakapouda velkého (\"Dendrocopos major\") a sojky obecné (\"Garrulus glandarius\"). Sídlí zde i Sýkory koňadra (\"Parus major\"), modřinka (\"Cyanistes caeruleus\") i babka (\"Parus palustris\"). Dále brhlík lesní (\"Sitta europaea\"), šoupálek krátkoprstý (\"Certhia brachydactyla\"), kos černý (\"Turdus merula\"), drozd zpěvný (\"Turdus philomelos\") a velmi vzácně i drozd brávník (\"Turdus viscivorus\") jehož mláďata byla objevena a kroužkována roku 1999. Setkáme se zde i s červenkou obecnou (\"Erithacus rubecula\"), pěnicí slavíkovou (\"Sylvia borin\"), vzácně cvrčilkou zelenou (\"Locustella naevia\") a rákosníkem zpěvným (\"Acrocephalus palustris\"), slavíkem obecným (\"Luscinia megarhynchos\") či s křepelkou polní (\"Coturnix coturnix\") které bylo roku 2002 při kroužkování zaznamenáno 14 samců, ale také třeba s ťuhýkem obecným (\"Lanius collurio\").\n\nSavce zastupují například myšice křovinná (\"Apodemus sylvaticus\"), bělozubka šedá (\"Crocidura suaveolens\"), hraboš polní (\"Microtus arvalis\"), rejsek obecný (\"Sorex araneus\"), rejsec vodní (\"Neomys fodiens\"), či norník rudý (\"Clethrionomys glareolus\"). Ohroženými druhy zde jsou ježek západní (\"Erinaceus europaeus\"), ježek východní (\"Erinaceus concolor\"), tchoř tmavý (\"Mustela mystacinus\"), jezevec lesní (\"Meles meles\"), netopýr vousatý (\"Myotis mystacinus\"), netopýr ušatý (\"Myotis nattereri\"), netopýr dlouhouchý (\"Plecotus austriacus\"), i veverka obecná (\"Sciurus vulgaris\").\n\nVýčty těchto cenných živočichů, a mnoha dalších, dokládají hodnotu Prokopského údolí a jeho nutnou ochranu.\n\nHlavními body péče jsou ochrana geologických fenoménů, paleontologických nálezů, biodiverzity, charakteristických teplomilných společenstev flory a fauny a krajinného rázu území. Jedná se o mezinárodně významné geologické stratotypy, ochranu ekosystémů vápencových i vulkanických skal, skalních stepí, dubohabrového lesa a dalších.\n\nZvýšenou návštěvností s rozvojem Prahy se projevily sešlapy a bohužel i záměrné vypalování na jaře. Prokopské jezírko začalo být využíváno ke koupání. Jednu dobu se zde pořádaly i tábory pro chudé chlapce. Celkově tyto aktivity vedly k rozvoji exotermní vegetace pronikající až na území některých lomů. Po 2. světové válce bylo údolí v držení armády. Tou dobou byl také stržen poutní Prokopský kostelík a část Prokopského lomu byla zasypána odpadem z Prahy.\n\nOchrana území se snaží ubírat směrem přirozeného zalesňování i výsadbami listnatých stromů. Avšak negativní vlivy prostředí stále přetrvávají a občas dochází i k ohňům od jedné ze dvou železnic vedoucích údolím. Od 20. století narůstá území zalesněných ploch přirozeným rozšiřováním, ale i nevhodnou výsadbou. Dochází tak k zastiňování stanovišť světlomilných druhů rostlin. Nově zalesněné jsou i velké plochy nad údolím, kde bylo území bývalých polí. V budoucnu se plánuje osadba dubem i zvýšení zastoupení původního dřínu a lísky. Na rozsahu nabyly i stanoviště křovin. Naopak jiná území se stromů zbavila a podařilo se obnovit společenstva původních stepních trávníků.\n\nCelá oblast je bohužel silněji kontaminována imisemi, což dosvědčuje například úbytek stepního plže \"Xerolenta obvia\", dříve v této lokalitě hojného. Kontaminován je taky místní potok, ve kterém sice v minulosti proběhla snaha o oživení, ale v dnešní době v něm přežívají jen nejodolnější organismy. Patrně jde o vliv turismu, odhazování odpadků, splachů z ulic a okolních sídlišť, ropné produkty, těžké kovy, oděry z pneumatik, provoz jezdeckých koní i horolezectví a přibližování městské aglomerace. Na J straně je velké sídliště Barrandov, navazuje nová zástavba Klukovice, na Z straně rekreační zástavba chat a na tu zase navazuje sídliště Velká ohrada přibližující se neustále k hranici PR. Severní část obklopuje zástavba starých Jinonic a na východě zástavba Hlubočep. Dle dvouletého pozorování se čistota vody místního potoka proměňuje v závislosti na znečištění přítokem od sídliště Nové Butovice, Řeporyje a i starých Jinonic (nárazově). Blízkou městskou i rekreační zástavbou dochází taky k zavlečení nepůvodních druhů, například měkkýšů \"Trichia hispida\", \"Monachoides incarnatus\" a dalších.\n\nSouvisejícím problémem je i venčení psů rušících lesní zvěř a i další chráněné živočichy. Pohybují se zde i toulavé kočky, hlavně v okolí sídel. V posledních desetiletích lze pozorovat pokles diverzity. Téměř úplně je zlikvidován i ekosystém potoční nivy. Současný lesní hospodářský plán je pro údolí nepříznivý. Nezajišťuje totiž potřebnou obnovu lesa ve vhodném druhovém složení a ponechává volně se vyvíjející rozsáhlé plochy nepůvodních dřevin. Nutné je také zajistit reprodukční stanoviště obojživelníkům. Snížit rybí osádku a pročistit vody hlavně v retenční nádrži, kam jde veškerý splach z okolí. Míru znečištění ovzduší zde sleduje monitorovací stanice Řeporyje provozovaná hygienickou stanicí hlavního města Prahy. Specifickým jevem je poměrně hustý provoz motorových vozidel hlavně na trase Barrandov-Jinonice, i když průjezd má být pouze na povolení. Dochází tak k častému přejetí zvěře. Probíhají sice občasné policejní kontroly, ale jsou neefektivní. Závěrem vychází, že nejlepší ochranu Prokopskému lomu a jeho okolí poskytuje přísně střežený vojenský objekt.\n\nMožné ohrožení do budoucna: Rozšiřování zástaveb, nevhodné lesní hospodářství či údržba, čerpání vody z jezírka a jeho nedostatečné zavodnění či další kontaminace vod, obnova těžby, budování komunikací, rušení zvěře, neodstraňování černých skládek a další.\n\nU Jezírka bylo natáčeno několik filmů, např. film Pelíšky v roce 1999, vrchol Děvína se zase objevil ve filmu Všechno nejlepší! z roku 2007.\n\nV souladu s výjimkou, udělenou Magistrátem hlavního města Prahy v roce 2010, je v oblasti Prokopského údolí povolena horolezecká činnost. Předmětem zájmu horolezců jsou především tzv. hlubočepské plotny, což je bývalý lom u železniční trati Praha-Smíchov Na Knížecí - Rudná u Prahy, který se nachází nedaleko zastávky \"Praha-Žvahov\". V oblasti je registrováno téměř sedm desítek lezeckých cest od nejnižšího stupně obtížnosti 1 až po stupeň 10 podle klasifikace UIAA.\n\nÚdolím procházejí turistické značené trasy 3063 a 6079.\n\n\n\n"}
{"id": "43306", "url": "https://cs.wikipedia.org/wiki?curid=43306", "title": "Seznam planetek 103001-103250", "text": "Seznam planetek 103001-103250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43307", "url": "https://cs.wikipedia.org/wiki?curid=43307", "title": "Seznam planetek 103251-103500", "text": "Seznam planetek 103251-103500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\nSeznam planetek 103501-103750\nData použita se svolením / Data used with permission\n© IAU: Minor Planet Center.\n"}
{"id": "43308", "url": "https://cs.wikipedia.org/wiki?curid=43308", "title": "Seznam planetek 103501-103750", "text": "Seznam planetek 103501-103750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43309", "url": "https://cs.wikipedia.org/wiki?curid=43309", "title": "Seznam planetek 103751-104000", "text": "Seznam planetek 103751-104000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43310", "url": "https://cs.wikipedia.org/wiki?curid=43310", "title": "Seznam planetek 104001-104250", "text": "Seznam planetek 104001-104250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43311", "url": "https://cs.wikipedia.org/wiki?curid=43311", "title": "Seznam planetek 104251-104500", "text": "Seznam planetek 104251-104500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43312", "url": "https://cs.wikipedia.org/wiki?curid=43312", "title": "Seznam planetek 104501-104750", "text": "Seznam planetek 104501-104750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43313", "url": "https://cs.wikipedia.org/wiki?curid=43313", "title": "Jeneč", "text": "Jeneč\n\nJeneč (\"mužského rodu: ten Jeneč\") je obec a vesnice v okrese Praha-západ, ležící 4 km na západ od hranic Prahy a 10 km jihovýchodně od Kladna. Jeneč leží při silnici II/606 (dříve I/6), poblíž dálnice D6 z Prahy do Karlových Varů a na železniční trati Praha–Kladno. Žije zde obyvatel. V obci se nachází Národní integrované středisko řízení letového provozu IATCC Praha.\n\nAsi dva kilometry východně od Jenče se nachází osada Jeneček, dříve zvaná Malý Jenč. Ta je dnes ovšem součástí města Hostivice. K Hostivici tradičně školou a farností připadá i samotný Jeneč.\n\nJméno obce je staročeská varianta jména Jan. Z 13. století, kdy je obec poprvé doložena, se označovala také „Jens“ či „Genese“.\n\nPůvodně zde stávaly dvě tvrze a několik samostatných dvorů, takže jednotlivé části obce mohly patřit různým majitelům. K roku 1239 je zde doloženo vlastnické právo kladrubského kláštera. Za Přemysla Otakara II. se v celé oblasti od Hostivice až po Unhošť usazují malostranští měšťané, kteří zde kácejí lesy a vzdělávají půdu.\nV Jenči se během staletí střídali různí majitelé. Šebestyán Plánský ze Seeberku scelil v polovině 16. století vlastnictví jednotlivých částí obce a Jeneč měla od té doby jediného vlastníka. I nadále se však majitelé střídali až v devatenáctém století se panství stalo osobním vlastnictvím panující habsburské rodiny. V roce 1918 byl poslednímu rakouskému císaři Karlu I. majetek československou vládou konfiskován a zestátněn.\n\nNa pozemcích potom po většinu dvacátého století hospodařil státní statek jako nejdůležitější místní zaměstnavatel. Obec si tak zachovala až do nedávna převážně agrární ráz. Statek byl privatizován v 90. letech 20. století.\n\nDnes se ovšem Jeneč stále více stává hospodářským a sídelním předpolím Prahy. Dobré spojení a relativně levná půda jsou předpoklady dalších intenzivních změn. Plánuje se stavba hospodářské zóny. Historie Jenči nezanechala prakticky žádné významné památky. Nejzajímavější budovou je bývalý státní statek s barokním průčelím, a dále bývalá pošta a zvonička.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Jeneč \"(1500 obyvatel, poštovní úřad, telegrafní úřad, četnická stanice)\" byly v roce 1932 evidovány tyto živnosti a obchody: biograf Sokol, výroba cementového zboží, obchod s dobytkem, 2 holiči, hospodářské družstvo pro zužitkování pražských odpadků, kolář, 6 hostinců, konsum Včela, kovář, krejčí, lom, mlýn, 2 obuvníci, 2 pekaři, pila, obchod s lahvovým pivem, pivovar, 2 povozníci, 9 rolníků, 4 řezníci, 2 sedláři, 5 obchodů se smíšeným zbožím, stavitel, obchod se střižním zbožím, 2 švadleny, 2 trafiky, truhlář, 2 obchody s uhlím, státní velkostatek.\n\nPočet obyvatel je uváděn za Jeneč podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé jenečské aglomeraci nicméně žije necelých 2 tisíce obyvatel.\n\nDopravní síť\n\nVeřejná doprava 2011\n\n\n"}
{"id": "43314", "url": "https://cs.wikipedia.org/wiki?curid=43314", "title": "Seznam planetek 104751-105000", "text": "Seznam planetek 104751-105000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43316", "url": "https://cs.wikipedia.org/wiki?curid=43316", "title": "Kaštan u pošty", "text": "Kaštan u pošty\n\nKaštan u pošty je památný strom v městě Veverská Bítýška, severozápadně od Brna. Rozlehlý jírovec maďal (\"Aesculus hippocastanum\") roste ve středu křižovatky silnice na Hvozdec a Brno-Bystrc, naproti faře a poště v nadmořské výšce 235 m. n. m. Obvod kmene ve výšce 1,3 m je 317 cm a koruna stromu dosahuje do výšky 16,1 m. Kaštan je chráněn od roku 2005.\n"}
{"id": "43317", "url": "https://cs.wikipedia.org/wiki?curid=43317", "title": "Vladimír Mikule", "text": "Vladimír Mikule\n\nVladimír Mikule (12. dubna 1937 – 9. prosince 2013) byl český právník, odborník na správní právo, vysokoškolský pedagog, bývalý československý politik za Občanské fórum, poslanec Sněmovny národů Federálního shromáždění po sametové revoluci.\n\nProfesně je k roku 1990 uváděn jako právník ČSP, bytem Praha.\n\nV prosinci 1989 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 13 - Kolín, Středočeský kraj) jako bezpartijní poslanec, respektive poslanec za Občanské fórum. Za OF obhájil mandát ve volbách roku 1990. Státní bezpečnost ho evidovala jako agenta (krycí jméno ŠIMON). Poté, co tuto skutečnost zjistila komise pro vyšetřování 17. listopadu, rezignoval v dubnu 1991 na svůj poslanecký mandát. V červenci 1993 ale Obvodní soud pro Prahu 7 vynesl rozsudek, podle kterého pro komunistickou kontrarozvědku nepracoval.\n\nPůsobil jako docent na Právnické fakultě UK v Praze. Náležel mezi odborníky na správní a ústavní právo, byl autorem řady vědeckých a odborných prací, včetně odborných posudků. Po jistou dobu též zastával funkci místopředsedy legislativní rady vlády.\n\nZemřel po dlouhé nemoci v prosinci 2013.\n\nV roce 1998 byl spolu s Vladimírem Kindlem uveden jako spoluautor nedatovaného dokumentu, který byl s názvem \"Právně historická expertiza Univerzity Karlovy v Praze právního postavení tzv. katolického církevního majetku v druhé polovině 19. a ve 20. století na území dnešní ČR\" lživě prezentován jako stanovisko Univerzity Karlovy a spisovatelka Lenka Procházková nebo politik Jiří Paroubek jej neúspěšně používali jako argument proti restitucím církevního majetku. Jak uvádí analýza Parlamentního institutu, posudek byl sice nadepsán jako posudek Univerzity Karlovy, avšak žádné průvodní dokumenty k němu nebyly dodány, podle ústního sdělení dr. Mikuleho kanceláři Poslanecké sněmovny bylo zpracování posudku zadáno Úřadem vlády ČR Univerzitě Karlově, která pověřila jeho vypracováním Právnickou fakultu, avšak text zadání posudku není znám. Podle článku Daniela Koláře v Neviditelném psu zmínění dva docenti Univerzity Karlovy zpracovali tato svá soukromá stanoviska prý na žádost tehdejšího místopředsedy vlády Pavla Rychetského, avšak neměli žádné zmocnění ze strany univerzity a rovněž Úřad vlády později popřel, že by něco oficiálně objednal. Tentýž Pavel Rychetský později jako ústavní soudce uplatnil odlišné stanovisko k nálezu Ústavního soudu, který potvrdil ústavnost církevních restitucí.\n\n"}
{"id": "43318", "url": "https://cs.wikipedia.org/wiki?curid=43318", "title": "Sleď obecný", "text": "Sleď obecný\n\nSleď obecný (\"Clupea harengus\"), neboli herynek, je nejhojnější rybou na naší planetě, navíc je rybou hospodářsky významnou. Sleď obecný obývá vody Atlantského oceánu v obrovských hejnech. Má standardní délku 45 cm. Hmotnost takto vzrostlého jedince se pohybuje kolem 0,5 kilogramu. Sledi se živí planktonními klanonožci, krilem a malými rybkami. Jejich přirozenými predátory jsou ploutvonožci, kytovci, tresky a jiné větší ryby.\n\n\nSleď obecný má standardní délku 45 cm při hmotnosti těla 0,5 kg. Maximální zjištěná hmotnost dosáhla 1,050 kg. Maximální zjištěná délka života činila 25 let.\n\nSleď obecný má protáhlé štíhlé tělo, na průřezu oválné, ale se znatelně vyvinutým břišním kýlem. V porovnání se šproty (\"Sprattus sprattus\") je bříško zakulaceno.\n\nHřbetní ploutev (tvrdé paprsky): 0–0; hřbetní ploutev (měkké paprsky): 13–21; řitní ploutev (tvrdé paprsky): 0; řitní ploutev (měkké paprsky): 12–23; obratlů: 51–60.\n\nSleď obecný se liší od jiných sleďů, kterých je téměř 200 druhů v čeledi Clupeidae, svou poměrně malou velikostí; jejich šupiny jsou poměrně velké, tenké bez nápadného kýlu, velice snadno odpadávají; hlava je lesklá, přičemž skřele ani hlava nejsou kryty šupinami; žaberní víčko je bez paprsčitého rýhování. Oko sledě je opatřeno tukovými víčky. Ocasní ploutev hluboce vykrojená. Sledi mají břišní ploutev, která je spíše za krátkou hřbetní ploutví; hřbetní ploutev je přibližně uprostřed jejich těla. Nemají tukovou ploutvičku, což odlišuje sledě od čeledi lososovitých. Na rozdíl od jiných sleďů mají také shluk drobných oválně uspořádaných zoubků na horním patře tlamičky; dolní čelist je delší než horní a také ji přesahuje. Postranní čára není patrná.\n\nStříbřitá barva s namodralým či nazelenalým hřbetem. Žádné charakteristické skvrny na těle ani na ploutvích.\n\nSledi dosahují pohlavní dospělosti po 3 až 9 letech. Třou se v hejnech. Zajímavé je, že jednotlivé rodové linie kladou jikry nezávisle na sobě během celého roku, tedy každá v jiný měsíc a na jiném místě. Sledi kladou jikry na mořské dno, skály, kameny, štěrk, písek, ale kladou jikry také na chaluhy. Nakladené jikry neopatrují.\n\nJikry jsou kulaté, žloutek není zcela průhledný a je nehomogenní. Jikry jsou hladké, ale lepkavé; neobsahují olejové kapénky. Velikost jiker se pohybuje mezi 1,57 a 1,91 mm u populací z Islandu.\n\nSleďovité ryby jsou nejdůležitější skupinou ryb na naší planetě, \"Clupea harengus harengus\" je nejčetnější rybou a je hlavním požíračem obrovského množství zooplanktonu. V prvním roce se sledi živí malými planktonními klanonožci (Copepoda), následně se živí klanonožci (hlavně \"Calanus finmarchicus\" a \"Temora longicornis\"), ale také různonožci, drobnými korýši z řádu krunýřovek, garnáty, malými rybkami, červy, žebernatkami.\n\nNa druhou stranu je sleď hlavní kořistí ve vyšších trofických úrovních. Příčiny jejich úspěchu zůstávají stále záhadou. Některé úvahy vysvětlují jejich dominanci pozoruhodným životem v obrovských, rychle se pohybujících hejnech.\n\nAčkoli sleď obecný žije v severských vodách kolem Arktidy, nejedná se o vysloveně arktický druh. Je to nejen pelagický druh sestupující do maximálních hloubek 200 metrů. Přes den setrvává ve větších hloubkách. Migruje na velké vzdálenosti.\n\nSleď obecný se nachází na obou stranách Atlantského oceánu. Pohybuje se v širokém rozmezí od Mainského zálivu, zálivu svatého Vavřince, zálivu Fundy, Labradorského moře, Davisova průlivu, Beaufortova moře, Dánského průlivu, Norského moře, Severního moře, Baltského moře, La Manche, Keltského moře až po Biskajský záliv.\n\nSeveroatlantická hejna sleďů zabírají neuvěřitelné 4 km³, přičemž tato hejna mají až 4 miliardy jedinců.\n\nSleď obecný je užitkovou a ekonomicky velice významnou rybou. Podle FAO bylo v roce 1999 vyloveno 2 403 543 tun, přičemž se na tomto množství nejvíce podílelo Norsko s 821 435 tunami a Island s 343 769 tunami. Maximální výlov byl v roce 1966, kdy bylo vyloveno 4 095 394 tun. Minimální výlov byl v roce 1979, kdy činil pouhých 887 533 tun. V obchodech je prodáván jako uzenáč, pečenáč, matjesové filety, slaneček, zavináč, herinky aj.\nSledi se zpracovávají čerství, suší se, nakládají se do soli, udí se, konzervují a mrazí. Mohou být smaženi, vařeni, pečeni i upravováni v mikrovlnných troubách.\n\nSledi obecní byli dlouho důležitou hospodářskou součástí rybolovu Nové Anglie a kanadských přímořských provincií, protože se zdržovali poměrně blízko pobřeží ve velkých hejnech, zejména v chladných vodách polouzavřeného Mainského zálivu a zálivu svatého Vavřince. Dnes je jejich výlov již regulován.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v mase sledě.\n\n"}
{"id": "43319", "url": "https://cs.wikipedia.org/wiki?curid=43319", "title": "Lokomotiva 310.0", "text": "Lokomotiva 310.0\n\nLokomotivní řada 310.0 je typickou parní lokomotivou bývalých československých drah. Byla to řada malých trojspřežních tendrových lokomotiv, označená u Rakouských státních drah 97. V letech 1878-1913 bylo vyrobeno 228 lokomotiv řady 97 a k tomu neurčitý počet lokomotiv pro jiné místní dráhy (s jiným označením). Tuto řadu lokomotiv lze rozdělit do dvou skupin: Lokomotivy 97.01-97.98 (včetně) a ostatní stroje. Lišily se svými parametry ale větší rozdíl nebyl. Všechny lokomotivy se vyznačovaly baňatým komínem a vysokým parním dómem, umístěným hned za komínem.\n\nZ hlediska historie českého průmyslu je nejvýznamnější z této řady lokomotiva 97.182. Byla to první lokomotiva, kterou vyrobila v roce 1900 První česko-moravská továrna na stroje v Praze. Její osud není znám, po 1. světové válce zůstala někde na území Rakouska.\n\nPo roce 1918 převzaly Československé státní dráhy celkem 133 lokomotiv a přeznačily je na řadu 310.0. Po znárodnění všech soukromých drah přibyly k ČSD dalších 5 lokomotiv podobných řadě 97. Byly to lokomotivy Novojičínské dráhy:\na dále lokomotivy , které jezdily v oblasti Hané na místní dráze Litovel-Senice:\n\nOblíbená mašinka přezdívaná železničáři „Kafemlejnek“, „Názdárek“ nebo „Matylda“ byla na tratích nahrazena modernějšími stroji, přesto dojezdil poslední stroj (lokomotiva 310.097) na posunu v Bratislavě až roku 1968.\n\nV České a Slovenské republice bylo v roce 2006 evidováno 12 lokomotiv řady 310.0:\n\"Pozn.:\" Lokomotivu 310.0118 provozovala společnost Kadaňské místní dráhy.\n\n"}
{"id": "43325", "url": "https://cs.wikipedia.org/wiki?curid=43325", "title": "Vnitřní Londýn", "text": "Vnitřní Londýn\n\nVnitřní Londýn je pojem, kterým se označuje skupina městských obvodů Londýna, které tvoří středovou část Velkého Londýna. Je protikladem termínu Vnější Londýn, který je tvořen ostatními částmi. \n\nJe to také pojem, který se občas nepřesně a nesprávně používá pro hanlivé označení části centra Londýna mimo City, Westminsteru a Kensingtonu. Vnitřní Londýn je nejbohatší oblastí Evropské unie, HDP je zde 45 540£ na obyvatele. \n\nPodle instituce spravující školství ve Vnitřním Londýně – \"Inner London Education Authority\" ( ILEA ) obsahuje Vnitřní Londýn tyto městské části:\n\n\nTyto čtvrti spolu s North Woolwich, který byl začleněn do Newhamu vymezují oblast, která tvořila původní hrabství Londýn. \n\nPojem Vnitřní Londýn se samozřejmě používá i v jiném kontextu. Například Národní statistický úřad (Office for National Statistics - ONS) a instituce pro sčítaní obyvatel zahrnují do oblasti Vnitřního Londýna \"Haringey\" a \"Newham\" ale i Greenwich z Vnějšího Londýna. Toto vymezení používají i jiné orgány například \"Eurostat\" (\"Statistical Office of the European Communities\" – statistický úřad EU a \"NUTS\" (\"Nomenclature of Territorial Units for Statistics\" – standard pro definici oblastí jednotlivých států EU ) .\n\nObecně platí, že telefonní čísla do Vnitřního Londýna mají tvar 020–7xxx-xxxx, zatímco čísla do Vnějšího Londýna mají tvar 020-8xxx-xxxx. Následující řada telefonních čísel pro Londýn, která bude mít tvar 020-3xxx-xxxx, již nebude rozdělena tímto způsobem a bude přidělována pro celý Londýn.\n\nPoznámky k údajům:\n\nČísla odpovídají oblasti vymezené definicí Vnitřního Londýna Národním statistickým úřadem ONS (Office for National Statistics – ONS ) v roce 2001. Plocha tohoto území je 319 km². Data před rokem 1971 byly rekonstruovány ONS na základě předchozích sčítání obyvatel aby odpovídaly oblasti, která je v roce 2001 vymezena jako Vnitřní Londýn. Údaje od roku 1981 jsou odhady počtu obyvatel uprostřed roku založené na číslech vlastních sčítání.\n"}
{"id": "43328", "url": "https://cs.wikipedia.org/wiki?curid=43328", "title": "Vnější Londýn", "text": "Vnější Londýn\n\nPojem Vnější Londýn označuje část Velkého Londýna, která není zahrnuta do Vnitřního Londýna. Původně to bylo území, které nebylo částí původního hrabství Londýn, ale které bylo od roku 1965 považováno za část Londýna a North Woolwich. Tento pohled je nyní méně zřetelný, protože pro statistické účely je definice oblasti Vnějšího Londýna odlišná.\n\nObecně platí, že telefonní čísla do Vnitřního Londýna mají tvar 020–7xxx-xxxx, zatímco čísla do Vnějšího Londýna mají tvar 020-8xxx-xxxx. Následující řada telefonních čísel pro Londýn, která bude mít tvar 020-3xxx-xxxx, již nebude rozdělena tímto způsobem a bude přidělována pro celý Londýn.\n\nVšeobecně se za části Vnějšího Londýna považují tyto části:\n\n\nStatistický úřad (Office for National Statistics) vyčleňuje pro svá šetření z tohoto seznamu Newham a Haringey ale zahrnuje zde Greenwich. Podle klasifikace \"NUTS\" (\"Nomenclature of Territorial Units for Statistics\" – standard pro definici oblastí jednotlivých států EU) je součástí Vnějšího Londýna – Barking a Dagenham, Barnet, Bexley, Brent, Bromley, Croydon, Ealing, Enfield, Greenwich, Harrow, Havering, Hillingdon, Hounslow, Kingston, Merton, Redbridge, Richmond, Sutton a Waltham Forest.\n\n Rok Počet obyvatel\n\nPoznámky k údajům:\n\nČísla odpovídají oblasti odpovídající definici Vnějšího Londýna statistickým úřadem (Office for National Statistics – ONS) v roce 2001. Plocha tohoto území je 1 254 km². Data před rokem 1971 byly rekonstruovány ONS na základě předchozích sčítání obyvatel aby odpovídaly oblasti, která je v roce 2001 vymezena jako Vnější Londýn. Údaje od roku 1981 jsou odhady počtu obyvatel uprostřed roku založené na číslech vlastních sčítání.\n"}
{"id": "43337", "url": "https://cs.wikipedia.org/wiki?curid=43337", "title": "Seznam planetek 105001-105250", "text": "Seznam planetek 105001-105250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nATN – Atenova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43338", "url": "https://cs.wikipedia.org/wiki?curid=43338", "title": "Seznam planetek 105251-105500", "text": "Seznam planetek 105251-105500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43339", "url": "https://cs.wikipedia.org/wiki?curid=43339", "title": "Seznam planetek 105501-105750", "text": "Seznam planetek 105501-105750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43340", "url": "https://cs.wikipedia.org/wiki?curid=43340", "title": "Seznam planetek 105751-106000", "text": "Seznam planetek 105751-106000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43341", "url": "https://cs.wikipedia.org/wiki?curid=43341", "title": "Seznam planetek 106001-106250", "text": "Seznam planetek 106001-106250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43342", "url": "https://cs.wikipedia.org/wiki?curid=43342", "title": "Seznam planetek 106251-106500", "text": "Seznam planetek 106251-106500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43343", "url": "https://cs.wikipedia.org/wiki?curid=43343", "title": "Seznam planetek 106501-106750", "text": "Seznam planetek 106501-106750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43344", "url": "https://cs.wikipedia.org/wiki?curid=43344", "title": "Seznam planetek 106751-107000", "text": "Seznam planetek 106751-107000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43345", "url": "https://cs.wikipedia.org/wiki?curid=43345", "title": "Seznam planetek 107001-107250", "text": "Seznam planetek 107001-107250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43346", "url": "https://cs.wikipedia.org/wiki?curid=43346", "title": "Kronos", "text": "Kronos\n\n\"Kronos by neměl být zaměňován s Chronem, personifikací času. Pro francouzskou deathmetalovou kapelu viz Kronos (francouzská hudební skupina).\"\n\nKronos (starořecky Κρόνος, Krónos) je v řecké mytologii podle Pelasgického mýtu o stvoření světa syn Eurynomé a hada Ofióna. Spolu s Rheiou je jako každý z Titánů přidělen jedné z hvězdných mocností, v jeho případě to je Saturn. Podle Homérského mýtu o stvoření světa je nejmladším synem řeckých bohů Urana a Gaie. V římské mytologii se nazývá Saturn (latinsky Saturnus).\n\nJeho název byl v antické lidové etymologii již velmi brzy ztotožněn s bohem času Chronem, což je ale etymologicky nesprávné. Zpočátku se jednalo o dva různé bohy, kteří pak v mnoha podáních spolu splynuli. Otázka správného původu slova je sporná, snad je odvozeno od slova \"kraino\". Pravděpodobnější ale je, že název má předřecký původ a podobně také Kronův kult byl převzat z předřecké tradice.\n\nGaia se stala manželkou Úrana, když ovládl svět a zplodili dvanáct potomků, Titánů, jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys.\n\nÚranus své potomky nenáviděl a své další potomky Hekatoncheiry dokonce svrhl do Tartaru. Za to jejich matka Gaia své děti vyzývala, aby otce vlády zbavili, ale jediný Kronos jí vyhověl. Gaia ho vyzbrojila srpem z pazourku a Kronos tímto srpem ve spánku svého otce zbavil mužnosti, prohlásil se za vládce světa a své sourozence přiměl, aby mu sloužili. Z krve, která kapala ze zmrzačeného Úrana na zem se po spojení s Gaiou zrodili obři Giganti a (podle některých autorů) bohyně pomsty Erínye. Posledním Úranovým potomkem byla podle Hésioda bohyně lásky Afrodíté, zrozená z pěny oplodněné do moře hozeným Uranovým mužstvím.\n\nV jiné verzi tohoto mýtu nesvrhl Kronos Úrana, ale velikého hada Ofióna. Následně pak osvobodil svět z otroctví a jistý čas mu spravedlivě vládl.\n\nPo svržení Úrana se Kronos stal vládcem veškerenstva. Znovu uvěznil Hekatoncheiry a nechal je hlídat žalářnicí jménem Kampé. Manželkou mu byla jeho sestra Rheia. Jeho dětmi byly Hestiá, Démétér, Héra, Hádés, Poseidón, které všechny spolknul z obavy, aby se historie neopakovala a jeho vlastní děti ho v budoucnosti nezbavily vlády.\nNejmladší Zeus Kronově hrozbě unikl díky Rheině lsti. Před Diovým narozením odešla na ostrov Krétu, tajně porodila v hluboké jeskyni hory Dikté a Kronovi místo novorozence dala kámen zabalený v plenách. Totéž se podle některých pověstí stalo i s Poseidónem, kdy však Kronovi místo dítěte bylo podstrčeno hříbě. Většinou se však uvádí, že Poseidón byl spolknut podobně jako jeho sourozenci.\n\nDia se ujaly nymfy Adrásteia a Ídaia, krmily ho medem a mlékem božské kozy Amaltheie. Na stráži stáli Kúréti, horští démoni. Ti měli za úkol působit údery svých mečů do štítů při pláči malého Dia takový hluk, aby ho Kronos nemohl zaslechnout. Podle jiné pověsti ho nymfa Adamanthea uložila do zlaté kolébky, kterou pak zavěsila na strom, aby ho Kronos nemohl nalézt ani na nebi, ani na zemi, ani na moři. Jiná verze pověsti tvrdí, že Zeus byl vychováván svou babičkou Gaiou.\n\nKdyž Zeus dospěl, pomstil se otci. Na radu Titánky Métis a s pomocí bohyně Rhei se stal Kronovým číšníkem. Pak podle Métidiny rady smíchal medový nápoj s dávidlem a to mu podal. Pak už Kronos zvrátil všechny Diovy bratry a sestry, sourozenci se spojili a dali se do boje. Zeus osvobodil Hekatoncheiry, získal na svou stranu Kyklópy i některé Titány a po desetiletém lítém boji Krona přemohl a svrhl ho do Tartaru.\n\nTak skončila Kronova vláda. Některé verze uvádějí, že se Kronos před pádem do Tartaru zachránil a žil pod jménem Saturnus v Itálii. Začala vláda nejvyššího boha Dia, která vytrvala až do konce světa řeckých mýtů.\n\nO dřívějších verzích o Kronovi, z dob než zlidovělo uctívání Dia, se myslí, že mají souvislost se semitským božstvem Ba`al Hammon. Původ mýtu o Kronovi pojídajícím své děti pochází z nejranějších forem náboženství, kdy jako Ba`al Hammon byl někdy uctíván Moloch, kterému byly přinášeny dětské oběti, které shořely uvnitř sochy Ba`al Hammona.\n\nZpráva připisovaná podle Eusebia pololegendárnímu současníku Trojské války, fénickému dějepisci Sanchuniathonovi, tvrdí že Kronos byl původně kanaánský vládce, který založil Byblos a byl postupně zbožštěn. Tato verze udává střídavě jména jako \"Elus\" nebo \"Ilus\" a uvádí, že ve 32 roce jeho vlády vykastroval, zabil a zbožštil svého otce jménem Epigeius nebo Autochthon, „kterého později zvali Úranem“.\n\nKronos je znovu zmíněn v Sybiliných věštbách, zvláště knize tři, která jmenuje Krona, 'Titána' a Iapeta, tři syny Urana a Gaie, z nichž každý obdržel třetinu Země a Kronos se stal králem nade vším. Po smrti Urana se Titánovi synové pokusili zlikvidovat Cronovy a Rheiny mužské potomky hned jakmile se narodí, ale Rhea v Dodoně v tichosti porodila syny Dia, Poseidona a Háda. Ty pak poslala do Frýgie, aby tam byli vychováni. Jakmile se to dozvěděli, uvěznilo šedesát Titánových lidí Krona a Rheu, což se stalo příčinou vyhlášení první války proti nim jejich syny.\n\nLidé později jeho vládu idealizovaně nazývali zlatým věkem. Následkem jeho spojení se zlatým věkem byl Kronos uctíván jako bůh žní, který dohlíží na plodiny, přírodu a zemědělství. Byl obvykle zobrazován se srpem, kterým měl ve zvyku sklízet plodiny a který byl také zbraní, kterou vykastroval a sesadil Urana. V Athénách, dvanáctý den každého měsíce, se konala slavnost zvaná Kronia na počest Krona a oslavující žně. Kronos byl také ztotožňován v klasickém starověku se Saturnem.\n\nŘekové nestavěli Kronovi žádné chrámy a ani jinak mu neprojevovali žádnou zvláštní úctu.\n\nZatímco Řekové považovali Krona za představitele nepořádku a chaosu a věřili, že olympští bohové na svět přinesli období míru a pořádku poté, co se zmocnili vlády na zlomyslných Titánech, měli Římané na prvotní bohy příznivější pohled. Ačkoli římský bůh Saturn byl sloučen s Kronem, měli Římané Saturna raději než Řekové Krona. Zatímco Řeky byl Kronos považován za kruté a bouřlivé božstvo, jeho živelnost se stala u Římanů víceméně neškodná a začal být spojován se zlatým věkem a posléze i s „lidským časem“, kalendářem, ročními obdobími, přičemž byl odlišován od vlastního ztělesnění času – Chrona. Zatímco Řekové Krona převážně opomíjeli, považujíce ho za pouhý mezistupeň mezi Úranem a Diem, v Římském náboženství a mytologii zastával důležitější úlohu; Saturnálie byly slavnosti vyhrazené k jeho poctě a v raném římském království také víme o nejméně jednom chrámu zasvěceném Saturnovi.\n\nJe důležité si uvědomit, že mnohá starověká města žila v klasických dobách v izolaci, a tak mnohé mýty a pověsti byly rozvíjený a přizpůsobovány pro danou oblast. Teprve rozvoj technologie dovolil provádět kulturní výměnu mezi lidmi a podporoval tím tvorbu jednotného pohledu na vesmír. Také by se slušelo poznamenat, že takový vývoj se neomezuje pouze na řecko-římskou kulturu. Historické dokumenty ukazují, že se to týkalo hlavně citově zabarveného náboženství.\n\nStejně jako významu Krona pro Římany, měla zpětně jeho římská varianta, Saturn, velký vliv na západní kulturu. Podle blízkovýchodní tradice byl sedmý den v židovsko-křesťanském kalendáři latinsky nazýván \"Dies Saturni\" (Saturnův den), který se pak po úpravách stal zdrojem pro anglický název soboty (\"Saturday\"). Astronomický název planety Saturn má také původ u Římanů. Byla považována za sedmý objekt, který byl nejzevnější z objektů ještě pozorovatelných pouhým okem.\n\nU některých hinduistických sekt je Kronos označení pro démona.\n\nVe starověku nebyl u Řeků Kronos příliš uctíván a tím pádem ani zobrazován. Jen na několika vázách a jednom reliéfu v Kapitolském muzeu je možné nalézt jeho vyobrazení. Dále se ještě ve Vatikánských muzeích nachází torzo antické sochy Krona z blíže neurčené doby.\n\nZ novověku jsou pak nejznámější obrazy malířů Petera Paula Rubense a Francisca Goyi, shodou okolností oba dva umístěné v madridské obrazárně Prado. Rubensovo dílo se nazývá \"Saturn pohlcující jedno ze svých dětí\" a Goyovo \"Saturn požírající vlastní dítě\".\n\n\n\n"}
{"id": "43347", "url": "https://cs.wikipedia.org/wiki?curid=43347", "title": "Bílá skála", "text": "Bílá skála\n\nBílá skála je označení pro více skal a vrcholů:\n\n\n\nchráněných území:\n\nsídel:\n\n"}
{"id": "43367", "url": "https://cs.wikipedia.org/wiki?curid=43367", "title": "Seznam planetek 107251-107500", "text": "Seznam planetek 107251-107500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43368", "url": "https://cs.wikipedia.org/wiki?curid=43368", "title": "Seznam planetek 107501-107750", "text": "Seznam planetek 107501-107750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43369", "url": "https://cs.wikipedia.org/wiki?curid=43369", "title": "Seznam planetek 107751-108000", "text": "Seznam planetek 107751-108000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43370", "url": "https://cs.wikipedia.org/wiki?curid=43370", "title": "Seznam planetek 108001-108250", "text": "Seznam planetek 108001-108250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43372", "url": "https://cs.wikipedia.org/wiki?curid=43372", "title": "Seznam planetek 108251-108500", "text": "Seznam planetek 108251-108500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43374", "url": "https://cs.wikipedia.org/wiki?curid=43374", "title": "Seznam planetek 108501-108750", "text": "Seznam planetek 108501-108750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43375", "url": "https://cs.wikipedia.org/wiki?curid=43375", "title": "Seznam planetek 108751-109000", "text": "Seznam planetek 108751-109000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43377", "url": "https://cs.wikipedia.org/wiki?curid=43377", "title": "Javorové stromořadí u Veverských Knínic", "text": "Javorové stromořadí u Veverských Knínic\n\nAlej u Veverských Knínic je stromořadí u Veverských Knínic. Alej je vysázená podél silnice od místního hřbitova směrem k silnici mezi Ostrovačicemi a Veverskou Bítýškou. Alej končí u autobusové zastávky \"Veverské Knínice Pohádka máje rozcestí\", v blízkosti areálu Pohádky máje a přírodního parku Podkomorské lesy.\n\nChráněné stromořadí tvořilo 49 javorů mléč vysázených roku 1887. Chráněno bylo od 2. listopadu 1978. V únoru 2010 zde stálo pouze 19 stromů, v roce 2014 jen 10 stromů. Ochrana byla zrušena 16. července 2014.\n"}
{"id": "43378", "url": "https://cs.wikipedia.org/wiki?curid=43378", "title": "Plótínos", "text": "Plótínos\n\nPlótínos ( řecky: Πλωτίνος) (205, Egypt – 270) byl řecký filosof, hlavní představitel novoplatónismu.\n\nPlótínos se narodil v Egyptě, byl žákem Ammónia Sakky z Alexandrie, který je považován za zakladatele novoplatónismu, avšak o jehož učení prakticky není nic známo. Posléze Plótínos založil v Římě filosofickou školu, kterou vedl až do své smrti. Od obyvatelstva se mu dostávalo téměř pověrčivé úcty, příznivě mu byl nakloněn i císař Gallienus. V Itálii chtěl založit město filosofů Platónopolis, kde by se uskutečnila Platónova představa státu (nezrealizováno).\n\nPlótínos uspořádal novoplatónskou nauku a sepsal celkem 54 spisů, které sebral jeho žák Porfyrios a vydal je v šesti skupinách po devíti částech – tzv. \"Enneady\" (devítky). První enneada obsahuje pojednání etická, druhá a třetí pojednává o světě, čtvrtá o duši, pátá o duchu a idejích a šestá o nejvyšším principu – Dobru. Plótínos je považován za kontemplativního filosofa, jeho nauka měla významný vliv na formování křesťanské teologie (spolu s Plótínem byl žákem Ammonia Sakky i nejvýznamnější křesťanský spisovatel starověku Órigenés).\n\nPlótínos se snažil očistit Platónovu filosofii od pozdější příměsi a uspořádat ji do ucelené soustavy, přičemž se mu ve skutečnosti podařilo vytvořit originální filosofický systém. Bytí chápal jako stupňovité vrstvení jednotlivých sfér, které jsou postupnými emanacemi božského Jedna – až k hmotnému světu, který zároveň znamená nebytí a zlo. Lidská duše podle Plótína usiluje o vymanění z těla pomoci mystické kontemplace, překonáním tělesnosti a smyslovosti.\n\nZabývá se tedy Absolutnem, které chápe jako Jedno (dobro, bůh), které je počátkem všeho. Toto Jedno je nepoznatelné, nepochopitelné, z něj emanují další skutečnosti:\n\nPlótínos se zabývá se vztahem mezi bohem a světem. Zde se ukazuje jako dualista. Chápe Jedno jako nehybnou prapodstatu, která je zdrojem světové duše. Svět je dílem boha, není s ním však totožný. Nesporný přínos patří Plótínovi také ve vymezení subjektu a objektu. Každé Já je podle něj nenapodobitelným originálem; člověk je subjektem, vše ostatní je vůči němu objektem. Člověk není na objekty napojen, vytváří si k nim vztahy.\n\nPlótínos se též táže, odkud se bere zlo, pokud je bůh absolutní dobro, a dochází k názoru, že příčinou všeho zla je hmota (tělo), která moc lpí na světě a stahuje člověka ke zlu. Proto je třeba askeze k umravnění těla a rozvoji duše. Zlo také znamená nedostatek dobra, absolutně dobrý je jen prvopočátek (Jedno) – než se dostane dobro ke hmotnému světu, určitá jeho část zmizí. Duše se snaží se vrátit k Jednomu; při tom musí projít očistou katarzí prací na sobě, ctností, kontemplací. Plótínos je též stoupencem reinkarnace; domnívá se, že příliš sobecké duše se k očištění musí mnohokrát narodit. Očista je tak pro něj utrpení, které má výchovný charakter.\n\n\n\n"}
{"id": "43386", "url": "https://cs.wikipedia.org/wiki?curid=43386", "title": "Seznam planetek 109001-109250", "text": "Seznam planetek 109001-109250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43387", "url": "https://cs.wikipedia.org/wiki?curid=43387", "title": "Seznam planetek 109251-109500", "text": "Seznam planetek 109251-109500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43388", "url": "https://cs.wikipedia.org/wiki?curid=43388", "title": "Seznam planetek 109501-109750", "text": "Seznam planetek 109501-109750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43389", "url": "https://cs.wikipedia.org/wiki?curid=43389", "title": "Seznam planetek 109751-110000", "text": "Seznam planetek 109751-110000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43390", "url": "https://cs.wikipedia.org/wiki?curid=43390", "title": "Seznam planetek 110001-110250", "text": "Seznam planetek 110001-110250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43391", "url": "https://cs.wikipedia.org/wiki?curid=43391", "title": "Seznam planetek 110251-110500", "text": "Seznam planetek 110251-110500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43392", "url": "https://cs.wikipedia.org/wiki?curid=43392", "title": "Seznam planetek 110501-110750", "text": "Seznam planetek 110501-110750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43393", "url": "https://cs.wikipedia.org/wiki?curid=43393", "title": "Seznam planetek 110751-111000", "text": "Seznam planetek 110751-111000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" - klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43394", "url": "https://cs.wikipedia.org/wiki?curid=43394", "title": "Seznam planetek 111001-111250", "text": "Seznam planetek 111001-111250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43395", "url": "https://cs.wikipedia.org/wiki?curid=43395", "title": "Seznam planetek 111251-111500", "text": "Seznam planetek 111251-111500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "43396", "url": "https://cs.wikipedia.org/wiki?curid=43396", "title": "Seznam planetek 111501-111750", "text": "Seznam planetek 111501-111750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43397", "url": "https://cs.wikipedia.org/wiki?curid=43397", "title": "Seznam planetek 111751-112000", "text": "Seznam planetek 111751-112000\n\nPoznámky: \"Prov.  ozn.\" – první provizorní označení planetky; \"Abs.  mag.\" – absolutní hvězdná velikost;\n\"a\" – velká poloosa dráhy v  astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v  rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v  hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43398", "url": "https://cs.wikipedia.org/wiki?curid=43398", "title": "Seznam planetek 112001-112250", "text": "Seznam planetek 112001-112250\n\nPoznámky: \"Prov.  ozn.\" – první provizorní označení planetky; \"Abs.  mag.\" – absolutní hvězdná velikost;\n\"a\" – velká poloosa dráhy v  astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v  rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nMBA – planetka v  hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43400", "url": "https://cs.wikipedia.org/wiki?curid=43400", "title": "Seznam planetek 112251-112500", "text": "Seznam planetek 112251-112500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43401", "url": "https://cs.wikipedia.org/wiki?curid=43401", "title": "Seznam planetek 112501-112750", "text": "Seznam planetek 112501-112750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43403", "url": "https://cs.wikipedia.org/wiki?curid=43403", "title": "Seznam planetek 112751-113000", "text": "Seznam planetek 112751-113000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43405", "url": "https://cs.wikipedia.org/wiki?curid=43405", "title": "Seznam planetek 113001-113250", "text": "Seznam planetek 113001-113250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43406", "url": "https://cs.wikipedia.org/wiki?curid=43406", "title": "Seznam planetek 113251-113500", "text": "Seznam planetek 113251-113500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43407", "url": "https://cs.wikipedia.org/wiki?curid=43407", "title": "Seznam planetek 113501-113750", "text": "Seznam planetek 113501-113750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43409", "url": "https://cs.wikipedia.org/wiki?curid=43409", "title": "Gaius Lucilius", "text": "Gaius Lucilius\n\nGaius Lucilius (180 př. n. l. – 103 př. n. l. Neapol), byl římský satirik, který pocházel z bohaté aristokratické rodiny. Ví se o něm, že se jako společník Scipiona mladšího účastnil musabajské války.\n\nO roce jeho narození se spekuluje, za nejpravděpodobnější je považován rok 168/7 př. n. l. Lucilius pocházel z urozené a prosperující rodiny z města Sessa Aurunca v severní Kampánii. O jeho životě je málo informací. Působil v hlavním stanu Scipiona Aemiliana při obléhání Numantie. Byl prvním literátem z urozené rodiny, který svůj život věnoval spisovatelské dráze a dobrovolně se vzdal veškeré politické kariéry.\n\nDílo\nNapsal 30 knih satir, z nichž se dochovaly jen zlomky (celkem asi 1300 veršů) V jeho díle se satira stala samostatným literárním oborem. Osobnosti jmenuje přímo, bez jakýchkoliv změn. Psal především daktylským hexametrem, který se později stal normou nejen pro satiru. Obecně se předpokládá, že Lucilius uveřejnil kolem r. 130 př. n. l. první soubor o 5 knihách (což je dnes část XXVI-XXX). Zpracovával látky z každodenního života, a to v hovorové, často přímo lidové dikci. Není vůbec jisté, zda titul \"Sermones\" (Satiry) pochází přímo od Lucilia. Ve zlomcích, které máme k dispozici, označuje Lucilius sám své skladby názvem \"poemata\". Verši kritizoval významné osobnosti své doby.\n\n"}
{"id": "43410", "url": "https://cs.wikipedia.org/wiki?curid=43410", "title": "Seznam planetek 113751-114000", "text": "Seznam planetek 113751-114000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43411", "url": "https://cs.wikipedia.org/wiki?curid=43411", "title": "Souhvězdí Eridanu", "text": "Souhvězdí Eridanu\n\nEridanus, \"Eirdanus\" (lat.), gen. \"Eridani\", zkr. \"Eri\", je šesté největší souhvězdí z 88 souhvězdí moderní astronomie. Bylo též jedním ze 48 souhvězdí zavedených Ptolemaiem. Leží na jižní obloze. Je to velmi dlouhé souhvězdí, které se vine klikatě jako řeka. V Česku je viditelná pouze jeho severní část, ovšem alespoň z části jej lze pozorovat kdekoliv na Zemi. Egypťané v tomto souhvězdí viděli posvátný Nil.\n\nToto dlouhé souhvězdí vinoucí se od Oriona hluboko na jih už odedávna připomínalo lidem řeku. Egypťané v něm viděli obraz posvátného Nilu, antičtí Evropané pravděpodobně zase severoitalskou řeku Pád. S Pádem ho ztotožňuje i antická báj o Faethónovi, synovi boha Slunce Helia.\n\nO řece Eridanu se zmiňuje Báje o Faethóntovi, jehož otcem byl bůh slunce, Helios. Heliův syn si kdysi vypůjčil od svého otce sluneční vůz. Při jízdě se ale koně polekali obrovského štíra a vyděšený Faethón pustil otěže z ruky. Neřízené spřežení pobíhalo zmateně po obloze a žár sálající z vozu spálil zemi a vše živé s ní. Zeus chtěl Zemi zachránit, a tak srazil Faethóna bleskem, který poté letěl vesmírem jako padající hvězda a utonul ve vodách Eridanu.\n\nPodle této verze plula po řece Eridanu bájná loď Argo na své pouti za zlatým rounem.\n\nAčkoli jde o rozsáhlé souhvězdí, není v něm mnoho jasných hvězd s výjimkou hvězdy Achernar. Nachází se na konci řeky Eridanus, čemuž odpovídá i jeho název pocházející z arabského Achir, „konec“ a Nahr, „řeka“. Je nejjasnější hvězdou souhvězdí a devátou nejjasnější hvězdou oblohy. V českých zeměpisných šířkách však zůstává trvale pod ozborem.\n\nBeta Eridani - Cursa - se nachází na opačném konci „řeky“ než Achernar, na severovýchodě v blízkosti jasné hvězdy Rigel z Oriona. Od Rigelu ji dělí jen tři obloukové stupně. Podle starších vyobrazení se tato hvězda s jasností 2,78m přiřazovala ještě k Orionu.\n\nGama Eridani nese jména Zaurak, což znamená „člun“. Rovněž jak Cursa i Zaurak je ze střední Evropy viditelný, ale není nijak zvlášť výrazný (magnituda 2,97, při své malé výšce nad obzorem je ještě slabší). Delta Eridani se jmenuje Rana, \"žába\", hvězda epsilon Eridani ležící ve zdánlivé blízkosti Rany je bezejmenná. Jedná se o hvězdu menší a chladnější než Slunce, pomalu se otáčející, jinak je mu dost podobná. Několikaletá pozorování různými dalekohledy ukázala, že hvězdu obíhá minimálně ještě jedna planeta. Ke Slunce je to nejbližší známá planetární soustava, je vzdálená \"pouhých\" 11 světelných let.\n\nZeta Eridani - Zibal, má magnitudu 4,8, ale byla hodnocena i magnitudou 3. Důkaz jejího dlouhodobého slábnutí je silnější než ve většině případů. Azha (z arabštiny \"jasnější\") je jméno hvězdy Eta Eridani. Theta Eridani se nazývá Acamar, což znamená \"jasnější\", podle jiného zdroje \"poslední v řece\". Ačkoli se nenachází na konci, ale ve dvou třetinách tohoto souhvězdí. Předpokládá se, že v historickém období zeslábla z první na třetí magnitudu, ačkoli o tom neexistuje dostatečný důkaz.\n\nHvězdy Omikron 1 a Omikron 2 Eridani jsou pojmenované Beid a Keid. Tato dvojice na obloze je dost blízko sebe, ale fyzicky spolu nesouvisí. Keid je svojí vzdáleností 16,2 světelných let další z našich nejbližších hvězd. Navíc je vícenásobnou hvězdou.\n\nDalší pojmenovanou hvězdou je Tau Eridani - Angetenar, jehož název znamená \"ohyb řeky\". Hvězd označených tau je v tom souhvězdí až 9. Táhnou se z východu na západ v oblasti s rektascenzí okolo 3-4 hodin a s deklinací okolo -20°. Nejjasnější z nich je Tau 4 s magnitudou 3,7. Jménem Angetenar se označuje jen Tau 2.\n\nUž 5cm dalekohledem můžeme pozorovat hvězdu 32 anebo W Eridani. Jeho společníci s jasnostmi 5,0 a 6,4 leží v odstupu 6,9\". Souhvězdí jinak není příliš bohaté na zajímavé hvězdy a jasné objekty.\n\nV blízkosti Rigelu, trochu západně od něj, se nachází mlhovina IC 2118 s názvem Hlava čarodějnice. Je to modrá prachová reflexní mlhovina, jejíž jemný prach odráží světlo RIgelu. Nachází se ve vzdálenosti asi 1000 světelných let. Vizuálně je nepozorovatelná, ale zobrazí se na snímcích s dlouhou expoziční dobou. Její úhlový průměr je 180 obloukových minut.\n\nNa severní straně souhvězdí je možné pozorovat planetární mlhovinu NGC 1535. Její celková jasnost je 9 magnitud a dá se vyhledat jen 10 a více centrimetrových dalekohledem.\n\nV souhvězdí Eridana je množství galaxií, ale všechny jsou slabé. Nejjasnější z nich je NGC 1291 s magnitudou 10,2 (podle jiného zdroje až 8,5). Asi 3° severně od hvězdy Tau 4 lží amatérským dalekohledem těžce pozorovatelná, za to ze snímků Hubbleova dalekohledu známá galaxie NGC 1300. Je to pěkný příklad spirálové galaxie s příčkou. Celková vizualní jasnost tohoto objektu je 10,3 magnitud.\n\nNGC 1332 a NGC 1407 jsou dvě eliptické galaxie s jasnostmi 10,3 a 9,8 mag. NGC 1132 je též eliptická galaxie nacházející se téměř na hranici s Velrybou. Dosahuje jasnost jen 14 magnitud, ale je na ní pozoruhodné to, že na rozdíl od jiných eliptických galaxií je osamocená, není tedy členem nějaké kupy galaxií. NGC 1309 je spirálová galaxie s jasností 11,6 mag, na níž se díváme přímo shora. NGC 1531 a NGC 1535 jsou dvojicí interagujících galaxií, tedy galaxie, kterou jsou fyzicky tak blízko sebe, že se graviančně vzájemně deformují. Nakonec je tu ještě mladá eliptická galaxie NGC 1700 ve východní části souhvězdí, která vykazuje známky rotujícího disku o šířce 90 000 světelných let s teplotou mnoho milionů stupňů. Tento jev neobvyklý pro eliptickou galaxii se též připisuje gravitačnímu splynutí dvou galaxií v minulosti.\n\nEridanus je dlouhé klikaté souhvězdí, které se vine od západní strany Oriona daleko na jih téměř do deklinace -60°. V oblastech kolem 50° severní šířky je nad obzorem viditelná jen jeho sverní část, nejlépe od září do prosince. Začátek tohoto souhvězdí se dá snadno najít pomocí jasné hvězdy Cursa v blízkosti ještě jasnějšího Rigelu ze souhvězdí Orion. Představit se však v duchu lineární spojnice táhnoucí se nejprve od západu, potom na jih, jihovýchod na konec víceméně na jihozápad není jednoduché. Souhvězdí ukončuje jasný Achernar, který v místech severnějších než asi 33° severní šírky nevychází nad obzor. Ostatní hvězdy nejsou ani zdaleka tak výrazné. Na severozápadě Eridanus hraničí s podobně rozlehlou a nevýraznou Velrybou.\n\n"}
{"id": "43412", "url": "https://cs.wikipedia.org/wiki?curid=43412", "title": "Seznam planetek 114001-114250", "text": "Seznam planetek 114001-114250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43414", "url": "https://cs.wikipedia.org/wiki?curid=43414", "title": "Seznam planetek 114251-114500", "text": "Seznam planetek 114251-114500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nBIN – binární planetka,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43415", "url": "https://cs.wikipedia.org/wiki?curid=43415", "title": "Souhvězdí Rydla", "text": "Souhvězdí Rydla\n\nRydlo (lat. \"Caelum\") je jedno z 88 souhvězdí moderní astronomie, leží na jižní obloze. Zavedl jej Nicolas Louis de Lacaille v roce 1750 jako Sochařovo rydlo (\"Caelum Scalptorium\" popř. \"Cela Sculptoris\", jak je popsáno v zrcadle Uranie (\"Urania's Mirror\") a název později zkrátil Francis Baily na návrh Johna Herschela. Jedná se o osmé nejmenší souhvězdí na obloze. IAU přijala tříznakovou zkratku pro souhvězdí – „Cae“ v roce 1922.\n\nKvůli své malé velikosti a umístění od roviny Mléčné dráhy je Rydlo poněkud chudé souhvězdí, jen s několika málo zajímavými objekty. Nejjasnější hvězda souhvězdí Alfa Caeli má hvězdnou velikost jen 4,45 a pouze jedna další hvězda Gamma Caeli je jasnější než 5. Jiné objekty v Rydlu hodné pozoru jsou RR Caeli, zákrytová proměnná dvojhvězda (složená z červeného a bílého trpaslíka) s jednou známou planetou objevenou v roce 2012, vzdálená 65,7 světelných let (20,13 parseků) od nás; X Caeli, proměnná hvězda typu Delta Scuti, která tvoří optickou dvojhvězdu s Gamma Caeli; a HE0450-2958, neobvyklá Seyfertova Galaxie, jako první objevená bez viditelných hostitelných galaxií.\n\nRydlo je nevýrazné souhvězdí, z 50. rovnoběžky je viditelné částečně těsně nad obzorem. Celé souhvězdí je viditelné alespoň po část roku jižně od 41. rovnoběžky. Je ohraničen souhvězdími Síť a Malíř na jihu, Hodinami a Eridanem na východě, Zajícem na severu a Holubicí na západě. Hlavní asterismus se skládá ze čtyř hvězd a zhruba 20 hvězd je jasnějších než velikost 6,5. Hranice souhvězdí jsou, jak je určil Eugène Delporte, definovány 12hranným mnohoúhelníkem.\n\n"}
{"id": "43416", "url": "https://cs.wikipedia.org/wiki?curid=43416", "title": "Seznam planetek 114501-114750", "text": "Seznam planetek 114501-114750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43417", "url": "https://cs.wikipedia.org/wiki?curid=43417", "title": "Seznam planetek 114751-115000", "text": "Seznam planetek 114751-115000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43418", "url": "https://cs.wikipedia.org/wiki?curid=43418", "title": "Seznam planetek 115001-115250", "text": "Seznam planetek 115001-115250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43419", "url": "https://cs.wikipedia.org/wiki?curid=43419", "title": "Seznam planetek 115251-115500", "text": "Seznam planetek 115251-115500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43421", "url": "https://cs.wikipedia.org/wiki?curid=43421", "title": "Souhvězdí Zajíce", "text": "Souhvězdí Zajíce\n\nZajíc je jedno z 88 souhvězdí moderní astronomie, leží na jižní obloze jižně od souhvězdí Orionu. Zřejmě představuje zajíce, kterého Orion loví. Bylo též jedním ze 48 Ptolemaiových souhvězdí.\n\nToto malé souhvězdí zimní oblohy mytologicky souvisí s jeho sousedním souhvězdím - Orionem. Zajíci byli totiž podle pověsti Orionova oblíbená kořist. Proto se nachází u Orionových noh a před Velkým psem. Umístil ho tam prý sám Hermes, posel bohů. Podle jiného mýtu je prý Zajíc vzpomínka na lidmi zaviněné přemnožení zajíců na ostrově Leros. Zajíci ničili úrodu a tím způsobili hlad obyvatelstva. Nakonec je ostrované vyhubili. Egypťané viděli v Orionovi boha Osirise (Usira) a Zajíc byl Osirisovým člunem. Arabové si zase na tomto místě představovali obrovu čili Orionovu stoličku. Stěhovavé národy z vyprahlých pouští v nich zase viděly čtyři žíznivé velbloudy na břehu nebeské řeky (Mléčné dráhy).\n\nAlfa Leporis má vzácněji používaný arabský název Arneb, což znamená „zajíc“. Je to veleobr zdánlivé hvězdné velikosti 2,58 vzdálený od Země více než 900 světelných let. Krom něj je v souhvězdí už jen jedna hvězda jasnější než třetí magnituda a tou je beta Lepus - Nihal. Dvojhvězdu gama Leporis dokáže snadno rozlišit i polní dalekohled. Dvojhvězdou je i Kappa Leporis. Zajímavým objektem je krvavě červená proměnná hvězda R Leporis východně od hvězdy Mí Leporis. Je to dlouhoperiodická proměnná.\n\nKulová hvězdokupa M79 je v jižní části souhvězdí. Je bohatá na hvězdy a má magnitudu 8,4. Ve stejném zorném poli jako hvězdokupa se nachází trojhvězda Herschel 3752. NGC 2017 představuje kompaktní skupinu hvězd, která však není skutečnou hvězdokupou. Zvláštností je objekt označený jako Gliese 229B, což je náš nejbližší a současně nejchladnější známý hnědý trpaslík. Nachází se ve vzdálenosti jen 19 světelných let a provází jasnějšího červeného trpaslíka Gliese 229A.\n\nSouhvězdí je možné nalézt poměrně snadno díky jeho poloze jižně od výrazného Oriona a západně od jasného Siria. V jeho blízkosti jsou oba nebeští psi, tj. Velký a Malý pes. Je viditelné od zářijových rán do březnových večerů.\n\n"}
{"id": "43422", "url": "https://cs.wikipedia.org/wiki?curid=43422", "title": "Seznam planetek 115501-115750", "text": "Seznam planetek 115501-115750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43423", "url": "https://cs.wikipedia.org/wiki?curid=43423", "title": "Seznam planetek 115751-116000", "text": "Seznam planetek 115751-116000\n\nPoznámky: \"Prov.  ozn.\" – první provizorní označení planetky; \"Abs.  mag.\" – absolutní hvězdná velikost;\n\"a\" – velká poloosa dráhy v  astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v  rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v  hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43424", "url": "https://cs.wikipedia.org/wiki?curid=43424", "title": "Seznam planetek 116001-116250", "text": "Seznam planetek 116001-116250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43425", "url": "https://cs.wikipedia.org/wiki?curid=43425", "title": "Souhvězdí Velkého psa", "text": "Souhvězdí Velkého psa\n\nVelký pes je souhvězdí na jižní obloze. V 1. století bylo zahrnuto do 48 Ptolemaiových souhvězdí a je stále zahrnuto mezi 88 moderních souhvězdí. Jeho český název Velký pes je překladem z latinského názvu . Nejjasnější hvězdou souhvězdí i na celé noční obloze je Sirius,\nkterý je součástí Zimního trojúhelníku.\n\nVelký pes na severu sousedí se souhvězdím Jednorožce, na západě se souhvězdím Zajíce, na jihozápadě se souhvězdím Holubice a na jihu a východě se souhvězdím Lodní zádě.\n\nNejjasnější hvězdou souhvězdí i celé oblohy vůbec je Sirius (α CMa), který má hvězdnou velikost -1,46.\nJeho velká jasnost je dána nejen tím, že má 23 krát větší zářivý výkon než Slunce, ale také jeho blízkostí, protože leží pouhých 8,6 světelného roku od Země a patří tak mezi nejbližší hvězdy.\n\nZ dalších zajímavých hvězd se dá zmínit například proměnná hvězda s označením VY Canis Majoris, která patří mezi největší známé hvězdy. Její průměr je 1 800 průměrů Slunce a od Země je vzdálená kolem 4 900 světelných let.\nZákrytová dvojhvězda s názvem R Canis Majoris leží v severovýchodní části souhvězdí a její jasnost se vždy za 27 hodin snižuje z hvězdné velikosti 5,7 na 6,3. Od Země je vzdálená kolem 145 světelných let.\n\nOkrajem souhvězdí prochází Mléčná dráha, takže je v něm vidět mnoho otevřených hvězdokup. Nejvýraznější otevřenou hvězdokupou tohoto souhvězdí je Messier 41, která je se svou hvězdnou velikostí 4,5 dokonce viditelná pouhým okem a díky své poloze 4° jižně od Siria se dá velmi snadno najít. Obyčejný triedr ji dokáže rozložit na dvacet hvězd.\n\nV severovýchodní části souhvězdí leží otevřené hvězdokupy NGC 2360, NGC 2345 a NGC 2374. NGC 2360 je poměrně bohatá a hustá, takže je k jejímu pozorování vhodný středně velký dalekohled. Její hvězdná velikost je 7,2 a úhlová velikost 12′. NGC 2345 má hvězdnou velikost 7,7 a úhlovou velikost také 12′, ale i ve středně velkém dalekohledu se v ní ukáže pouze kolem dvacítky hvězd 10. hvězdné velikosti a slabších. NGC 2374 má 8. hvězdnou velikost, úhlový rozměr 19′ a ve středně velkém dalekohledu se dá rozložit až na třicítku hvězd.\n\nDalší tři otevřené hvězdokupy leží u východní hranice souhvězdí. Zdánlivě blízké se zdají být NGC 2383 a NGC 2384, ovšem ve skutečnosti se nacházejí v různých vzdálenostech od Země. NGC 2384 je z této dvojice jasnější, má hvězdnou velikost 7,4 a úhlovou velikost 5′. Středně velký dalekohled v ní ukáže nanejvýš 20 hvězd, ale její nejjasnější dva členové jsou 9. hvězdné velikosti. NGC 2383 je se svou hvězdnou velikostí 8,4 trochu slabší, ale trochu větší. Její nejjasnější hvězdy mají hvězdnou velikost 10 a pomocí středně velkého dalekohledu se v ní dá pozorovat kolem dvaceti hvězd. NGC 2367 má hvězdnou velikost 7,9 a úhlovou velikost 4′ a středně velký dalekohled ji rozloží až na 30 hvězd, z nichž ty nejjasnější na obloze vykreslují tvar velkého písmene Y.\n\nNGC 2362 obklopuje hvězdu Tau Canis Majoris, která je se svou hvězdnou velikostí 4,4 jejím nejjasnějším členem. Hvězdokupa má úhlovou velikost 8′ a středně velký dalekohled ukáže až 30 hvězd. Hvězdokupa je velmi mladá, její stáří se odhaduje pouze na několik milionů let. NGC 2354 leží 1,5° severovýchodně od hvězdy Wezen (δ CMa). Na obloze zabírá plochu s úhlovou velikostí 22′ a její hvězdná velikost je 6,5. Ovšem její nejjasnější členové mají hvězdnou velikost 10 a uvnitř hvězdokupy je několik prázdných oblastí bez hvězd.\nV západní části souhvězdí ještě leží slabá hvězdokupa NGC 2204, která má hvězdnou velikost 8,6 a úhlovou velikost 13′. Přesto je viditelná i triedrem a její nejjasnější členy s hvězdnou velikostí 9 ukáže i malý dalekohled. Středně velký dalekohled v ní ukáže několik desítek hvězd.\n\nV severovýchodním cípu souhvězdí se dá středně velkým dalekohledem najít mlhavá skvrna označená jako NGC 2359. Je to emisní mlhovina, která se kvůli svému tvaru někdy nazývá „Thorova přilba“ nebo „Kachní mlhovina“ a jejím původcem je Wolfova–Rayetova hvězda.\n\nV souhvězdí Velkého psa se nachází Trpasličí galaxie Velký pes, což může být nejbližší satelitní galaxie pohlcená Mléčnou dráhou, která je od Země vzdálená 25 000 světelných let,\nale stejně tak může jít pouze o výběžek spirálního ramene Mléčné dráhy.\n\nV jihozápadní části souhvězdí leží spirální galaxie s příčkou označená NGC 2217. Má hvězdnou velikost 10,5 a úhlovou velikost 5×4,5′. Středně velký dalekohled ji ukáže jako kulatou skvrnku s jasnějším jádrem. Od Země je vzdálená asi 60 milionů světelných let. V západní části souhvězdí ještě leží zajímavá dvojice interagujících galaxií, které se označují jako NGC 2207 a IC 2163, mají hvězdnou velikost 11 a od Země jsou vzdálené 125 milionů světelných let.\n\n\n"}
{"id": "43426", "url": "https://cs.wikipedia.org/wiki?curid=43426", "title": "Seznam planetek 116251-116500", "text": "Seznam planetek 116251-116500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission © IAU: Minor Planet Center.\n"}
{"id": "43427", "url": "https://cs.wikipedia.org/wiki?curid=43427", "title": "Seznam planetek 116501-116750", "text": "Seznam planetek 116501-116750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43428", "url": "https://cs.wikipedia.org/wiki?curid=43428", "title": "Seznam planetek 116751-117000", "text": "Seznam planetek 116751-117000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43429", "url": "https://cs.wikipedia.org/wiki?curid=43429", "title": "Seznam planetek 117001-117250", "text": "Seznam planetek 117001-117250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43431", "url": "https://cs.wikipedia.org/wiki?curid=43431", "title": "Seznam planetek 117251-117500", "text": "Seznam planetek 117251-117500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43432", "url": "https://cs.wikipedia.org/wiki?curid=43432", "title": "Seznam planetek 117501-117750", "text": "Seznam planetek 117501-117750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43433", "url": "https://cs.wikipedia.org/wiki?curid=43433", "title": "Seznam planetek 117751-118000", "text": "Seznam planetek 117751-118000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "43434", "url": "https://cs.wikipedia.org/wiki?curid=43434", "title": "Seznam planetek 118001-118250", "text": "Seznam planetek 118001-118250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "43435", "url": "https://cs.wikipedia.org/wiki?curid=43435", "title": "Souhvězdí Jednorožce", "text": "Souhvězdí Jednorožce\n\nJednorožec je málo nápadné souhvězdí jižně od nebeského rovníku, severně od hvězdy Sirius a východně od souhvězdí Orionu. Nepatří mezi souhvězdí známá už ve starověku a obecně se soudí, že je popsal a pojmenoval až vlámský kartograf a teolog Petrus Plancius na svém globu z roku 1612 a do hvězdných map ho zanesl Jakob Bartsch ve svém díle \"Usus astronomicus planisphaerii stellati\" z roku 1624.\n\n\n\n"}
{"id": "43437", "url": "https://cs.wikipedia.org/wiki?curid=43437", "title": "Souhvězdí Malého psa", "text": "Souhvězdí Malého psa\n\nMalý pes je souhvězdí na nebeském rovníku. Jeho nejjasnější hvězdou je Prokyon, který je 7. nejjasnější hvězdou na noční obloze.\n\n"}
{"id": "43441", "url": "https://cs.wikipedia.org/wiki?curid=43441", "title": "Souhvězdí Vozky", "text": "Souhvězdí Vozky\n\nVozka je souhvězdí na severní obloze. Leží mezi souhvězdími Žirafy, Persea, Býka, Blíženců a Rysa. Patří jak mezi 48 Ptolemaiových souhvězdí, tak mezi 88 souhvězdí moderní astronomie. Mezi souhvězdími je Vozka na 21. místě podle velikosti. Patří mezi zimní souhvězdí. V nejlepším pozorovacím postavení je v lednu a únoru. Obrazec Vozky tvoří také beta Tauri, která však patří do sousedního souhvězdí Býka. Části tohoto souhvězdí jsou v ČR cirkumpolární.\n\nVozka představuje athénského krále Erichthonia, syna boha Héfaista. Vychovávala ho bohyně Athéna. Byl po otci chromý, a proto vynalezl vůz, který byl táhnut koňmi. Jeho vynález byl užitečný celému lidstvu, a proto ho Zeus přemístil na oblohu jako Vozku, kde ho můžeme vidět dodnes.\n\nVozka drží v rukách kozičku Capellu. Capella, nebo také Amalthea byla koza, která kojila malého Dia na Krétě. Tam ho jeho matka Rhea ukryla před jeho otce Kronem. Ten totiž všechny svoje děti krátce po narození spolkl. Chtěl tak zabránit věštbě, která říkala, že jeden z jeho synů jej svrhne a stane se pánem bohů a lidí. Když se narodilo nejmladší z dětí, Zeus, podstrčila matka Kronovi místo Dia zavinutý kámen. Rhea ukryla Dia v jedné jeskyni v pohoří Ida na Krétě, kde se o něj starala koza Capella. Z vděčnosti ji Zeus umístil na oblohu.\n\nNejjasnější hvězda tohoto souhvězdí je alfa Aurigae neboli Capella (latinsky Kozička). Má jasnost 0,08 mag, což z ní dělá šestou nejjasnější hvězdu oblohy, nepočítáme-li Slunce, a třetí nejjasnější hvězdu na severní obloze. V České republice je Capella cirkumpolární hvězdou. Nejvýše nad obzorem je v zimních měsících. Nejníže naopak v létě a v místech s hornatějším obzorem může zapadnout. Je to spektroskopická dvojhvězda, která je složená ze dvou žlutých obrů. Obě hvězdy se oběhnou za 108 dní. Beta Aurigae má název Menkalinan, což znamená rameno vozky. Je to zákrytová dvojhvězda složená ze dvou modrých obrů. Má jasnost 1,9 mag. Poblíž Capelly se nacházejí hvězdy epsilon, eta a zeta Aurigae, které jsou známy jako Kůzlátka. Epsilon a zeta jsou zákrytové proměnné hvězdy. Delta Aurigae je oranžový obr, který má jasnost 3,7 mag.\n\nSouhvězdím Vozky prochází Mléčná dráha. Proto se zde nachází mnoho otevřených hvězdokup, které se dají pozorovat i malým dalekohledem. Nejjasnější z nich popsal ve svém katalogu Charles Messier. Messier 36 má jasnost 6 mag a je vzdálená 4 200 světelných roků. Nejjasnější z této triády hvězdokup je Messier 37, která má jasnost 5,6 mag a je vzdálená 4 600 ly. Messier 38 je vzdálená 4 500 ly a má jasnost 6,4 mag.\n\n\n\n"}
{"id": "43443", "url": "https://cs.wikipedia.org/wiki?curid=43443", "title": "Souhvězdí Žirafy", "text": "Souhvězdí Žirafy\n\nŽirafa je cirkumpolární souhvězdí na severní obloze. Nachází se mezi souhvězdími Draka, Malý medvěd, Cefeus, Kasiopeja, Perseus, Vozky, Souhvězdí Rysa a Velké medvědice. Na severní oblohu ho zavedl nizozemský astronom Petrus Plancius roku 1613. Skládá se jen ze slabých hvězd, nejjasnější hvězdy dosahují zdánlivé hvězdné velikosti 4. Nejlepší podmínky pro pozorování nastávají v únoru. Je 18. největším souhvězdím oblohy.\n\nJelikož bylo souhvězdí zavedeno až v 17. století, není s ním spjata žádná legenda. Představuje sudokopytníka žijícího v Africe.\n\nŽirafa neobsahuje žádné jasné hvězdy. Její nejjasnější hvězdy dosahují čtvrté magnitudy. Nejjasnější je beta Camelopardalis (4,0 mag). Je to trojhvězda. Hlavní hvězdou je žlutý veleobr, který dosahuje jasnosti 4,0 mag. Tato soustava je od Slunce vzdálená 1 000 světelných let. Alfa Camelopardalis (4,3 mag) je ve vzdálenosti 5000 ly. Jde o zářivého modrobílého veleobra, který je tak málo jasný díky své vzdálenosti. Hvězdy označené jako 11 a 12 Camelopardalis tvoří optickou dvojhvězdu. Obě mají jasnost 6,0 mag. Fyzická dvojhvězda je 32 Camelopardalis (5,3 mag). Obě hvězdy mají modrobílou barvu a je vhodné pozorovat je alespoň s pomocí triedru. Druhou nejjasnější hvězdou v Žirafě je CS Camelopardalis (4,21 mag), která je proměnnou hvězdou.\n\nV Žirafě se nachází 43 NGC objektů. Většina je však příliš slabá. Pro amatérské astronomy je zajímavá otevřená hvězdokupa NGC 1502, která má jasnost 5,7 mag. NGC 2403 je spirální galaxie, která dosahuje jasnosti 8,4 mag, a jde ji pozorovat s objektivem o průměru 100 mm. Další spirální galaxií je IC 342 (9,3 mag), která je ve vzdálenosti 10 milionů světelných let. Planetární mlhovina s označením IC 3568 je poměrně mladá a v amatérském dalekohledu je vidět pouze její ústřední hvězda.\n\nV souhvězdí se nachází asterismus nazvaný Kemblova kaskáda, kterou tvoří asi 20 náhodně seskupených hvězd, promítajících se na nebeskou sféru jako řada začínající pod otevřenou hvězdokupou NGC 1502 a pokračující na severozápad.\n\n\n\n"}
{"id": "43445", "url": "https://cs.wikipedia.org/wiki?curid=43445", "title": "City (Londýn)", "text": "City (Londýn)\n\nLondýnská City (anglicky City of London, doslovně česky \"Město Londýn\") je malá ústřední část Velkého Londýna. Moderní londýnská konurbace vznikla rozšiřováním města z City a blízkého Westminsteru, který byl sídlem královského dvora. Dnes je City finančním centrem Londýna, i když musí soupeřit s Canary Wharf, které přebírá část jejího vlivu. Často se označuje pouze jako City nebo \"Square Mile\" (čtvereční míle), což vyjadřuje přibližně její rozlohu (2,6 km²). Ve středověku byla City synonymem pro Londýn, ale v současné době se jméno Londýn používá pro celé město obklopující City. City je součástí centra Londýna, ale s výjimkou finančního centra je většina funkcí správy hlavního města soustředěna do West Endu. Počet obyvatel trvale žijících v City je asi 8 000, ale denně sem dojíždí za prací asi 300 000 lidí.\nUvnitř City existují dvě nezávislé enklávy – Inner Temple a Middle Temple. Tyto dvě oblasti tvoří část hrabství City, ale nejsou řízeny jejím správním orgánem Corporation of London. Tato instituce řídí City a vlastní různá volná prostranství (parky, lesy, louky) uvnitř i vně Londýna.\n\nCity původně uzavíraly obranné hradby vybudované Římany na obranu strategického přístavu. Ale hranice City nejsou stanoveny původními hradbami, protože město rozšířilo svou pravomoc mimo ně; ve středověku se hranice ustálily a vliv City tak nikdy nedosahoval na celý Londýn.\n\nHradby již dávno zanikly, i když několik jejich částí je dosud viditelných nad zemí. Jedna část hradeb v blízkosti Muzea Londýna byla odhalena po ničivém náletu 29. prosince 1940. Jiné stopy původních hradeb jsou viditelné u \"St Alphage\" a poblíž Toweru.\nCity hraničí na západě s Westminsterem; hranice City tvoří: Victoria Embankment, západní část oblasti Middle Temple, Strand, Fleet Street, \"Chancery Lane\" (zde se City dotýká s Camdenem), \"Holborn\", \"Charterhouse Lane\", \"Farringdon Road\" (Islington), Aldersgate, Goswell Road, South Place (hranice s Hackney), \"Norton Folgate\" (hranice s Tower Hamlets), \"Bishopsgate\", \"Middlesex Street\" až k Temži.\n\nMapa zobrazující současné vymezení území City\n\nCity je nejmenší anglické ceremoniální hrabství co do počtu obyvatel i rozlohy, a v obou ohledech druhé nejmenší britské město (\"city\") po St David's ve Walesu.\n\nV době, kdy měla City největší rozlohu, zahrnovala i oblasti, které již dnes nejsou její součástí, například Southwark. Pod její správu nyní patří celý most London Bridge a Blackfriars Bridge, ale jen polovina řeky pod nimi. City vlastní a spravuje některá veřejná prostranství, která leží mimo její hranice - \"Ashtead Common\", \"Burnham Beeches\", \"Epping Forest\", \"Hampstead Heath\" (včetně Parliament Hill), \"Highgate Wood\", \"Queen's Park\", \"West Ham Park\" a \"West Wickham and Coulsdon Common\".\n\nPočátek oddělené správy City se datuje do roku 886, kdy Alfréd Veliký jmenoval svého zetě \"Aetheldreda z Mercie\" guvernérem Londýna. Alfréd zajišťoval, aby zde bylo vhodné místo k ubytování pro obchodníky ze severozápadní Evropy a později i z oblasti Baltu a Itálie.\n\nCity si vytvořila vlastní systém pravidel pro kupce a prosadila si takovou autonomii, že sir \"Laurence Gomme\" označoval City za samostatné království určující si vlastní zákony. Město bylo rozděleno na okrsky, každý z nichž řídil \"Alderman\" („staršina“), který jmenoval své zástupce. V 10. století \"Athelstan\" povolil v City zřízení 8 mincoven oproti 6 v jeho hlavním městě Winchesteru, což naznačuje bohatství Londýna.\n\nPo bitvě u Hastingsu vyrazil Vilém I. Dobyvatel na Londýn. Dosáhl Southwarku, ale nebyl schopen překročit London Bridge nebo porazit Londýňany. Nakonec překročil Temži u \"Wallingfordu\" a plenil území, kterým procházel. Než aby pokračovali ve válce, \"Edgar Aetheling\", \"Edwin z Mercie\" a \"Morcar z Northumbrie\" se vzdali u Berkhamsteadu. Vilém odměnil Londýn tím, že jeho obyvatelům v roce 1075 udělil chartu; City byla jednou z mála institucí, kde Angličanům zůstal nějaký vliv. Přesto Vilém nechal postavit poblíž tři opevnění, aby si udržel Londýňany pod kontrolou: Tower, Baynard's Castle a Montfichet's Castle.\n\nCity dvakrát vyhořela do základů – poprvé v roce 1212 a pak znovu v roce 1666 při Velkém požáru Londýna.\n\nPočet obyvatel City rychle klesal v 19. století a v průběhu větší části 20. století, kdy mnoho obytných domů padlo za oběť výstavbě kancelářských komplexů. Tento trend se nyní zastavil a správa City podporuje její obydlování, i když se neočekává, že by počet stálých obyvatel vystoupal příliš nad 10 000. Některé z nových bytů jsou v malých předválečných kancelářských budovách, které nejsou vhodné pro využití velkými firmami, jež tvoří hlavní zaměstnavatele v City. Většina stálých obyvatel bydlí v oblasti \"Barbican Estate\".\n\nOd 90. let se City i v dalších ohledech odklání od téměř výhradního kancelářského charakteru. Například bylo otevřeno několik hotelů a první obchodní dům. Přesto je velká část City o víkendu vylidněná.\n\nCity má unikátní politické postavení, vyplývající z kontinuální existence jako statutárního města od anglosaské doby a zvláštního vztahu ke dvoru. Je spravováno institucí Corporation of London, v jejímž čele stojí starosta – \"Lord Mayor of London\" (nezaměňovat s \"Mayor of London\" - starostou Velkého Londýna, zavedeným v roce 2000). City má rovněž status ceremoniálního hrabství (\"ceremonial county\"), i když ve svém čele nemá hodnostáře \"Lord-Lieutenant\", ale jeho funkci vykonává komise, jíž předsedá Lord Mayor.\n\nV City je uplatňován unikátní volební systém, který neodpovídá současným představám o demokracii. Tento systém dovoluje volit obchodníkům a dělí City na volební okrsky v příkrém nepoměru k počtu voličů. Zákon \"City of London (Ward Elections) Bill\", který tento systém pro volby do Corporation of London reformuje, byl schválen Sněmovnou lordů v říjnu 2002.\n\nPodle nového systému bude zvýšen počet obchodníků s volebním právem z 16 000 na dvojnásobek. Firmy, které dříve neměly volební právo, budou vyzvány k nominaci voličů, které musejí vybrat poměrným systémem. Zákon rovněž odstranil další anomálie, které se ve volebním systému postupně nashromáždily, neboť nebyl upravován od poloviny 19. století.\n\nTento volební řád je často vnímán jako nedemokratický, ale zavedení běžného systému by znamenalo, že osm tisíc stálých obyvatel City by muselo řídit rozvoj jednoho z největších finančních center světa. Návrhy připojit City k některé sousední městské části (nejspíše Westminsteru) nebyly nikdy brány vážně.\n\nCity má vlastní policejní složku – City of London Police. Ve zbytku Velkého Londýna zajišťuje policejní službu London Metropolitan Police se sídlem v New Scotland Yardu.\n\nCity řídí tři nezávislé školy – \"City of London School\" (chlapecká), \"City of London School for Girls\" (dívčí) a \"City of London Freemen's School\" (koedukační).\n\nCity je také velkým patronem umění. Spravuje \"Barbican Centre\" a podporuje několik významných divadelních společností.\n\n\n\n\n\n\n\nOficiální stránky\n\nMapy\n"}
{"id": "43447", "url": "https://cs.wikipedia.org/wiki?curid=43447", "title": "Řídká množina", "text": "Řídká množina\n\nPodmnožina \"A\" topologického prostoru \"X\" je řídká, pokud vnitřek jejího uzávěru je prázdný.\n\nEkvivalentně lze vyjádřit, že formula_1 je řídká, právě když formula_2 je (otevřená) hustá.\n\nV angličtině se používá pojem \"nowhere dense\", tzn. „množina, která není nikde hustá“.\n\nMnožina celých čísel je řídká na reálné přímce. Dalším příkladem může být například Cantorovo diskontinuum, která je navíc nespočetná. Naopak řídká množina není množina racionálních čísel (neboť doplňkem jejího uzávěru je prázdná množina) na reálné přímce, ačkoliv uzávěr vnitřku racionálních čísel je také prázdná množina.\n\nKaždá podmnožina řídké množiny je řídká. Navíc i každé konečné sjednocení řídkých množin je řídká množina. Tedy řídké podmnožiny nějakého topologického prostoru tvoří množinový ideál. Vlastnosti řídkých množin jsou úzce svázány s vlastnostmi otevřených hustých množin a s Baireovou větou (ta také mluví o spočetném sjednocení řídkých množin).\n\nV reálných číslech existuje množina kladné (nenulové) Lebesgueovy míry, uvedeme jeden z několika příkladu konstrukce. Uvažme očíslování racionálních čísel přirozenými (tj. ať formula_3). Uvažme nyní následující množinu:\n\nformula_4\n\nPřitom formula_1 je lebesgueovsky měřitelná, neboť je vytvořena spočetným sjednocením a množinovým rozdílem z lebesgueovsky měřitelných množin (intervalů). A platí:\n\nformula_6\n\nZbývá ověřit, že tato množina je řídká. K tomu ověříme, že její doplněk obsahuje otevřenou hustou množinu. Platí:\n\nformula_7,\n\ntedy\n\nformula_8\n\nje hledaná otevřená hustá množina.\n\nPodobným způsobem lze sestrojit řídkou množinu libovolně velké míry, dokonce i řídkou podmnožinu jednotkového intervalu libovolně velké míry ostře menší než jedna.\n\n"}
{"id": "43451", "url": "https://cs.wikipedia.org/wiki?curid=43451", "title": "Perth (rozcestník)", "text": "Perth (rozcestník)\n\nPerth je jméno řady měst v různých částech světa:\n\nve Spojeném království:\n\nv Austrálii:\n\nv Kanadě:\n\nv USA:\n"}
{"id": "43452", "url": "https://cs.wikipedia.org/wiki?curid=43452", "title": "Vracovice (okres Benešov)", "text": "Vracovice (okres Benešov)\n\nObec Vracovice se nachází asi 5 km jihovýchodně od města Vlašim v okrese Benešov. Obec Vracovice se skládá ze dvou místních částí – Vracovice a Malovidy. Katastrální území celé obce má rozlohu 1 094 ha. V obci Vracovice je evidováno 147 domů a žije zde obyvatel. PSČ obce je 258 01.\n\nNa části jejího katastrálního území se rozprostírá Chráněná krajinná oblast Blaník a přírodní památka Částrovické rybníky.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vracovice \"(přísl. Malovidy, 497 obyvatel, )\" byly v roce 1932 evidovány tyto živnosti a obchody: 2 hostince, kovář, 2 obchody se smíšeným zbožím, Spořitelní a záložní spolek ve Vracovicích, 2 trafiky, truhlář.\n\nDopravní síť\n\nVeřejná doprava 2012\nObcí vedou cyklotrasy č. 0069 Benešov - Postupice - Vlašim - Pravonín a č. 8164 Kondrac - Vracovice - Křížov.\n\n\nZ oblasti významných osobností lze jmenovat Františka Holečka, jednoho z vynálezců televizorů v Česku. Vývoj televizorů v Česku v počátcích probíhal na dvou místech: jedním z nich byla Univerzita Karlova a druhým z nich byla skutečná půda Františka Holečka ve Vracovicích (v některých historických materiálech jsou chybně uváděny Vratislavice). František Holeček byl rolník a radiotechnik samouk. Jeho práce vedla k podání tří patentů v roce 1936. Svým myšlením předbíhal svoji dobu a i soudobou techniku.\n\n"}
{"id": "43454", "url": "https://cs.wikipedia.org/wiki?curid=43454", "title": "Boëthius", "text": "Boëthius\n\nAnicius Manlius Torquatus Severinus Boëthius (asi 480 Řím nebo u Říma – 25. října 524/525 Pavia) byl křesťanský teolog a filosof, někdy označovaný jako „poslední Říman“ a zároveň první filosof středověku. Je považován za jednoho z posledních vzdělanců pozdně starověkého Západu. Římskokatolická církev jej ctí jako světce a jeho svátek slaví 23. října. Jeho nejčtenější a nejznámější dílo je \"Consolatio philosophiae\" (\"Útěcha z filosofie\").\n\nBoëthiovo jméno je nezvykle dlouhé. U staré římské nobility, ke které Boëthius patřil, bylo zvykem dávat jména z vícero důvodů: jako dobré znamení, kvůli původu, aby se naznačil jejich budoucí charakter. Jméno \"Anicius\" ( nepřemožený) označuje jeho původ v rodu nepřemožených Fabiů. Jméno \"Manlius Torquatus\" získal po slavném Titu Manliovi Torquatovi, jehož římská tradice velebila jako statečného bojovníka, a jméno \"Severinus\" ( přísný) podle soudcovské příslušnosti rodiny či jako přání, aby vytrval v učení ( vytrvat).\n\nItálie doby Boëthiovy byla od roku 493 ovládána ostrogótským králem Theodorichem. Boëthius pocházel z okruhu římské nobility oddané Theodorichovi. Brzy osiřel a byl vychován v domě ctihodného senátora Symmacha. Pečlivý pěstoun se postaral, aby se jeho svěřenci dostalo velmi dobrého vychování a vzdělání. Boëthius pobyl po jistou dobu v Athénách a zde si pravděpodobně osvojil slušnou znalost řečtiny. Měl velký zájem o vědu, zvláště o filosofii a politiku. Napsal několik knih z různých vědních oborů a přeložil do latiny některé spisy Platónovy a Aristotelovy. Mezi jeho oblíbené zábavy patřila hudba a matematika.\n\nKrál Theodorich si nadaného Boëthia povšiml a zpočátku si ho vysoce cenil. Kolem roku 520 byl Boëthius králem ustaven coby \"magister officiorum\". Stal se vrchním správcem celého dvora. V roce 523 byla však z rozkazu krále na Boëthia uvalena vazba pro zločin velezrady. Důvody zůstaly nejasné. Někteří historici se domnívají, že Boëthius zamýšlel otevřeně vyjednávat s Theodorichovým rivalem – Byzancí. Sám Boëthius připisoval zatčení pomluvám svých protivníků. Učenec byl zbaven svého titulu i majetku a v pavijském žaláři čekal na smrt. Poprava byla vykonána v roce 524 nebo 525.\n\nBoëthius měl v úmyslu sepsat úvod do čtyř disciplin quadrivia tvořících základ středověké vzdělanosti; z nich se mu podařilo dokončit úvod do matematiky a hudby: dvě knihy \"Institutio arithmetica\" a pět knih \"De institutione musica\" z let 500-507. Dílo \"De institutione musica\" se stalo základem pozdější středověké hudební estetiky. K němu se hlásila a z něho vycházela většina středověkých hudebních teoretiků a alchymistů (umění hudby bývalo kryptonymem pro alchymii).\n\nPlánovaný kompletní latinský překlad Aristotelových děl Boëthius nedokončil; stačil přeložit „pouze“ 4 knihy \"Kategorií\" s komentářem spisu \"De interpretatione\" (περὶ ἑρμηνείας \"peri herméneias\"). Dalším jeho dílem jsou dva komentáře k Porfyriově \"Εἰσαγωγή\" (\"Eisagógé\"); první z nich vytvořil na základě Maria Victorina, druhý na základě vlastního překladu řeckého textu. V neúplné podobě se dochoval komentář k Ciceronovým \"Topikám\".\n\nZ teologického díla jsou známy jeho traktáty \"De S. Trinitate\" (O Trojici), \"Utrum Pater et Filius et Spiritus S. de divinitate substantialiter praedicentur\" (Zda Otec, Syn a Duch svatý o božství vypovídají substanciálně), \"Quomodo substantiae in eo quod sint bonae sint, cum non sint substantialia bona\" (Jakým způsobem jsou substance dobré v tom, co jsou, ačkoli samy nejsou substanciální dobro) a \"Liber contra Eutychen et Nestorium\" (Kniha proti Eutychovi a Nestoriovi).\n\nNejčtenějším Boëthiovým dílem však zůstává 5 knih spisu \"Consolatio philosophiae\" (\"Útěcha z filosofie\"). Dílo sepsal ve vězení před svou popravou. Jde o 39 zpěvů v rozličných metrech prokládaných prozaickým textem. Formálně lze text považovat za tzv. menippskou satiru (což byl žánr antické literatury, která byla psána zčásti prózou, zčásti veršem). Dílo je útěšným dialogem mezi zkoušeným Boëthiem a zosobněnou Filosofií. V knize se Boëthius představuje jako výborný znalec antické vzdělanosti a přiklání se k novoplatónismu.\n\nCelé dílo je rozčleněno do pěti knih. Kniha I představuje úvod, v němž k Boëthiovi přichází Filosofie, aby jej vyléčila z jeho strádání a ukazuje mu, že svět neovládá Štěstěna, nýbrž boží prozřetelnost, ač si to lidská mysl, zkalená nesprávnými názory, často nehodlá připustit. V knize II, kterou představuje stoická diatriba, Filosofie ukazuje Boëthiovi, že lidské štěstí nelze hledat v nahodilostech, v bohatství, hodnostech, moci a slávě; I nepříznivý osud bývá lidem prospěšný; svornost a láska jsou pevné základy blaha. Ve třetí knize Filosofie nabízí ještě hlubší nauku a účinnější léčbu, kterou čerpá především z novoplatónské nauky. Všichni lidé touží po blahu, avšak hledají je v pomíjejících statcích tohoto světa, v bohatství, hodnostech, moci a slávě a tělesných rozkoších; ve skutečnosti je však mohou nalézt pouze v nejvyšším dobru, jímž je Bůh. V knize IV se ukazuje, že navzdory zdání ti, kdo vlastní toto skutečné a nejvyšší dobro, mají bohatství a moc, zatímco zlí jsou bezmocní a budou zavrženi. Každá příhoda, milá i nemilá, je v posledku dobrá, neboť člověka může dovést ke zdroji jeho štěstí, k nejvyššímu dobru, k Bohu. Pátá kniha nakonec ukazuje, že i náhoda se řídí zákony, a jakým způsobem je možné zároveň zachovat existenci božího předzvědění a prozřetelnosti na straně jedné a lidské svobody na straně druhé na základě toho, že člověk vnímá události z hlediska času, v němž žije, kdežto Bůh z hlediska věčnosti, v níž vnímá vesmír a dějiny v jejich jednotě. Velmi stručný závěr pak nabádá čtenáře, aby žili ctnostně, a tak dosáhli svého štěstí, totiž nejvyššího dobra, jímž je Bůh.\n\nBoëthiův význam v dějinách římského písemnictví je poměrně značný. Především se zasloužil o zprostředkování antické filosofie generacím středověku, a to velmi erudovaně a poutavě. Neopomenutelné je jeho místo v dějinách logiky, jím vytvořené překlady doplněné o jeho komentáře či vlastní logické práce byly ve středověké logice základem korpusu tzv. \"logica vetus\". Ač se namítá, že Boëthiovo myšlení není původní, i tak se jedná o velmi přínosné přepracování a doplnění antického myšlení. Boëthiovo dílo v jistém smyslu završuje antickou vzdělanost a zároveň je jedním ze zdrojů, z nichž se napájela středověká filosofie.\n\nPrimární:\n\nSekundární:\n\n"}
{"id": "43458", "url": "https://cs.wikipedia.org/wiki?curid=43458", "title": "Boethius", "text": "Boethius\n\nBoethius nebo Boëthius může označovat různé historické postavy:\n\n"}
{"id": "43468", "url": "https://cs.wikipedia.org/wiki?curid=43468", "title": "Srbsko (rozcestník)", "text": "Srbsko (rozcestník)\n\nSlovo Srbsko může mít následující významy:\n"}
{"id": "43490", "url": "https://cs.wikipedia.org/wiki?curid=43490", "title": "Titáni", "text": "Titáni\n\nTitáni a Titánky jsou v řecké mytologii potomci matky země Gaie a boha Úrana.\n\nNejvýznamnějšími Titány jsou Kronos a jeho manželka Rheia, Ókeanos, Téthys, Iapetos, Hyperion, Koios, Kríos, Foibé, Themis, Mnémosyné a Theia. Někteří jejich potomci jsou považováni za Titány, např. bůh slunce Hélios (syn Hyperióna), Prométheus, Epimétheus a Atlás - všichni tři synové Íapeta.\nŠest dětí Krona a Rheie nebyli Titáni. Jsou to bohyně a bohové Hestiá, Démétér, Héra, Hádés, Poseidón a Zeus.\n\nTitáni uposlechli výzvy své matky Gaie, aby potrestali Úrana, který svrhl Gaiiny děti do Tartaru. Pomstu vykonal Kronos, který srpem vykastroval Úrana. Krona pak svrhl jeho nejmladší syn Zeus, který deset let bojoval s Kronem a Titány. Zeus zvítězil v Titánomachii v boji proti Titánům, a svrhl je po jejich porážce do Tartaru. Jejich strážci jsou podle Diova rozhodnutí Hekatoncheirové, storucí obři.\n"}
{"id": "43492", "url": "https://cs.wikipedia.org/wiki?curid=43492", "title": "Ammónios Sakkás", "text": "Ammónios Sakkás\n\nAmmónios Sakkás z Alexandrie (také Ammonius, asi 175 – 242) byl řecký filosof, učitel Plótinův, který bývá považován za zakladatele novoplatónismu. Z jeho přízviska Sakkas (tj. „nosič pytlů“) se někteří domnívali, že se zpočátku se živil nádeničinou, později si otevřel školu filosofie v Alexandrii. Sakkas však mohlo být i označení pytloviny, do níž se filosofové oblékali. Ani o jeho učení však v podstatě není nic přesnějšího známo, snad proto se ho dovolávají i různé okultní směry, například teosofie.\n\nO životě Ammónia Sakky mnoho nevíme a údaje o něm se značně rozcházejí. Dochované zmínky patrně pocházejí ze zlomku polemického spisu proti křesťanství Plótinova žáka Porfyria, jak jej cituje Eusebios z Kaisareie a Jeroným. Eusebios uvádí dvě protichůdné zprávy: podle jedné byl Ammonios vychován křesťansky, když se však seznámil s filosofií, přešel k tradičnímu pohanskému náboženství a snažil se překlenout spor mezi Platónem a Aristotelem. Nic nenapsal, pouze učil a své názory dokonce tajil jako Pythagorejci. Podle druhé zůstal křesťanem a napsal dva spisy, totiž \"Harmonii Mojžíše s Ježíšem\" a \"Harmonii čtyř evangelií\".\n\nNěkteří moderní badatelé se proto domnívají, že ve skutečnosti jde o dvě různé osoby:\n\nZatímco Plótinos se ke svému učiteli zřejmě výslovně hlásil, Órigenés, který se zde zmiňuje, možná nebyl totožný se slavným křesťanským teologem téhož jména.\n\n\n"}
{"id": "43494", "url": "https://cs.wikipedia.org/wiki?curid=43494", "title": "Stavovské divadlo", "text": "Stavovské divadlo\n\nStavovské divadlo (původní název Hraběcí Nosticovo divadlo, za socialismu Tylovo divadlo) je divadlo v Praze na Starém Městě na Ovocném trhu v městské části Praha 1.\n\nBudovu dal postavit jako scénu pro veřejnost osvícený vlastenec hrabě František Antonín Nostic-Rieneck. Plány uspořádání prostor divadla naskicoval hrabě Kašpar Heřman Künigel, stavbu v letech 1781–1783 projektoval a provedl dvorní stavitel Anton Haffenecker. Stavba jedné z prvních klasicistních budov pro veřejnost v  Praze trvala pouhé dva roky.\n\nZajímavostí budov je, že si hrabě Nostic nechal údajně postavit miniaturu tohoto divadla na svém letním sídle. A dokonce tyto dvě budovy měly být i propojeny podzemní chodbou.\n\nPůvodní budova se odlišovala od současné podoby. Divadlo mělo velká půlkruhově zakončená okna prostupující patry. Budova byla z přední strany od havelského kláštera souměrná se zadním traktem do zbytku Ovocného trhu. Čelní rizalit nebyl rozdělen do dvou pater jako dnes, nýbrž byl uvnitř jeden vysoký salon prostupující od prvního patra až nahoru. \n\nPůvodní hlediště mělo pouze tři pořadí lóží a jednu galerii, bylo tedy o patro nižší, než to dnešní. Disponovalo plochým parterem, jak bylo v 18.století zvykem a mělo plochý strop. \n\nV historii došlo hned k několika menším i větším přestavbám divadla. Nejvýraznější z nich byla provedena od 23. zaří do 29. října 1834, kdy došlo (navzdory časové tísni) k pronikavé přestavbě. Celé hlediště bylo zvýšeno o jedno patro a přistavěna byla druhá galerie. Celé hlediště bylo vyzdobeno do červeno-bílo-zlatých barev. Parter, dřív ve dvou úrovních, byl propojen do jednoho svažitého. Přízemní pořadí lóží bylo propojedno v jednu velkou galerii. Portál mezi hledištěm a jevištěm byl vyvýšený a celé jeviště získalo novou mašinérii. V konečném důsledku dostalo hlediště jeden velký centrální lustr. Nově otevřené divadlo zahajovalo operou \"Němá z Poříčí\".\n\nDruhou a nejvýznamnější přestavbou Stavovského divadla byla přestavba v roce 1859, která trvala od dubna do listopadu, tedy osm měsíců. Přestavba byla vedena architektem Karlem Brustem ve spolupráci s Josefem Niklasem, která je mimo jiné zajímavá svou citlivostí k původnímu stylu architektury. Velká okna v exteriéru byla zazděna a proražena nová, jednoduchá ve dvou patrech nad sebou. Salon v předním razalitu byl rozdělen do dvou nad sebou. Boční tříosé razality byly rozšířeny na pětiosé. Dále došlo prakticky k celkovému vybourání vnitřní hmoty divadla - byl upraven půdorys rozšířením chodeb a stavbou nových schodišť. Hlediště divadla bylo kompletně zbořeno a zkráceno (původní hlediště bylo delší) na úkor zvětšení foyerů a chodeb. Nové hlediště bylo opět rozděleno do pěti pater - tří pořadí lóží a dvou galerií se svažitým parterem. Bylo vyzdobeno opět červeno-bílo-zlatě. Jednotlivé lóže byly zmenšeny, čímž se navzdory zkrácení sálu zvětšil jejich počet na 12 na každé straně, resp. 25 na jedno patro (vč. středové). Celá přestavba byla provedena velmi konzervativně. Jejím výsledkem bylo zlepšení akustiky, zvětšení kapacity, větší komfort pro diváky a zlepšení bezpečnostních podmínek (především požárních). \n\nTřetí přestavba byla provedena v roce 1882, a to od května do října. Během této přestavby bylo celé divadlo prodlouženo směrem do Ovocného trhu, a tím zvětšeny prostory pro účinkující. Nejdůležitější přístavbou však bylo zřízení postranních pavlačí s venkovními schodišti, které sloužily hlavně jako únikové východy v případě požáru, které bývaly především v divadlech velmi časté. \n\nPoslední přestavbou byla generální rekonstrukce, která proběhla v letech 1983 až 1991. Během této rekonstrukce došlo kromě restaurování interiérů a exteriérů k výstavbě technických výtahů, k prohloubení divadla do podzemí, kde vnikl další foyer pro diváky v parteru. Pod provozní částí divadla vnikly rozsáhlé suterény se zázemím pro účinkující i se sklady dekorací. Tyto prostory zasahují až pod volnou plochu Ovocného trhu. Byla také postavena chodba spojující divadlo s Kolowratským palácem, který slouží jako provozní zázemí Stavovského divadla. \nBudova je v interiéru vyzdobena sloupy a pilastry z hnědého sliveneckého mramoru, podlahy vestibulu a foyer jsou vydlážděny bílým a hnědým mramorem. Strop jeviště má malovanou geometrickou dekoraci s groteskními motivy v pompejském stylu, pochází z úprav interiéru v letech 1859 a 1874. Josef Bergler roku 1804 namaloval návrh na oponu, olejomalba zachycuje Olymp, shromáždění řeckých bohů v čele s bohem umění Apollónem ve slunečním voze taženém trojspřežím běloušů, bohové se společně s múzami účastní produkce umění nebo jí přihlížejí. Návrh opony je zavěšen ve vstupním vestibulu nad pokladnou, originál opony se nezachoval. V letech 1804 - 1809 maloval pro divadlo jevištní dekorace Karel Postl.\n\nVe foyer jsou malované portréty a busty významných představitelů divadla: portrét dramatika, herce a ředitele divadla Jana Nepomuka Štěpánka (1783 – 1844) namaloval Antonín Machek, stejně jako portréty hudebního skladatele a kapelníka Stavovského divadla Františka Škroupa s manželkou, herce a pěvce Antonína Jelena v kostýmu Maxe z Weberovy opery Čarostřelec. Dříve zde visely ještě další portréty, dnes nezvěstné, například kapelníka a houslisty Fridricha Wilhelma Pixise a pěvkyně Tekly Battkové-Podleské.\n\nČinnost zahájila 21. dubna roku 1783 Lessingova tragédie \"Emilia Galotti\". Divadlo tehdy pojalo jeden tisíc návštěvníků. Časem byla kapacita pro větší pohodlí diváků snížena na dnešních 659 míst.\n\nPůvodně měl hrabě Nostic-Rieneck představu uvádět v divadle německou činohru a italskou operu. Brzy však byl repertoár rozšířen i o českou produkci, a to 20. ledna 1785, veselohrou Gottlieba Stephanieho \"Odběhlec z lásky synovské\".\nV divadle po svém příjezdu do Prahy v roce 1787 vystoupil sám Mozart a na koncertě 20. ledna osobně dirigoval svoji \"Figarovu svatbu\", která ve Vídni propadla. Nadšení Pražanů bylo veliké. Skladatel dojat srdečným přijetím, se rozhodl složit pro Prahu novou operu. Tou se stal \"Don Giovanni\" (celý název zněl „\"Il dissoluto punito ossia il Don Giovanni\"“, na motivy literární předlohy \"Don Juan\"), jejíž premiéru 29. října 1787 Mozart opět sám dirigoval. Zejména tato opera divadlo proslavila a Mozartovými operami se stalo Stavovské divadlo známým po celém kulturním světě. V současné době je jediným dosud existujícím divadlem, kde Mozart působil.\n\nDalší premiéra Mozartovy opery \"La clemenza di Tito\" se odehrála roku 1791 na počest korunovace císaře Leopolda II. českým králem, úspěchu předchozích oper však již nedosáhla.\n\nRoku 1799 divadlo od hraběte Nostice odkoupili čeští stavové a přejmenovali Nosticovo divadlo na Stavovské. Od května roku 1824 se začala hrát i pravidelná česká představení. 2. února 1826 zde měla premiéru první česká opera \"Dráteník\", jejímž autorem byl František Škroup. Ten se stal v roce 1827 i druhým kapelníkem Stavovského divadla. Škroup se také zasloužil o uvedení řady oper do té doby v českých divadlech nehraných. Jeho zásluhou bylo uvedeno např. několik oper Richarda Wagnera.\n\nV roce 1862 se z divadla stalo Královské zemské německé divadlo s německým souborem. V září 1918 intendant Leopold Kramer uzavřel s německým souborem nájemní smlouvu na deset let. Dne 16. listopadu 1920 v rámci protiněmeckých nepokojů však divadlo obsadil český dav, který budovu předal Klubu sólistů Národního divadla. Tato svévole byla zhojena 1. prosince 1920, kdy usnesení zemského správního výboru divadlo převedlo do správy Národního divadla a nazvalo jej Stavovským.\n\nPo skončení druhé světové války v Evropě v roce 1945 byla zahájena představení ve Stavovském divadle Jiráskovou hrou \"Lucerna\". Současně s novým divadelním statutem dostalo v říjnu 1949 Stavovské divadlo i nové jméno – \"Tylovo divadlo\".\n\nNa přelomu osmdesátých a devadesátých let 20. století prošlo divadlo zásadní přestavbou, bylo vybudováno podzemní podlaží a celé divadlo kompletně zrekonstruováno. Během rekonstrukce došlo k zásadní změně barevnosti interiéru. Klasická bílo-zlato-červená kombinace barev byla změněna na bílo-zlato-modrou. Ještě před touto změnou barev stačil Miloš Forman v divadle natočit řadu scén svého slavného filmu Amadeus. Podzemní podlaží je vytvořeno ve stylu osmdesátých let 20. století, nachází se zde šatna a občerstvení a technické zázemí divadla, které zasahuje až hluboko pod Ovocný trh; do těchto provozních prostor je možno vstoupit z divadla samotného anebo přímo z Ovocného trhu výtahem. Během rekonstrukce bylo vytvořeno i moderní otočné jeviště. Původní jeviště je z pohledu diváka sedícího v hledišti poměrně hluboké a nachází se na stejné úrovni jako Ovocný trh, ze kterého lze i přímo na jeviště vstoupit zadním vchodem.Dvě nejdůležitější lóže jsou císařská a prezidentská. Císařská se nachází přímo naproti jevišti. Prezidentská lóže je napravo od jeviště, výhled z ní je nevalný a lístek do ní zakoupit nelze, protože je neustále rezervována pro prezidenta a jeho hosty.\n\nDnes je Stavovské divadlo druhou scénou Národního divadla. Vedle činoherního souboru zde působí také opera Národního divadla, která zde provozuje až na výjimky především mozartovský repertoár.\n\n\n\n"}
{"id": "43498", "url": "https://cs.wikipedia.org/wiki?curid=43498", "title": "Kyselina sorbová", "text": "Kyselina sorbová\n\nKyselina sorbová je nenasycená karboxylová kyselina, jejíž název byl odvozen od odborného názvu jeřábu ptačího (\"Sorbus aucuparia\"), z jehož plodů byla látka poprvé v roce 1859 izolována. Používá se jako konzervant v potravinářství, protože zabraňuje růstu plísní, kvasinek i některých kultur baktérií, které se mohou vyskytovat v sýrech, šťávách, marmeládách, džemech, víně či sušeném ovoci. Tradičně se přidává do nápojů, kečupů, majonéz, margarínů, sýrů a dalších mléčných výrobků, pekařských polotovarů a cukrovinek, masných výrobků, salátových zálivek a dresingů a nakládané zeleniny. Často se však používají jako aditiva spíše její soli (E 201, E 202, E 203 – sorbany) a to proto, že kyselina sorbová je špatně rozpustná ve vodě.\n\nKyselina sorbová v lidském těle snadno metabolizuje a považuje se za nejméně škodlivé konzervační aditivum, neboť během pokusů na zvířatech nebyl prokázán žádný negativní účinek této látky na organismy. Totéž platí i pro její soli – sorbany. V dávkách 5 % v potravě dokonce kyselina sorbová způsobovala zrychlený růst a prodloužení doby života krysích samců. To se vysvětlovalo především zvýšeným přísunem kalorií, neboť kyselina sorbová dodává tělu energii a aktivně posiluje tělo před infekcemi.\n\nKyselina sorbová a její soli se rovněž používají jako konzervační látky v kosmetice a farmacii. Díky tomu byly testovány účinky těchto látek na pokožku a ukázalo se, že v koncentraci okolo 1 % způsobují podráždění sliznic, u citlivých lidí vyvolávají kopřivku. V potravinách se tyto látky objevují nejčastěji v koncentraci mezi 0,3 - 0,8 g/kg.\n\nV roce 1998 našla ČZPI kyselinu sorbovou i v salátech (vlašský, pařížský, a další), v jemném pečivu a chlebech a to i přesto, že její použití je v těchto výrobcích zakázáno. Mimoto se kyselina sorbová nesmí do salátů přidávat, neboť by mohla maskovat přítomnost bakterií, které způsobují otravy jídla. V České republice je použití kyseliny sorbové povoleno jen pro vybrané druhy potravin. Stejně tak je tomu v USA, kde je kyselina sorbová označována jako GRAS látka (Generally recognized as safe, tj. bezpečná látka nepodléhající regulaci).\n"}
{"id": "43504", "url": "https://cs.wikipedia.org/wiki?curid=43504", "title": "Rebutia muscula", "text": "Rebutia muscula\n\nRebutia muscula je velmi pěkný druh rodu 'rebucie, který je svými oranžovými samosprašnými květy a hustým bílým otrněním ozdobou každé sbírky. Právě podle celkového vzhledu stonků a otrnění, které připomínají myší kožíšek dostal druh své jméno, \"musculus\" znamená myška.\n\nRitter, Friedrich, et Thiele; Taxon, 12: 29, 1963\n\nSekce \"Aylostera\", řada \"Spinosissima\"\n\nSynonyma: \n\nStonky polokulovité, později protáhlé, poněkud odnožující, v kultuře silněji odnožující až trsovité, 30 – 40 mm široké, v kultuře často zřetelně delší, s vláknitými kořeny a světle zelenou pokožkou. Žeber 25 - 40, nezřetelná, rozložená do nevýrazných, téměř čtyřhranných, asi 2 mm vysokých hrbolků; areoly krátce oválné, 1 – 1,5 mm dlouhé, usazené na vrcholcích hrbolků, bíle plstnaté, asi 3 mm navzájem vzdálené. Trny jemné, krátké, leskle bílé, 2 – 4 mm dlouhé, v počtu asi 50, odstávající do všech směrů, nepíchavé, hustě zahalující stonky, v kultuře trnů poněkud méně, až asi 30; středové trny těžko odlišitelné, poněkud kratší.\n\nKvěty hluboko postranní, asi 35 mm dlouhé a 30 mm široké; květní lůžko zelené, s malými šupinami, s bílými vlnatými vločkami a asi 10 bělavými vlasovými štětinami v jejichž paždí; květní trubka asi 15 mm dlouhá, na spodních 7 mm srostlá s čnělkou a 3,5 mm široká, nad tím nálevkovitá, nahoře asi 5 mm široká, vně světle olivově zelená, lesklá, se zelenými šupinami, drobnými vlnatými vlasy a několika měkkými bílými vlasovými štětinami; okvětní lístky kopisťovité, světle načervenale oranžové, asi 20 mm dlouhé a 5 mm široké, vnitřní nahoře dosti tupé a zoubkované, vnější více zašpičatělé, všechny široce roztažené; nitky bělavé, 7 – 8 mm dlouhé, nasazené ve dvou sériích, ve spodní části a na okraji trubky, prašníky žluté; čnělka bělavá, se 4 – 5 nažloutlými, roztaženými, asi 4 mm dlouhými rameny blizny nad úrovní nejvyšších prašníků. Plod asi 5 mm velký, ploše kulovitý, zelenohnědý, s přisedlým květním zbytkem. Semena asi 1,2 mm dlouhá, 0,8 x 0,7 mm široká, protáhle oválná, s více vyklenutou dorzální stranou, černá, testa s drobnými, poněkud navzájem spojenými hrbolky, hilum bazální, nahnědlé.\n\nKromě sběru FR 753, ze kterého byl vybrán typ, byla \"R. muscula\" opakovaně sbírána i K. Knížetem. Sběr KK 842 byl přiřazen k \"R. muscula\", ke sběru KK 1151 bylo v seznamech polních čísel mejčastěji připojeno jméno \"R. muscula\" var. \"nivosa\" n.n. a ke sběru KK 1301 \"R. muscula\" var. \"nivosa\" n.n.?, v některých seznamech je k \"R. muscula\" přiřazován také sběr WR 317, který však jinde nalezneme také označený jako \"R. spinosissima\". K \"R. muscula\" byly přiřazeny rovněž sběry Ralpha Hillmanna RH 231, 232 (?v.), 279, 281 (?) a 1003.\n\nJednotlivé formy kolem \"R. muscula\" se navzájem příliš neliší, i když jsou k některým přiřazována zvláštní obchodní jména. Rozdíly se většinou týkají jen otrnění, kromě čistě bílých forem existují také rostliny s nažloutlými špičkami trnů, které pak dávají celkovému vzhledu rostlin více nažloutlý tón. Zbarvení trnů je však do značné míry závislé také na podmínkách kultury, při nižší úrovni osvětlení jsou trny méně početné, jemnější a bílé, vysoká úroveň slunečního záření naopak podporuje vývin silnějšího otrnění s nažloutlým odstínem. Drobné rozdíly lze nalézt také v odstínu vybarvení květů, kromě zřetelně načervenale oranžových květů lze nalézt také květy s více žlutým odstínem. To se vztahuje také k taxonu, který byl roku 1997 popsán Brandtem jako \"R. muscula\" var. \"luteo-albida\", a který by se měl od nominátní variety lišit delšími a silnějšími trny a čistě žloutkově žlutými květy bez výskytu načervenalých tónů. Tyto rostliny se však v kultuře zřejmě nevyskytují.\n\nVšechny sběry přiřazované k \"R. muscula\" pocházejí ze stejné oblasti, u typového sběru bylo jako místo nálezu uvedeno Narvaez (Bolívie, departament Tarija, provincie O´Connor), F. Ritter oblast rozšíření vymezil od Narvaez po San Lorenzo a na jih až po Padcaya. Jako místo nálezu sběru KK 842 bylo uvedeno Piedra Larga (Bolívie, departament Tarija), v nadmořské výšce 2800 m, u sběru KK 1151 Piedra Larga (Bolívie, departament Tarija), v nadmořské výšce 2500 m, u KK 1301 Narvaez (Bolívie, departament Tarija), v nadmořské výšce 2800 m. Sběr WR 317 pochází od Padcaya (Bolívie, departament Tarija, provincie Arque). Sběry R. Hillmanna pocházejí rovněž z Bolívie, z departamentu Tarija, RH 231 od Canasmoro severně od San Lorenzo, RH 232 severně od San Lorenzo, RH 279 a 281 od Palca Grande a RH 1003 od Canaletas.\n\n\"R. muscula\" je velmi charakteristický a nezaměnitelný druh, i když se i zde můžeme ve sbírkách i literatuře setkat s chybnými identifikacemi. Jeden ze zdrojů těchto omylů lze asi nalézt již v roce 1965 v Cactus & Succulent Journal of GB, kde se J. Donald věnoval novým popisům F. Rittera z roku 1963 a některé z nich doplnil fotografiemi. Přitom byly navzájem zaměněny popisky snímků \"R. muscula\" a \"R. pulvinosa\", a to je zřejmě důvod, proč dodnes někdy můžeme v našich sbírkách nalézt \"R. muscula\" označenou jako \"R. pulvinosa\". Další jména, která lze nalézt připojená k \"R. muscula\", jsou \"R. nivea\" nebo \"R. nivosa\", což má asi svůj původ v provizorních jménech K. Knížete. Jako \"R. nivosa\" se však ve sbírkách vyskytují i zcela jiné rostliny z okruhu \"R. fiebrigii\" – \"R. fiebrigii\" var. \"densiseta\", což je odvozeno od provizorního jména F. Rittera pro jeho sběr FR 390, případně FR 83.\n\nRostliny odvozené od původního sběru F. Rittera lze občas ve sbírkách nalézt také s označením \"R. muscula\" var. \"ritteri\", ale různé klony \"R. muscula\" se navzájem liší jen velmi málo. Podle informací J. D. Donalda existují ve sbírkách dvě odlišné formy, otrnění jedné je měkké, husté a zcela bílé a květní lůžko je nazelenalé. Druhá forma má otrnění poněkud řidší a hrubší, s nahnědlými špičkami středových trnů, a květní lůžko je nafialověle růžové. Tato druhá forma se v našich sbírkách asi nevyskytuje.\n\nPodle údajů F. Rittera roste \"R. muscula\" v oblasti svého rozšíření mezi Narvaez, San Lorenzo a Padcaya často společně s \"R. fiebrigii\", ale spíše v nižších polohách a na sušších stanovištích. Oba druhy se však udržují vedle sebe čisté, i když je občas na společných nalezištích údajně možno nalézt vzájemné křížence. Proti \"R. fiebrigii\" je \"R. muscula\" mnohem vzácnější.\n\n\"R. muscula\" se pěstitelsky od běžných rebucií nijak neliší. Vegetativní množení z vytvářených odnoží je stejně dostupné jako ze semen běžně vytvářených z pravidelně se objevujících samosprašných květů. Semena se poměrně často objevují i v obchodních nabídkách pod některým z výše zmíněných jmen. Pravokořenné rostliny zůstávají dlouhodobě dosti malé i po mnoha letech pěstování a na jaře pravidelně kvetou. Při vrcholících letních vedrech, která mohou vyvolat stagnaci růstu, je vhodné omezit zálivku a rostlinám dopřát co nejvíce slunečního svitu a čerstvého vzduchu, přemokření substrátu může vést ke ztrátě kořenů. Ve vhodných podmínkách lze doporučit volnou kulturu. V době zimního vegetačního klidu je nutné úplné sucho a teploty 5 – 10 °C, aby nedošlo k předčasnému probouzení rostlin.\n\n\n"}
{"id": "43506", "url": "https://cs.wikipedia.org/wiki?curid=43506", "title": "Chýně", "text": "Chýně\n\nChýně (j. č., tedy \"ta Chýně\", \"do Chýně\", \"v Chýni\", hovorově \"Chejň\") je obec v okresu Praha-západ. Leží 14 km na západ od centra Prahy a 2 km od jejích hranic v blízkosti městské části Zličín, mezi městy Hostivice (na severovýchodě) a Rudná (na jihozápadě). Žije zde obyvatel, v nejbližších letech se počítá až s více než 2000\nobyvateli\nChýně je nejrychleji rostoucí obcí v České republice a v rámci pražské metropolitní oblasti.V obci je veškerá občanská vybavenost a buduje se další při zkvalitnění služeb a života obyvatel (Obchod Billa atd.)\n. Vsí protéká Litovický potok, na kterém jsou zde dva malé rybníky: \"Bašta\" a pod ním ještě \"Strahovský rybník\", dříve vysušený, avšak obnovený roku 1999. Okolí je zvlněné a využívané většinou k zemědělství.\n\nÚzemí obce bylo osídleno od pravěku. Byly zde nalezeny první pravěké pece na železo na území Čech a Moravy.\n\nPísemně je Chýně doložena roku 1273 (\"villa Kayn\"). Ves patřila strahovskému klášteru a až donedávna šlo o malou čistě zemědělskou obec. Blízkost k Praze a dobré napojení na plzeňskou dálnici však od devadesátých let 20. století vedou k rozvoji podnikání a stavebnímu ruchu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chýně \"(567 obyvatel)\" byly v roce 1932 evidovány tyto živnosti a obchody: cihelna, holič, 3 hostince, kolář, kovář, 3 obuvníci, 2 rolníci, řezník, 4 obchody se smíšeným zbožím, 2 trafiky, truhlář, obchod s uhlím, velkostatek.\n\nPočet obyvatel je uváděn za Chýně podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé chýněcké aglomeraci nicméně žije necelých 4 tisíce obyvatel.\n\nObec se postupně stává předměstím Prahy. Zlepšují se inženýrské sítě, na druhou stranu však rychle mizí venkovský a zemědělský ráz krajiny. Rychlým tempem se staví především rodinné domky.\n\nV obci dnes působí minipivovar s restaurací \"Pivovarský dvůr\" vařící kvasnicové pivo. Jinak zde žádné turisticky pozoruhodné objekty nejsou.\n\n\nV obci měly zastávky autobusové linky:\n\n\n"}
{"id": "43507", "url": "https://cs.wikipedia.org/wiki?curid=43507", "title": "M4 Sherman", "text": "M4 Sherman\n\nM4 Sherman (oficiální označení americké armády Medium Tank, M4) byl nejznámější americký tank ve druhé světové válce a krátce po ní. Pojmenován byl britskými vojsky po americkém generálu Shermanovi. S téměř padesáti tisíci vyrobenými kusy to byl druhý nejpočetnější tank války, předčil jej pouze ruský T-34. Kromě nasazení v ozbrojených silách USA byl v rámci programu o půjčce a pronájmu dodáván dalším mocnostem vzdorujícím Německu: Více než třetina všech vyrobených Shermanů putovala britské armádě, čtyři tisíce Sovětskému svazu. V době prvních bojů byl Sherman lépe vyzbrojen i opancéřován než libovolné německé tanky, proti nejrozšířenějším strojům Panzerkampfwagen IV a Sturmgeschütz III zůstal efektivní až do konce války, ale s nejtěžšími tanky protivníka se nemohl měřit.\n\nSherman vycházel z dřívějšího amerického tanku M3, na rozdíl od svého předchůdce však nesl 75mm kanón ve věži, nikoliv v korbě. První prototyp byl dokončen dne 2. září 1941 a z tanku M3 si ještě zachoval boční průlez, který však byl pro sériovou výrobu odstraněn. Konečný konstrukční model T6 se stal standardizovaný jako M4 a v říjnu 1941 začala jeho výroba.\n\nV průběhu války prošel tank M4 několika změnami. Některé modely nahradily původní 75mm kanón M3 houfnicí ráže 105 mm, pozdější stroje byly často vyzbrojeny 76mm kanónem M1, tanky britských jednotek byly někdy osazeny výkonným protitankovým dělem Ordnance QF 17 pounder pod názvem Sherman Firefly. Vedle standardních variant byly v malém množství vyrobeny i speciální verze, například obojživelné Shermany DD, které byly použity při vylodění v Normandii, nosiče raket T34 Calliope či verze se zařízením na ničení minových polí.\n\nShermany zůstaly v americké výzbroji i dlouho po druhé světové válce, model M4A3 byl nasazen v korejské válce, kde doplňoval těžší tanky M26 Pershing a modernější stroje M46 Patton. Ještě delší život měly v armádách jiných států, například Izraelské obranné síly používaly vylepšené varianty M51 Sherman v Šestidenní válce v roce 1967 a v jejich výzbroji zůstaly až do osmdesátých let.\n\nBojovou premiérou Shermanů byla druhá bitva u El Alameinu v říjnu 1942, kde si vedly dobře proti německým a italským tankům. Coby nejpočetnější americký tank bojoval na všech frontách války, důležitého nasazení se dočkal při osvobozování Francie a Beneluxu a v bitvě v Ardenách.\n\nTanky M4 používala americká i sovětská armáda při osvobozování Československa v roce 1945. K nejznámějším městům osvobozeným tanky M4 patří Plzeň. Rudá armáda používala tanky M4 např. při osvobozování Brna. V roce 2015 se v České republice nacházely tři exempláře tanku M4 Sherman. Jeden je vystaven v areálu Zoologické zahrady Plzeň, další dva ve Vojenském muzeu Lešany.\n\n"}
{"id": "43508", "url": "https://cs.wikipedia.org/wiki?curid=43508", "title": "Porfyrios", "text": "Porfyrios\n\nPorfyrios z Tyru (232–304) byl novoplatónský filosof.\nJeho rodné jméno bylo Malchos („král“), ale po příchodu do Říma si své jméno pořečtil – na Porfyrios (podle nachové barvy královského oděvu).\n\nPorfyrios nejprve studoval v Athénách, kde se zabýval gramatikou a rétorikou. V roce 262 odešel do Říma, kam jej zlákal věhlas Plótínův, u kterého pak šest let studoval novoplatónismus. Z přepracování si poškodil zdraví a pět let strávil na Sicílii. Po svém návratu do Říma vyučoval filosofii. Jeho nejvýznamnějším žákem byl Iamblichos z Chalkidy. Ke stáří se oženil s vdovou se sedmi dětmi.\nPorfyrios byl vášnivým odpůrcem křesťanství (spis \"Proti křesťanům\") a byl též obhájcem vegetariánství (podobně jako Pýthagorás).\n\nByl jedním z nejvýznamnějších žáků Plótína, jehož spisy utřídil a vydal v šesti souborech po devíti spisech, v tzv. enneadách. Sepsal též \"Život Plótínův\".\n\nKomentáři k Platónovým, Aristotelovým, Theofrastovým a Plótínovým spisům založil tradici novoplatónského komentování klasických děl řecké filosofie.\n\nJeho stručné dílko, přeložené do latiny Boëthiem, \"Úvod k Aristotelovým Kategoriím\" (\"Isagoge\"), významně ovlivnilo středověkou logiku a filosofii, zejména podněty k úvahám a sporům o způsobu existence obecných pojmů (tzv. „univerzálií“). Spolu s Aristotelovými spisy \"Kategorie\" a \"O vyjadřování\" (také v Boëthiově překladu) sloužil tento spisek jako úvod do logické problematiky v období středověké logiky zvaném \"logica vetus\".\n\n\n\n"}
{"id": "43509", "url": "https://cs.wikipedia.org/wiki?curid=43509", "title": "Gigant", "text": "Gigant\n\nGiganti jsou obludní dlouhovlasí obři v řecké mytologii, synové bohyně země Gaii a boha propasti Tartara \n\nByli potomky starších bohů, než byli bohové olympští, vynikali nesmírnou silou, a proto neuznávali vládu olympského Dia. Uposlechli svou matku, když je podněcovala ke vzpouře proti olympským bohům. Protože tito obři byli vlivem kouzelné rostliny nezranitelní, Olympanů se nebáli a připravili jim krušné chvíle. Zeus povolal na pomoc Héraklea. \n\nGiganti se nevzdali, i když jejich osud byl zpečetěn. Jako první zahynul nejsilnější z nich Alkyoneus. Toho Héraklés zranil otráveným šípem, pak zápasili a Héraklés ho přehodil přes hranice rodné země, v níž byl obr nesmrtelný. Nato Héfaistos mrštil na Giganta Klytia rozpálené železo. Athéna na Giganta Enkelada vrhla celý ostrov Sicílii a Poseidón srazil do moře Giganta Polybóta kusem ostrova. Většinu ostatních srazil Zeus bleskem. Nakonec je Héraklés do jednoho pobil. \n\nGiganti byli nejprve zobrazování v lidské podobě, později měli hadí těla, křídla, lví hlavy, pařáty. Ještě později jako vousatí statní válečníci, s přilbou, štítem a zvířecí kůži. Někdy však také jako mladiství a bezvousí, dokonce i zcela nazí. \n\nPodle nejstarších bájí bývali Giganti pohřbívání pod ostrovy nebo jinde a lidé tak vysvětlovali činnost sopek. \n\nBoj Gigantů s bohy (gigantomachie) se stal velmi častým námětem výzdoby náboženských objektů ve starém Řecku a upomínal na neměnitelnost vesmírného řádu ochraňovaného bohy. Byl například zachycen na Diově oltáři v Pergamu, který byl ve starověku pokládán za jeden z divů světa.\" (Slovník antické kultury, kolektiv autorů, nakladatelství Svoboda 1974)\n\n"}
{"id": "43512", "url": "https://cs.wikipedia.org/wiki?curid=43512", "title": "IPv6", "text": "IPv6\n\nIPv6 (\"internetový protokol verze 6\") je v označení nastupujícího protokolu pro komunikaci v současném Internetu (resp. v počítačových sítích, které Internet vytvářejí). IPv6 nahrazuje dosluhující protokol IPv4. Přináší zejména masivní rozšíření adresního prostoru (tj. možnost přidělit všem zařízením jejich vlastní IPv6 adresu) a zdokonalení schopnosti přenášet vysokorychlostně data.\n\nPro používání IPv6 není ze strany uživatele v operačních systémech nutná žádná speciální příprava (tj. minimálně Android 5.0, Windows Vista, Linux 2.6.12). Stejně jako pro IPv4 je však nutné příslušné nastavení síťových prvků (routerů), a aby IPv6 podporoval poskytovatel internetového připojení. V případech kdy síť LAN a WAN ještě není na protokol IPv6 připravena, je možno využít různých tzv. mechanismů přechodu, založených na enkapsulaci (zabalení) paketů IPv6 do IPv4.\n\nStarší protokol IPv4 poskytuje omezený adresní prostor – maximálně 2 adres (cca 4×10 = 4 miliardy adres), prakticky však mnohem méně, protože adresy jsou sdružovány kvůli snadnějšímu směrování do podsítí (viz maska sítě) a část adres je rezervována pro speciální využití. Protokol IPv4 též nevyhovuje současnému nárůstu přenosových rychlostí (zejména kvůli přenosu multimediálních dat – videokonference, internetová televize, telefonování po internetu atd.).\n\nIPv6 nahrazuje formát IP datagramů, které jsou zodpovědné za vlastní přenos dat. Díky vrstevnaté struktuře rodiny protokolů TCP/IP, které Internet používá, je nahrazena pouze síťová přenosová vrstva – tj. IP datagramy. Všechny vyšší protokoly zůstávají nedotčeny (UDP, TCP a tedy i jejich nadstavby HTTP, FTP atd.) Nově byl implementován pouze omezený soubor protokolů (např. DHCPv6, ICMPv6 apod.)\n\nHlavní změna, kterou přináší IPv6, je daleko větší adresní prostor, což umožňuje větší pružnost při přidělování adres. Je znemožněno použití překladu síťových adres (NAT), který byl zaveden kvůli vyčerpání adresního prostoru IPv4 a kvůli bezpečnosti. IPv6 zjednodušuje přidělování a přečíslování adres při změně poskytovatele připojení. Při návrhu IPv6 však nebylo záměrem přiřadit stálou adresu každému člověku či počítači (část adresy se při změně poskytovatele připojení změní).\n\nVelký adresní prostor IPv6 obsahuje celkem 2 (zhruba 3,4×10) adres, což odpovídá počtu 5×10 adres pro každého ze 7 miliard dnes žijících lidí. Nebo také 2 adres pro každou hvězdu ve známém vesmíru (milionkrát více adres pro každou hvězdu, než umožňoval protokol IPv4 pro naši planetu). Případně srovnání s počtem atomů ve známém vesmíru (10 až 10). Vysoký počet adres umožňuje hierarchické uspořádání, což zjednodušuje směrování a přečíslování.\n\nPřečíslování sítě při změně poskytovatele připojení může být u IPv4 velmi obtížné, s IPv6 je výrazně jednodušší - na příslušném routeru stačí změnit prefix sítě. V adresním prostoru IPv6 existuje možnost přidělení tzv. PI (provider-independent) rozsahu, který je nezávislý na poskytovateli konektivity a je přidělen přímo koncovému uživateli. Nutnost přečíslování sítí při změně poskytovatele tedy zcela odpadá.\n\nPočátkem devadesátých let 20. století se stalo zřejmé, že technologie CIDR nestačí k odvrácení vyčerpání adresního prostoru IPv4. Bylo nutné výrazněji upravit protokol IPv4. Koncem roku 1992 komise IETF přišla s požadavkem na ustavení pracovních skupin pro definici a vytvoření „IP nové generace“ (IPng).\n\nIPng bylo převzato IETF 25. července 1994 spolu se vznikem několika IPng pracovních skupin. Do roku 1996 bylo vydáno několik dokumentů RFC definujících IPv6, počínaje . (Mimochodem, IPv5 nebylo předchůdcem IPv6, ale experimentální streamovací protokol, který měl podporovat přenos zvuku a videa.)\n\nPředpokládá se, že protokol IPv4 bude v dohledné budoucnosti i nadále podporován. Uzly (klienti nebo servery) podporující pouze IPv4 nebudou schopny přímé komunikace s IPv6 uzly. Budou muset využít prostředníka, viz Mechanismy přechodu níže.\n\nIPv6 je ve velkém rozsahu konzervativním rozšířením IPv4. Většina přenosových a aplikačních vrstev protokolů vyžaduje malé nebo žádné změny pro funkčnost s IPv6. Výjimkami jsou protokoly aplikací zahrnující adresy síťové vrstvy (jako např. FTP či NTP v3).\nNicméně aplikace vyžadují obvykle malé změny a novou kompilaci, aby pracovaly s IPv6.\n\nV současnosti hlavním důvodem pro převzetí IPv6 je větší adresní prostor: adresy v IPv6 jsou 128 bitů dlouhé, oproti 32 bitům u IPv4.\nDíky většímu adresnímu prostoru odpadá potenciální vyčerpání adresního prostoru IPv4, bez potřeby překladu síťových adres a jiných postupů porušujících přirozenost internetových přenosů jako komunikace mezi dvěma koncovými body. Překlad síťových adres může být ve výjimečných případech stále zapotřebí, ovšem návrháři Internetu vědí, že bude v IPv6 obtížně realizovatelný, proto se snaží překladu síťových adres vyhnout, kdykoliv je to možné.\nTaké se zjednodušuje správa středních až velkých sítí, díky nepotřebnosti složitých schémat podsítí. Tvorba podsítí se v ideálním případě změní v logické rozdělení IP sítě pro optimální přístup a směrování.\nNevýhoda výměnou za rozšířený adresní prostor je jisté zvýšení režijních přenosů oproti IPv4, což může nepříznivě ovlivnit oblasti s omezenou šířkou přenosového pásma (lze využít komprese hlavičky paketů ke zmírnění tohoto problému). Také zapamatování adresy IPv6 může být pro člověka velmi obtížné až nemožné, kvůli její délce. Je proto vhodné využívat DNS.\n\nHost v IPv6 může být konfigurován automaticky, pokud je připojen na směrovanou IPv6 síť, za použití zpráv směrem k ICMP v6 směrovači. Při prvním připojení k síti host vyšle 'router solicitation' multicast žádost o konfigurační parametry na místní linku. Odpovídajícím způsobem nastavený ICMPv6 směrovač odpoví na tuto žádost paketem 'router advertisement', který obsahuje konfigurační parametry síťové vrstvy.\nPokud není IPv6 autokonfigurace použitelná, host může využít stavové konfigurace (DHCPv6) nebo být nastaven ručně či jiným způsobem.\n\nMulticast je součástí základní specifikace IPv6 na rozdíl od IPv4, kde byl zaveden později.\nIPv6 nepoužívá broadcast na místní linku, stejného výsledku je možno dosáhnout pomocí multicastu skupině \"all-hosts\" (ff02::1).\nVětšina prostředí nicméně v současné době nemá infrastrukturu sítě připravenou směrovat multicast. Multicast v jednotlivé podsíti bude fungovat, ale globální nemusí.\n\nRozhraní IPv6 má kromě globálních adres často využívaných aplikacemi také adresy místní linky. Ty jsou vždy k dispozici a nikdy se nemění, což zjednodušuje vývoj konfiguračních a směrovacích protokolů.\n\nProtokol IPv4 má omezenou velikost paketu na 64 KiB. Naproti tomu IPv6, pokud je použit u komunikace hostů a komunikační cesty umožňující MTU (maximální velikost transportní jednotky) větší než 65576 oktetů (65536 + 40 na hlavičku), disponuje volitelně podporu pro pakety přes tento limit. Ty se označují jako jumbogramy a jejich velikost může být až 4 GiB. Použití jumbogramů může snížit režii a tak zvýšit průchodnost přenosové trasy.\n\nProtokol pro IP vrstvu šifrování a autentizaci IPsec je integrální součástí souboru protokolů IPv6, na rozdíl od IPv4, kde je přítomen volitelně (obvykle ale implementován). V současnosti však IPsec není využíván, vyjma zabezpečení spojení mezi směrovači BGP.\n\nNa rozdíl od IPv4, Mobilní IPv6 (MIPv6) používá trojstranné směrování, a je proto stejně efektivní jako IPv6. Tato výhoda je víceméně hypotetická, jelikož v současné době nejsou v provozu ani MIPv4, ani MIPv6.\n\nPaket protokolu IPv4 nese pole s kontrolním součtem celé hlavičky. Jelikož se hodnoty některých polí hlavičky při cestě mezi jednotlivými směrovači změní (např. TTL), musí se uvedený kontrolní součet v každém směrovači vždy přepočítat. V dnešních sítích je chybovost provozu velmi nízká a chyby jsou odhaleny pomocí protokolů linkové vrstvy (Ethernet). Z tohoto důvodu nemá IPv6 uvedenou kontrolu implementovánu. V případě, že je hlavička paketu poškozena, dojde v nejhorším případě k zaslání paketu nesprávnému hostu.\n\nJako výsledek pracovní skupiny IETF s názvem „IPv6 Deployment WG“ vedené Jimem Boundem bylo v červenci 1999 ustaveno IPv6 fórum. V listopadu 2007 představují IPv6 účty mizivé procento aktivních adres ve veřejně přístupném internetu, kde stále převládá IPv4. Kromě zřetelných výjimek bezstavové autokonfigurace, pružnějšího adresování a bezpečného nalezení souseda (SEND), mnoho z možností bylo přeneseno do IPv4, ať už více či méně elegantním způsobem. Proto je nasazení IPv6 z největší části motivováno vyčerpáním adresního prostoru IPv4, které bylo zpomaleno představením technologie CIDR a rozsáhlému využití překladu síťových adres.\n\nNa nejvyšší úrovni byl adresní prostor IPv4 vyčerpán 3.2.2011, kdy mezinárodní organizace IANA rozdělila poslední bloky adres regionálním správcům (RIPE, AFRINIC, APNIC, ARIN, LACNIC). V držení některých regionálních správců ještě zůstávají volné IP adresy, jejichž očekávané datum vyčerpání se liší. Jednotlivé regiony postupně přecházejí do režimu rozdělování posledního bloku /8 (kromě LACNIC který si jako poslední ponechal jen /9), který se obvykle rozděluje po menších částech a za specifických pravidel, což způsobuje zpomalení rozdělení posledních IPv4 bloků.\n\nPředchozí odhady doby než dojde k vyčerpání adresního prostoru IPv4 se velmi široce rozcházely. Paul Wilson (ředitel APNIC) v roce 2003 uvedl, že na základě současného tempa nasazení bude dostupný prostor dostatečný do roku 2023. V září 2005 zpráva publikovaná Cisco Systems uvádí vyčerpání fondu dostupných adres pouze ve čtyřech až pěti letech. V listopadu 2007 předpovídala denně aktualizovaná zpráva vyčerpání IANA fondu nepřiřazených adres na květen 2010.\n\nMnoho vlád zavádí požadavek na podporu IPv6 v novém vybavení. V České republice jsou požadavky na IPv6 definovány Usnesením vlády č. 727/2009, podle kterého mají úřady povinnost zahrnout požadavek na IPv6 do všech požadavků na nákup prvků síťové infrastruktury. Usnesení vlády č. 982/2013 pak ukládá zahrnout požadavek na podporu IPv6 do všech relevantních výběrových řízení,\na to jak na dodávky služeb, tak zboží (hardware).\n\nVláda USA určila nasazení IPv6 na páteřních sítích všech federálních agentur do roku 2008 a zakoupila /16 blok o 281 bilionech síťových adres pro počáteční nasazení. Čínská lidová republika má pětiletý plán pro nasazení IPv6 sítě s názvem „China Next Generation Internet“ (Čínský Internet příští generace).\n\nIPv6 fórum, založené v únoru 1999 komisí IETF, pro celosvětovou koordinaci nasazení, vytvořilo dosud přes 45 státních IPv6 fór a IPv6 pracovních skupin. Dne 20. července 2003 sdružení ICANN oznámilo, že hlavní internetové DNS servery byly upraveny pro podporu obou verzí IP protokolu. Dne 8. června 2012 proběhl Světový den IPv6, jehož smyslem bylo otestovat a propagovat veřejné nasazení protokolu IPv6. Na počátku roku 2020 se globální rozšíření IPv6 pohybovalo mezi 25% a 30% uživatelů Google, v Česku dle stejné statistiky rozšíření přesahuje 13%. \n\nHlavní změnou oproti IPv4 je délka síťové adresy. Adresy IPv6 jsou 128 bitů dlouhé, zatímco IPv4 adresy mají 32 bitů. Zatímco IPv4 obsahuje zhruba 4 miliardy adres, IPv6 má dostatek prostoru pro 3.4×10 unikátních adres.\nAdresy IPv6 se typicky skládají ze dvou logických částí: 64bitového (pod)síťového prefixu a 64bitové části hosta, buď automaticky vytvářené na základě MAC adresy rozhraní nebo přiřazené následně. Jelikož globálně unikátní MAC adresa umožňuje vystopovat uživatelské vybavení – a tedy uživatele – IPv6 adresy se mění s časem. byla vyvinuta s cílem snížit šanci trvalého svázání identity uživatele a IPv6 adresy, což obnovuje některé z možností anonymity existující u IPv4. popisuje mechanismus na jehož základě náhodné na čase závislé bity mohou být využity k identifikaci okruhu rozhraní, nahrazujíc tak neměnné a sledovatelné MAC adresy.\n\nV původním návrhu RFC 4291 je počítáno s obecným rozdělením adresy na síťový prefix a identifikátor koncového uzlu, kdy pro síťový prefix se mělo použít prvních \"n\" bitů a pro identifkátor síťového prvku zbývajících 128-\"n\" bitů.<ref name=\"root.cz/clanky/proc-18-trilionu-adres-domacnosti-nestaci\"></ref> SLAAC počítá s 64bitovým prefixem sítě, pro jinou velikost síťového prefixu není chování implementací IPv6 definováno.\n\nIPv6 adresy se obvykle zapisují jako osm skupin čtyř hexadecimálních číslic. Například 2001:0db8:85a3:08d3:1319:8a2e:0370:7334 je platná adresa IPv6.\nPokud je jedna nebo více ze čtyřčlenných po sobě následujících skupin 0000, nuly mohou být vynechány a nahrazeny dvěma dvojtečkami (::). Např. 2001:0db8:0000:0000:0000:0000:1428:57ab lze tedy nahradit 2001:0db8::1428:57ab. Libovolný počet po sobě následujících skupin 0000 může být nahrazen dvěma dvojtečkami, pokud se v adrese toto nahrazení vyskytuje pouze jednou. Předcházející nuly ve skupině mohou být vynechány (jako v ::1 pro místní smyčku). Adresy níže jsou tedy platné a rovnocenné:\n\nVíce než jedna zkracující skupina dvou dvojteček je neplatná, jelikož by mohla učinit adresu nejednoznačnou, např. v 2001:0000:0000:FFD3:0000:0000:0000:57ab, zkráceno na 2001::FFD3::57ab může znamenat 2001:0000:0000:0000:0000:FFD3:0000:57ab nebo 2001:0000:FFD3:0000:0000:0000:0000:57ab či obdobnou permutaci.\n\nPosloupnost čtyř bajtů na konci IPv6 adresy může být také uvedena v desítkové soustavě za použití tečky jako oddělovače. Tato notace je často využívána v kompatibilních adresách (viz níže). Schéma je výhodné při vypořádávání se se smíšeným prostředím IPv4 a IPv6 adres. Obecná notace má formu x:x:x:x:x:x:d.d.d.d, kde x zastupují šest vyšších řádů hexadecimálně a d odpovídají desítkovým číslům osmibitové části nižšího řádu adresy, stejně jako u IPv4. Například ::ffff:12.34.56.78 je totožné s ::ffff:0c22:384e a 0:0:0:0:0:ffff:0c22:384e. Používání této notace není schváleno a není podporováno řadou aplikací.\nDalší informace lze nalézt v – „Architektura adresování IPv6“.\n\nV URL je adresa IPv6 uzavřena v hranatých závorkách. Například:\n\nTato notace umožňuje analýzu URL bez záměny IPv6 adresy a čísla portu:\n\nDalší informace lze nalézt v – „Formát skutečných IPv6 adres v URL“ a – „URI: Obecný syntax“.\n\nSítě IPv6 jsou popisovány za pomoci notace CIDR.\nIPv6 síť (či podsíť) je skupina blízkých IPv6 adres, jejíž velikost musí být mocninou čísla dvě. Počáteční bity adresy, stejné pro všechny hosty dané sítě, se nazývají prefixem sítě.\nSíť je označena první adresou v síti a lomítkem oddělenou délkou prefixu v bitech (desítkově). Například 2001:0db8:1234::/48 označuje síť s adresami od 2001:0db8:1234:0000:0000:0000:0000:0000 do 2001:0db8:1234:ffff:ffff:ffff:ffff:ffff.\nProtože jednotlivý host může být chápán jako síť s délkou prefixu 128 bitů, někdy se adresy hostů zapisují s /128 na konci.\n\nAdresy IPv6 se dělí do tří kategorií:\n\nUnicast adresa reprezentuje jednotlivé síťové rozhraní. Paket zaslaný na unicast adresu je doručen konkrétnímu počítači. Následující typy adres jsou IPv6 unicast adresy:\n\n\nMulticast adresy jsou používány k definování množiny rozhraní obvykle patřících různým uzlům, nikoli pouze jednomu. Paket zaslaný na multicast adresu je protokolem doručen všem rozhraním určeným touto adresou. Multicast adresy mají prefix FF00::/8 a jejich druhý oktet určuje dosah adresy, tzn. rozsah v jakém je multicast adresa zviditelněna. Běžně využívány jsou rozsahy místní linky (0x2), místní stránky (0x5) a globální (0xE).\nAnycast adresy jsou také přiřazeny více než jednomu rozhraní, patřící rozdílným uzlům. Nicméně paket vyslaný na anycast adresu je obvykle doručen pouze jednomu z členských rozhraní, typicky „nejbližšímu“ vzhledem k představě směrovacího protokolu o vzdálenosti. Anycast adresy nemohou být snadno identifikovány, mají strukturu běžné unicast adresy a liší se pouze zaváděním do směrovacího protokolu na více místech v síti.\n\nExistují adresy, které mají speciální význam v IPv6:\n\n\n\nV protokolu IPv6 nejsou vymezeny žádné rozsahy adres pro broadcast — aplikace používají multicast ke skupině \"all-hosts\". IANA udržuje oficiální seznam IPv6 adresního prostoru. Přiřazení globálních unicastů lze nalézt na stránkách konkrétních regionálních registrátorů, nebo na stránkách GRH DFP.\n\nUrčitý problém představují adresy lokální linky pro systémy s více než jedním rozhraním. Jelikož každé rozhraní může být připojeno k jiné síti a všechny adresy se zdají být na stejné podsíti, objevuje se nejednoznačnost neřešitelná směrovacími tabulkami.\nNapříklad host A má dvě rozhraní a těmto rozhraním jsou při aktivaci automaticky přiřazeny adresy místní linky (dle ): fe80::1/64 a fe80::2/64. Pouze jedno z rozhraní je připojeno do stejné fyzické sítě jako host B s adresou fe80::3/64. V případě že host A se pokusí o spojení s fe80::3, jak určí rozhraní které má použít?\n\nŘešení, definované v , je dodatkem k unikátnímu zónovému rejstříku místního rozhraní v textové podobě ve tvaru <adresa>%<id_zóny>, například http://[fe80::1122:33ff:fe11:2233%eth0]:80/. Toto ovšem může vyvolat další problémy kvůli kolizi s procentovým kódováním použitým v URI.\nPoměrně málo aplikací pracujících s protokolem IPv6 \"rozumí\" syntaxi identifikátorů zóny (s důležitou výjimkou v OpenSSH), čímž se pro ně adresy místní linky stávají nepoužitelnými, pokud místní linky využije více než jedno rozhraní.\n\nPaket IPv6 se skládá ze dvou hlavních částí: hlavičky a těla.\nHlavička se nachází v prvních 40 oktetech (320 bitů) paketu:\n\n\nTělo paketu může být 64KiB velké ve standardním režimu nebo větší s volbou „jumbo“ těla.\nFragmentace je v IPv6 ošetřena pouze na straně odesílatele. Směrovače paket nikdy nefragmentují. Je očekáváno že host sám zjistí velikost MTU.\nPole \"Protocol\" z IPv4 je nahrazeno položkou \"Next header\" (Následující hlavička). Tato položka obvykle určuje protokol přenosové vrstvy použitý tělem paketu.\nNicméně, za přítomnosti rozšiřujících položek položka \"následující hlavička\" označuje přítomnost zvláštní hlavičky \"Options\". Vložení této hlavičky pro přenos voleb je analogické AH a ESP v protokolu IPsec pro obě verze IPv4 a IPv6.\n\nV systému DNS jsou IPv6 adresy zastoupeny \"AAAA záznamy\" (tzv. „quad-A“ záznamy) pro dopředné vyhledávání. Reverzní vyhledávání se odehrávají pod ip6.arpa (dříve ip6.int), kde je adresní prostor přenesen na tzv. hranice nibble. Toto schéma, jednoduše přenesené ze známého A záznamu a schémat \"in-addr.arpa\", je definováno v .\n\nAAAA schéma bylo jedno ze dvou nabízených v době vývoje architektury IPv6. Druhý návrh, vytvořený pro usnadnění přečíslování sítě, by měl \"A6\" záznamy pro dopředné vyhledávání a množství jiných inovací jako např. \"bit-string\" pojmenování a \"DNAME záznamy\". Je popisován v experimentálním a odkazovaných dokumentech (s diskuzí kladů a záporů obou schémat v ).\n\n\nPřed kompletním nahrazením IPv6 za IPv4, což se pravděpodobně nestane v dohledné budoucnosti, je zapotřebí množství tzv. \"mechanismů přechodu\", umožňující IPv6 hostům využívat IPv4 služby a izolovaným IPv6 hostům a sítím dosáhnout IPv6 Internet přes infrastrukturu IPv4. obsahuje přehled přechodových mechanismů zmíněných níže.\n\nJelikož IPv6 je konzervativním rozšířením IPv4, je poměrně snadné vytvořit síťovou implementaci podporující obě verze IP, sdílející většinu kódu. Taková se nazývá \"duální implementace\" a host používající tuto implementaci se nazývá \"dual stack host\". Tento přístup je popsán v .\nVětšina současných implementací IPv6 používá duální implementaci. Některé z dřívějších experimentálních implementací používaly nezávislé IPv6 a IPv4. Nejsou známy žádné implementace pouze pro IPv6.\n\nPro dosažení IPv6 konektivity prostřednictvím existující IPv4 infrastruktury je možno použít techniky někdy nesprávně označované jako tunelování, která zapouzdřuje IPv6 pakety do IPv4, použité jako linkové vrstvy pro IPv6. Pakety IPv6 mohou být přímo zapouzdřeny do IPv4 paketů použitím protokolu číslo 41, nebo do UDP paketů, například pro překonání směrovače nebo NAT zařízení blokujícího přenos protokolu 41. Další možností je využití obecného schématu zapouzdření, jako je např. AYIYA – Anything In Anything nebo GRE.\n\n\"Automatické tunelování\" se vztahuje k technice automatického určení koncových bodů tunelu pomocí směrovací infrastruktury. Doporučený způsob automatického tunelování je tunelování \"6to4\", využívající zapouzdření protokolem 41. Koncové body tunelu jsou určeny za pomoci známé IPv4 anycast adresy na vzdálené straně a vnoření IPv4 adresy do IPv6 adresy na místní straně. \"6to4\" je v současnosti široce nasazováno.\nJiný mechanismus automatického tunelování je ISATAP. Tento protokol považuje IPv4 síť za virtuální místní IPv6 linku s mapováním každé IPv4 adresy na adresu místní linky IPv6.\nTeredo je technika automatického tunelování používající UDP zapouzdření a uvádí se jako schopné překonat vícenásobný NAT. V současné době není Teredo příliš nasazováno, nicméně experimentální verze Tereda je instalována ve Windows XP SP2 implementaci IPv6. Ve Windows Vista jsou IPv6, \"6to4\" a Teredo přítomny a standardně povoleny.\n\n\"Spravované tunelování\" je technika kde koncové body tunelu jsou výslovně uvedeny. Ať už lidským operátorem nebo automatickou službou známou jako \"zprostředkovatel tunelu\". Spravované tunelování je obvykle více deterministické a snadněji odladitelné než automatické tunelování, proto je doporučeno pro velké dobře spravované sítě.\nSpravované tunelování používá protokol 41 v položce \"Protocol\" IPv4 paketu. Tato metoda je také známa pod názvem \"6in4\".\n\nPokud IPv6 host potřebuje přistupovat k IPv4 službě, jako je například web server, je potřeba některá z metod překladu. Jedna z funkčních metod je použití duální implementace proxy v aplikační vrstvě, například webová proxy.\nByly také nabídnuty techniky podobné NAT pro překlad na nižších vrstvách bez ohledu na aplikaci. Většina byla shledána příliš nespolehlivými v praxi, kvůli široké škále funkcionalit vyžadovaných běžnými protokoly aplikační vrstvy, a mnohdy jsou považovány za zastaralé.\n\nPřestože byl protokol IPv6 uvítán jako budoucnost internetu a očekává se, že vyřeší mnoho problémů, zazněla také jeho kritika. Jednou z námitek je extrémní velikost adresního prostoru. S více než bilionem adres na čtvereční centimetr povrchu planety byly 128bitové adresy označeny za neúměrně velké. Tato námitka je běžná, nicméně nezohledňuje fakt, že IETF nikdy neměla v úmyslu přiřadit statické adresy každému z možných míst. Délka je zvolena s ohledem na agregaci směrování, autokonfigurace adres a jiné záležitosti působící problémy v IPv4.\nZpracování takto dlouhých adres může vyžadovat více času a může zvýšit cenu směrovačů.\n\nNěmecký výzkumník a nezávislý bezpečnostní konzultant Marc Heuse pak v roce 2012 upozornil na to, že protokol IPv6 je zranitelný kvůli funkci router advertisement, kdy útočník může předstírat, že je router a vysílat falešné pakety.\n\n\n\n\nExistuje množství knih s tématem IPv6:\n\n\n"}
{"id": "43517", "url": "https://cs.wikipedia.org/wiki?curid=43517", "title": "Héraklés", "text": "Héraklés\n\nHéraklés (řecky \"Ἡρακλῆς\", latinsky \"Heracles, Hercules\") je v řecké mytologii syn Diův a Alkménin, nevlastní syn Amfitryóna a potomek Perseův, nejslavnější hrdina, který jako jediný dostal nesmrtelnost a stal se bohem. Je obdařen nadlidskou silou, odvahou i důvtipem a je vzorem pro hrdinu a muže. Měl také mnoho smrtelných potomků, z nichž někteří byli známi jako Héráklovci.\n\nStal se bohem síly, píle, vytrvalosti aj. Za manželku má bohyni Hébé, se kterou má dva syny Anikéta a Alexiara.\n\nBohyně Héra, která žárlivě střežila každý Diův krok a jeho milenkám i nemanželským potomkům připravovala mnohé strázně a komplikace, Héraklův osud s chutí a záští řádně promíchala.\n\nJeště před jeho narozením se stalo to, co často předtím i potom – její manžel, nejvyšší bůh Zeus, se zamiloval do krásné Alkmény, dcery mykénského krále Élektryóna a spojil se s ní, když na sebe vzal podobu jejího manžela, tírynthského krále Amfitryóna. Ta po příslušné době porodila hned dva syny – Diova syna Hérakla a hned po něm Ífikla, který byl synem Amfitryóna.\n\nTěsně před jejich narozením však nejvyšší bůh Zeus v radě bohů hrdě prohlásil, že „\"právě dnes spatří světlo světa největší hrdina\"“. To ovšem neušlo Héře a rozhodla se manželovi pomstít. Lstí vymámila z Dia přísahu, že kdo se toho dne narodí, bude vládnout všem mužům z Diova rodu. A Zeus odpřisáhl. Héra bez prodlení zařídila, aby se Sthenelově manželce Nikippě týž den narodil syn, i když měl ještě dva měsíce času. Naopak Alkménin porod pozdržela. A tak se stalo, že se narodil Sthenelův syn Eurystheus a teprve po něm Diův potomek Héraklés. A přesně podle Diovy přísahy stal se Héraklés služebníkem Eurystheovým, a ani sám nejvyšší bůh s tím nic nemohl udělat.\nKdyž se Héraklés narodil, dostal jméno \"Alkeidés\" či \"Alkaios\" a teprve později Héraklés, což znamená „sláva Héře“. Stalo se totiž, že lstí se dítě dostalo do náruče bohyně Héry a k jejímu prsu: Jakmile se od ní napil, získal nesmrtelnost. Héra se rozzlobila a hned téhož dne na něj poslala dva hady: Zatímco jeho bratr Ífiklés strachy křičel, Héraklés je uškrtil, po jednom hadovi v každé ruce.\n\nJako malý chlapec se učil všemu, co má umět dospělý muž – řídit vůz, šermovat a zacházet se všemi zbraněmi, boxovat, střílet lukem, učil se taktice a strategii, ale také zpěvu a hudbě. A měl ty nejlepší učitele. Héraklés byl silný a prchlivý, takže když ho učitel hry na lyru Linos několikrát opravil, udeřil ho Héraklés lyrou do hlavy tak, že ho zabil. Za to ho nevlastní otec Amfitryón raději poslal na venkov ke stádům a tam pobyl až do svých osmnácti let.\n\nVšechny své vrstevníky převyšoval postavou, silou a odvahou. Na venkově se mladý Héraklés proslavil tím, že zabil kithairónského lva, který pustošil tamní stáda. Sám lva vystopoval a zabil ho kyjem, oblékl se do jeho kůže a místo přilby nosil jeho rozevřené čelisti.\n\nToto se stalo v zemi za vlády krále Thespia. Král měl padesát dcer a každý večer posílal do Héraklovy ložnice jednu z nich, aby zplodily Héraklovy potomky, silné a statečné. Skutečně, po čase se král těšil z padesáti dvou vnoučat: dvě z dcer totiž porodily dvojčata, jedna z nich se jmenovala Prokris.\n\nKdyž se vracel do rodných Théb, potkal Héraklés výběrčí daní orchomenského krále Ergína. Ti šli do Théb pro sto volů, které Thébané museli po své prohrané válce odevzdávat každý rok. Výběrčí se na Hérakla povyšovali a uráželi ho, takže se rozzlobil, uřezal jim uši a nosy, svázal jim ruce a poslal je domů. Thébané ho přivítali s nadšením, jenomže jemu v patách táhl král Ergínos s velkou armádou. Héraklés se postavil do čela obránců města, útočníky odrazil a donutil je vrátit Thébám dvojnásobek vybraných daní. Thébský král Kreón dal Héraklovi svou dceru Megaru a půl království. Héraklés se v Thébách usadil a stal se otcem tří synů.\nTen poklidný spokojený život nemohla vidět Héra. Poslala na něj šílenství, v němž pobil Héraklés své tři a Ífiklovy dvě děti, a potom mu zase vrátila rozum. Z tohoto třeštění se zachránil Héraklův synovec Ioláos, který byl také napaden, ale podařilo se mu prchnout. Později se všech akcí zúčastnil s hrdinou jako vozataj nebo štítonoš.\n\nHéraklés odešel do Delf, aby skrze věštbu zjistil, jak se má od strašného zločinu očistit. Dozvěděl se, že má odejít ke králi Eurystheovi a vykonat deset uložených prací. Héraklés odešel do Argu a usadil se nedaleko Mykén na otcovském hradě Tírynthu. Odtud se hlásil o svých deset úkolů. Eurystheus se tolik bál, že své rozkazy vzkazoval přes svého hlasatele Koprea. Vymýšlel je ale s velkou odvahou. Zároveň s velkou chutí Hérakla urážel a ponižoval.\n\nÚkolů mělo být původně jen deset, nicméně král Eurystheus dva neuznal, a to odpravení hydry, při němž měl pomocníka, a vyčištění Augiášových chlévů, za něž si \"nechal zaplatit\". Héraklés se mu za úkoly navíc později pomstil: Dobyl jeho zemi a zabil ho.\n\nNež se Héraklés pustil do určených prací, dostal vzácné dary od bohů: Hermés mu daroval meč, Apollón luk a šípy, Héfaistos zlatý hrudní krunýř a Athéna roucho. Dva poslední spolu soutěžili, kdo prospěje nejvíc. Dále mu Poseidón daroval koňské spřežení, Zeus neprorazitelný štít. Přesto prý Héraklés spoléhal více na svůj kyj, luk a šípy.\nBylo to obrovské zvíře s neprorazitelnou kůží. Když dorazil Héraklés do Nemeie, nenašel nikoho, kdo by mu ukázal cestu nebo stopy. Nemejský lev vyhubil nebo zahnal všechny lidi z okolí. Héraklés dlouho pátral v lesích i kopcích, až narazil na stopu. Vystřelil na lva šípy, ale ty se jenom odrazily od kožichu a neublížily. Vzal na lva meč, ale ten se ohnul. Pak se rozmáchl svým kyjem, trefil lva do čenichu a ten zalezl do jeskyně se dvěma vchody. Héraklés uzavřel jeden vchod, druhým do jeskyně vstoupil, chytil lva za hlavu a tak ho svíral, až se lev udusil. Mršinu poté přinesl do Mykén. Úkol mu zabral třicet dní a přišel prý při něm o jeden prst. Eurystheus udivený a vyděšený mu provždy zakázal vstup do města, výsledky svých úkolů měl Héraklés předvádět před branami. Eurystheus si nechal zhotovit mosaznou nádobu, tu zahrabali do země a král se do ní před příchodem Hérakla ukrýval.\n\nHydra žila v doupěti a řádila v hluboké bažině. Byla příšerná – hadí tělo a devět hadích hlav, z nichž jedna byla nesmrtelná. Její jed dokázal zabít prakticky cokoliv i při nepatrné dávce. Jako pomocníka měla obrovského kraba, a tak i Héraklés si vzal pomocníka, syna svého přítele, Ioláa. Bohyně Athéna přivedla Hérakla k doupěti a radila střílet na příšeru hořící šípy. Tak donutil Hydru vylézt. Pak se ji pokoušel chytit, roztloukal jí hlavy kyjem, ale z každé rozbité vyrostly dvě nové. Na pomoc Hydře přilezl z bažiny obrovský krab, který štípal do nohou. Héraklés povolal na pomoc Ioláa, ten zapálil od jedné strany les, upaloval Hydře hlavy a poté už nové nerostly. Pak usekl Héraklés i nesmrtelnou hlavu, zahrabal ji pod velký kámen a ještě si v jedu i namočil hroty šípů, které později způsobovaly smrtelná zranění. Eurystheus odmítl uznat splnění úkolu, protože Ioláos podával louče.\n\nTěch laní bylo pět, byly rychlé, měly mosazná kopýtka a zlaté paroží. Přitom laním řeckých jelenů paroží neroste, jen samcům. Kdysi bohyně Artemis čtyři z nich sama odchytila a zapřáhla je do svého vozu. Poslední volná laň z Keryneii prý pustošila pole.\n\nHéraklés chtěl laň chytit, aniž by použil násilí nebo ji poranil. Stopoval ji neúnavně po celý rok, prošel daleké kraje. Nakonec ji dostihl celou vyčerpanou, vystřelil na ni šíp, kterým jí probodl čistě obě přední nohy. Pak teprve ji chytil a nesl ji na ramenou až do Mykén. Bohyni Artemis se omluvil a vinu za lov laně shodil na Eurysthea, jehož úmyslem bylo poštvat bohyni proti Héraklovi.\n\nObrovské zvíře pustošilo široký kraj a děsilo vše živé. Héraklés ho měl donést živého.\n\nCestou se zastavil u Kentaurů a několik jich tehdy zabil. A nešťastnou náhodou trefil otráveným šípem i Cheiróna, kterému nebylo pomoci. Přál si zemřít, ale nemohl, protože byl nesmrtelný. Později si s ním svůj osud smrtelníka vyměnil hrdina Prométheus a Cheirón se dostal na oblohu do souhvězdí Kentaura.\n\nPoté se Héraklés vydal za kancem. Hlasitým pokřikem ho vyhnal z houští, zahnal ho do hluboké závěje, skočil mu na záda a spoutal ho řetězy. Poté ho živého na ramenou odnesl do Mykén. Shodil ho u tržiště, zatímco Eurystheus byl schovaný v sudu.\n\nNa nové úkoly Héraklés nečekal, protože se právě shromažďovali Argonauti na svou plavbu do Kolchidy: připojil se k nim.\n\nKrál Augeiás měl taková stáda dobytka, která z něj udělala nejbohatšího muže na světě. Navíc bohové zařídili, že stáda byla plodná a odolná vůči všem nemocem. Stáje, ohrady a dokonce přilehlá pole byla vrchovatě zanesena hnojem, který se léta nevyvážel. Když Eurystheus tento úkol zadával, představoval si Hérakla, jak roky ručně čistí chlévy. Ale Héraklés obhlédl situaci a prohlásil, že když mu Augeiás dá desetinu stád, bude večer práce hotová. Ten se zasmál a kývl. Nato Héraklés prorazil na dvou místech ohrady, změnil tok dvou blízkých řek \"Alfeios\" a \"Péneios\" a jejich proud se prohnal ohradami, stájemi a okolními poli. A práce byla večer hotova. Augeiás se začal vytáčet a dohadovat, že úkol byl zadaný Eurystheem, a potom ještě zapíral, že by desetinu stád slíbil. Zasedl soud, v něm Augeiův syn Fýleus dával za pravdu Héraklovi a Augeiás je oba vyhnal ze země. A co víc – Eurystheus práci neuznal, protože prý si Augeias Hérakla najal.\nByli to velcí ptáci jako jeřábi nebo ibisové, ale měli mosazné zobáky, pařáty a křídla. Jsou zasvěcení bohu války Areovi. Žili nad stymfálskou bažinou, ve velkých hejnech vzlétali do vzduchu a zabíjeli lidi a zvířata tím, že nechali padat mosazné peří, a zároveň vylučovali jedovatý trus, který ničil porosty. Když Héraklés přišel plnit úkol, viděl, že z bažiny zaútočit nelze, protože člověka neunese a člun se na ni nedá spustit. Pomohla mu Athéna – dala mu kovová chrastítka a Héraklés stál na výběžku hory nebo vysoko na stromě a dělal tak hrozný hluk, že ptáci šílení hrůzou odlétali do dálek až k Černému moři. O tom je zmínka v příbězích Argonautů.\nDivoký býk byl dar boha moří Poseidóna krétskému králi Mínóovi, ovšem s podmínkou, že Mínós ho musí bohu obětovat. Mínós obětoval jiného býka a Poseidón za trest seslal na býka zuřivost, při níž býk pobíhal po ostrově a všechno ničil. Héraklés ho holýma rukama chytil a v dlouhém zápase zkrotil tak, že ho mohl přivést do Mykén. Eurystheus býka nejprve věnoval Héře, pak ho pustil na svobodu. Když býk později pustošil krajinu až v okolí Athén, zabil ho Théseus.\n\nDiomédes byl thrácký král, vládl bojovným Bistonům. Jeho stáje byly postrachem celé země. Koně (kobyly – podle jiné verze hřebci) měli jména \"Podargos\", \"Lamón\", \"Xanthos\" a \"Deinos\". Byli přikováni železnými řetězy k bronzovým žlabům a král je krmil masem svých hostů. Héraklés se cestou do Thrákie stavil u svého přítele, ferského krále Adméta a jeho manželky Alkéstis, kterou zachránil ze spárů smrti. Když poté dorazil do cíle, přemohl čeledíny, koně zahnal k moři a nechal je hlídat svým přítelem Abdérem. Pak spěchal odrazit útok Dioméda. To se mu podařilo, avšak přítele Abdéra divocí koně mezitím roztrhali. Sklíčený žalem přihnal koně do Mykén a Eurystheus je pustil na svobodu. Později pak byli nalezeni rozsápaní divokou zvěří.\n\nDcera krále Eurysthea zatoužila po zlatém pásu, který bůh Áres daroval královně Amazonek Hippolytě. Byl to tedy devátý Héraklův úkol. Vzal s sebou oddíl věrných přátel, což se hodilo, protože cestou v zemi krále Lyka zaútočili na království divocí Bebrykové a Héraklés je porazil. Za to mu byl Lykos vděčný a Héraklés si získal takovou slávu, že královna Hippolyta mu vyšla vstříc a chtěla mu dobrovolně svůj pás věnovat. Jenže Héřiny intriky rozšířily pomluvu, že Héraklés chce královnu zabít. Amazonky uvěřily, napadly Héraklovu skupinu, došlo k boji a v něm mnoho Amazonek přišlo o život, mnoho padlo do zajetí. Mezi nimi také Antiopa, kterou si vzal později za ženu Théseus. Královnin pás odevzdal Héraklés králi Eurystheovi a ten jej údajně věnoval chrámu bohyně Héry v Argu.\n\nDalší úkol byl přihnat nádherná velká stáda dobytka, která vlastnil Géryonés, obr s třemi těly. Jeho ostrov Eritheia ležel daleko na západě, kde země končila, tam Héraklés prorazil úzkou šíji a postavil u ní dva sloupy zvané „\"Héraklovy sloupy\"“. Když ho pálilo právě zapadající slunce, vystřelil šíp na sluneční vůz boha Hélia a bůh se nerozzlobil, ale pomohl Héraklovi přeplout na ostrov. Tam se na něho vrhl pes Orthos a hlídač obr Eurytión. Oba byli za chvíli zabiti a potom i Géryonés. Daleká cesta domů byla také plná útrap, Héraklés se musel vypořádat se silákem Erykem, protože mu ukradl krávu, potom přemoci obra Káka, rovněž zloděje. Když už se zdálo, že cesta není daleká, seslala Héra zuřivost na dobytek, ten se rozeběhl a Héraklés měl plné ruce práce, aby stádo sehnal dohromady. Když je šťastný předával Eurystheovi, ten stáda obratem věnoval bohyni Héře.\nPoté, co Héraklés za osm let a jeden měsíc splnil deset předešlých úkolů, vydal se hledat zahradu Hesperidek, kterou tyto ženy (zvané též Hesperovny) opatrovaly bohyni Héře. Byly to dcery Titána Atlanta.\n\nVzácnou zlatou jabloň střežil neúnavně bdělý drak Ládón, obtočený kolem stromu. Héraklés vyrazil na cestu, ale netušil, kde se božská zahrada nachází. Na zamýšlenou trasu, která by ho dovedla k cíli, se však nemohl nikoho doptat. Dlouho putoval mnoha zeměmi, až mu nymfy poradily vyhledat mořského boha Nérea, u něhož skutečně obdržel rady, kam směřovat další pouť a jak si jablka přivlastnit.\n\nBrzy nato dorazil k Atlantovi, jehož požádal, aby mu jablka sám donesl, a nabídl se za něj podržet nebeskou klenbu. A tak se i stalo. Nejdříve ze všeho ale šípem zastřelil hrozného draka Ládóna. Netrvalo dlouho a Atlás se vrátil s jablky. Navrhl, že je donese Eurystheovi sám. Héraklés se však nenechal přelstít. Naoko sice souhlasil, jenom co si prý lépe podloží rameno, aby ho břemeno netlačilo. Vrátil tak klenbu na Atlantova ramena, vzal jablka a rychle se vzdálil. Když je po několika měsících předával králi, tak mu je vladař vrátil zpět. Héraklés je následně podal Athéně a ta je odevzdala nymfám, čímž se vlastně opět dostala do Héřiných rukou.\n\nPosledním úkolem bylo přivést strašného psa Kerbera z podsvětí. Jelikož Héraklés bez zaváhání přijal i tento úkol, získal si náklonnost a úctu bohů a hlavně jejich pomoc, zejména boha Herma a bohyně Athény. Nikdy předtím se nikdo živý z podsvětí nevrátil. Bůh Hermés Hérakla dovedl k tajnému vchodu do podsvětí v blízkosti propasti Tainaru a tam se ho ujala Athéna a rychle procházeli krajinou stínů. Převozník zemřelých Charón, vyděšený podmračeným obrovským návštěvníkem, ho rychle převezl přes řeku Styx (byl prý za tuto výjimku bohem podsvětí Hádem rok spoutaný v okovech). Na druhém břehu stíny mrtvých zmizely, jenom Gorgona, Medúza a Meleagros zůstali poblíž, ale neublížili. Na další cestě u brány Tartaru našel Héraklés své přátele Thésea a Peirithoa přilepené na krutých křeslech. Thésea odtrhl a osvobodil, druhý tam však musel zůstat navěky. Ještě se Héraklés dostal do sporu s pastýřem Hádových stád, až musela zakročit královna podsvětí Persefona. Potom už byl přijat samotným Hádem, a když požádal o vydání Kerbera, Hádés si vymínil, že to musí zvládnout bez kyje a šípů. A tak Héraklés uchopil Kerbera za hrdlo s třemi hlavami – ze šíje vyrůstaly hadí ocasy s ostny, s dračí hlavou na konci. Tiskl ho vší silou. Kerberos se dusil a v poslední chvíli prosil o milost, takže Héraklés ho pustil a vzal ho s sebou na zpáteční cestu. Byla dlouhá a namáhavá, když však dorazili až do Mykén, král Eurystheus s očima plnýma hrůzy padl na kolena a prosil Hérakla, ať obludu rychle odvede zpět.\n\nPlnění prvních deseti úkolů krále Eurysthea trvalo Héraklovi osm let a jeden měsíc. Podle některých verzí mělo být úkolů původně jen deset, ale Eurystheus neuznal boj s Hydrou, kde pomáhal Ioláos, a Augiášův chlév, kde prý šlo o nájemní práci pro Augeia. Proto král přidal ještě další dvě práce. Tím se doba služby protáhla na dvanáct let, jak stanovila původní předpověď.\n\nKdyž Héraklovi skončila služba u Eurysthea splněním dvanáctého úkolu, byl volný na všechny způsoby. Přenechal totiž první manželku Megaru svému synovci a příteli Ioláovi, který ji utěšoval po dobu manželovy nepřítomnosti a zvykl si na ni tak, že bez ní nemohl být. Pak Héraklés opustil Théby a vrátil se do Tírynthu.\n\nAle to už se opět ozvala bohyně Héra. Seslala na něho touhu po novém sňatku a on se začal rozhlížet po mladší manželce. Doslechl se, že oichalský král Eurytos hodlá provdat svou krásnou rusovlasou dceru Iolu, ale jen za toho, kdo ho porazí v lukostřelbě. Héraklés se bez meškání vydal na cestu, do Ioly se zamiloval na první pohled a Euryta porazil hned napoprvé. To krále rozlítilo a prohlásil, že svou dceru nedá služebníkovi zbabělého Eurysthea, a Hérakla vyhnal. Ten přísahal v budoucnosti odplatu. Nejprve se však vydal na další cestu pro novou manželku.\n\nŽenu si našel až v dalekém Kalydónu, byla to Déianeira, krásná dcera krále Oinea. Jejími bratry byli Meleagros a Týdeus. Svou manželku si však musel vybojovat v souboji s obrovským říčním bohem Achelóem. Ten se v souboji změnil v hada a Héraklés ho téměř zardousil. Proměnil se v býka a Héraklés mu v souboji ulomil roh, který pak bohyně Néreovny naplnily různými plody a jako „\"roh hojnosti\"“ ho daroval nejvyššímu bohu Diovi. Tak byl Achelóos i přes své „chameleonské“ schopnosti velkým hrdinou přemožen.\nA tu se opět přihlásila bohyně Héra se svými intrikami. Héraklés žil po svatbě v královském paláci, Héra mu ale vzala všechnu rozvahu a on zabil syna svého přítele. Chtěl mu dát jenom pohlavek pro bezvýznamný prohřešek, ale rána byla prudká a chlapec se už neprobral. Přítel mu odpustil, ale Héraklés opustil Kalydón a i s Déianeirou odešli do Tírynthu. Cestou je potkala další nemilá příhoda: Přišli k řece, kde nebyl most a pocestné přenášel Kentaur Néssos. Héraklés sám přeplaval, ale když Nessos přenášel Déianeiru, její krása ho uchvátila a on ji chtěl unést. Héraklés ho zasáhl smrtícím šípem. Kentaur v poslední chvíli našeptal Déianeiře, aby si nabrala jeho krev, a tou když potře Héraklův oděv, vrátí se jeho láska k ní, kdyby už ji nemiloval. Déianeira si krev nabrala.\n\nSpolečně pak spokojeně žili na Tírynthu, vychovávali syna Hylla i další děti – dokud ovšem znovu nezasáhla Héra svými dalšími intrikami.\n\nNejstarší Eurytův syn Ífitos prohlásil, že Iola se měla stát Héraklovou manželkou. Zastával se ho ještě v okamžiku, kdy se ztratili koně a podezřelým z krádeže byl Héraklés. Pravým zlodějem však byl Autolykos, který změnil kouzly jejich vzhled a prodal je Héraklovi. Když šel Ífitos po stopách stáda, začal mít podezření. Nevinný Héraklés slíbil pomoc při hledání koní, vyšli spolu na vysokou věž a když Ífitos uznal, že své koně nikde nevidí, rozzuřený Héraklés ho vzteky z křivého obvinění srazil z věže dolů.\n\nPo tomto násilném činu chtěl získat očištění, ale když ještě zlostí poničil vybavení delfské věštírny, vyprovokovalo to k boji boha Apollóna, až musel Zeus mezi soky vrhnout blesk a přinutil je ke smíru. Nakonec se přece našla věštírna, kde mu sdělili, že musí opět sloužit, a to jako otrok lydské královny Omfalé celý rok (nebo tři), protože se provinil násilím proti zákonům pohostinnosti. Utržené peníze měl odevzdat králi Eurytovi za zabitého Ífita.\nKrálovna Omfalé prý byla ješitná a krutá žena, která Hérakla ponižovala, na druhou stranu mu však poskytovala i „dovolenou“, kterou potřeboval na své hrdinské i jiné činy. Jinde se povídá, že si ho koupila spíš jako milence než bojovníka, ostatně s ním měla tři syny: \"Lama, Agelaa a Laomedonta\". A nebyla jedinou tamní matkou Héraklových dětí.\n\nKdyž Lydové začali zemi královny Omfaly pustošit, Héraklés jim vzal kořist a jejich město srovnal se zemí. Zastřelil obrovského hada, který ničil úrodu a hubil lidi. Omfalé mu za to vše byla vděčná a navíc zjistila jeho pravou totožnost: Dosud ho měla jen za anonymního otroka. Poté ho propustila na svobodu a on se s bohatými dary vrátil do Tírynthu. Tak skončila jeho tříletá očista.\n\nHérakles vykonal i další hrdinské činy, a to už i v průběhu doby úkolů:\nCestou k Hesperidkám se potkal s obrovským Antaiem, synem bohyně Země Gaie. Ten nutil cizince, aby s ním zápasili až do úplného vyčerpání, a potom je zabil. Jenže Héraklés už v průběhu boje poznal, že obr čerpá svou sílu z matky Země. Ve vhodné chvíli ho zvedl do výše, tam byl obr bezmocný, a Héraklés ho zardousil.\n\nCestou Egyptem založil Héraklés „\"město o stu branách\"“, které nazval Théby na počest svého rodného města. V zemi krále Búsirida panovalo už devět let velké sucho a hladomor, které je prý možné zahnat, bude-li každoročně obětován jeden cizinec. Poslední obětí se měl stát právě Héraklés, ale ten u obětního oltáře strhl pouta a zabil krále i jeho syna. Tím prý přestal být Egypt cizincům nebezpečný.\nDále cestoval přes Arábii a došel až ke Kavkazu, kde byl přikován Prométheus, kterému každý den trhal játra obrovský orel. Héraklés tohoto orla sestřelil a Prométhea osvobodil. A protože Zeus se rozčílil, bylo třeba, aby místo Prométhea šel do Tartaru dobrovolně někdo jiný, a tak Héraklés navrhl, aby svou nesmrtelnost dal Prométheovi Kentaur Cheirón, tak nešťastně nevyléčitelně zraněný Héraklovým šípem při lovu erymanthského kance. Navíc musel Prométheus navždy nosit kroužek s kouskem kamene z kavkazské skály na prstu, neboť Zeus přísahal, že bude ke skále navždy přikován. Dle legendy od té doby lidé nosili prsteny s kamínky.\n\nHrdinské činy dosáhly až na Olymp a odtud se mu dostalo největší cti pro smrtelného muže: sám nejvyšší bůh Zeus ho požádal o pomoc. Proti němu se vzbouřili Giganti, synové svrženého boha Úrana a bohyně Gaie, od níž dostali kouzelnou bylinu, která je chránila proti zbraním bohů. Nebyli však chráněni proti zbraním smrtelníků, proto Zeus poslal bohyni Athénu pro Hérakla. Přišel rád na výzvu svého otce a bez otálení se dal do boje. První zahynul nejsilnější Gigant Alkyoneus a po něm další a s pomocí bohů všichni do jednoho. Získal tím díky bohů i lidí.\n\nPrvní za svou proradnost zaplatil král Augeiás, že nesplnil slib za vyčištění chlévů: Augeiás mu odmítl dát slíbenou odměnu – desetinu svých stád. Nyní se Héraklés vrátil se svým vojskem a Augeia zabil.\n\nDalší nevyřízený účet měl v Tróji: Na jedné ze svých dovolených už dříve na trojském pobřeží našel ke skále přikovanou mladou dívku Hésioné, která měla být obětována mořské obludě. Ta požírala lidi a ničila jim úrodu. Héraklés šel nabídnout, že obludu zabije za dva nesmrtelné sněhobílé koně, které Zeus daroval králi Láomedónovi, otci dívky Hésioné. Héraklés obludu zabil tak, že jí v plné zbroji skočil do hrdla, zůstal tam tři dny a poté vítězně vyšel. Jenže král Láomedón mu dal jen koně obyčejné.\n\nTak Héraklés postavil v Tírynthu armádu a loďstvo, napadl Tróju, zpustošil ji a zabil krále i všechny jeho syny, až na \"Podarka\": Toho vykoupila Hésioné jako otroka a dostal nové jméno Priamos. Héraklés jej poté usadil na trůn.\n\nPoté se vypravil napravit poslední příkoří: Za dávnou urážku zabil krále Euryta, že mu neuznal vítězství v lukostřelecké soutěži. Když však spatřil mezi zajatci jeho rusovlasou dceru Iolu, znovu se do ní zamiloval. Když to zjistila jeho současná manželka Déianeira, ihned si vzpomněla na pomoc: Měla krev Kentaura Néssa, která jí měla vrátit lásku manžela. Pomazala krví Héraklův plášť a poslala mu ho po jejich synovi Hyllovi. Otrávená krev vnikla do Héraklova těla a působila hrozné bolesti. Když se od syna dozvěděl pravou příčinu, že je Déianeira nevinná, že nevědomky podlehla krutým intrikám, vrátil se k ní, ale našel ji už mrtvou: Probodla se mečem.\n\nPozvolna v bolestech umírající Héraklés vystoupil na horu Oeta, kde nechal postavit pohřební hranici a ulehl na ní, zahalen do své lví kožešiny, se svým kyjem pod hlavou. Nikdo však hranici nechtěl zapálit: Hérakles prosil i Hylla, aby ho zbavil života a zkrátil jeho utrpení, Hyllos se k tomu ale nedokázal odhodlat. Až šel kolem Héraklův přítel argonaut Poeas (nebo jeho syn Filoktétés), král Meliboy v Thesálii a slavný lučištník, a za tuto laskavost mu Hérakles věnoval svůj luk a otrávené šípy, které nikdy neminou cíl.\n\nOtcovo další přání prý ale Hyllos splnil: Vzal si krásnou Iolu za manželku.\nKdyž hranice vzplanula, jasně se zatřpytily blesky Dia hromovládného, z výšin Olympu slétla bohyně Athéna s poslem bohů Hermem a ve zlatém voze odvezli velkého hrdinu na nebe. Vítali ho všichni, dokonce i Héra překonala svou věčnou nenávist, dala mu za manželku svou dceru Hébu. Zeus ho pozval ke stolu bohů, nabídl mu nektar a ambrózii, pokrmy bohů, a za jeho velké hrdinské činy a utrpení ho prohlásil nesmrtelným.\n\nHéraklés je nesmrtelným hrdinou, dodnes žije v příslovích a bájích, dodnes se konají olympijské hry, které prý založil na památku svého vítězství nad králem Augeiem. Dodnes sídlí na nebi, hned vedle souhvězdí Hydry.\n\nZajímavost:\nHerákles měřil přibližně 2 m do výšky a vážil okolo 150 kg.\n\nRodinný strom:\n\nPřibližně v místě jeho skonu byla založena obec Heraclea v Trachis.\n\nVýčet uměleckých děl na toto téma je téměř k nedopočítání.\n\n"}
{"id": "43518", "url": "https://cs.wikipedia.org/wiki?curid=43518", "title": "Červený Újezd (okres Praha-západ)", "text": "Červený Újezd (okres Praha-západ)\n\nČervený Újezd je obec a vesnice v okresu Praha-západ, žije zde obyvatel. Leží asi 2 km jihovýchodně od města Unhošť a asi 7 km západně od hranic Prahy. Na jihozápadě blízce sousedí s obcí Svárov, nedaleko na jih se nachází Ptice. Na východ od vesnice se nachází osamocená část obce \"Hájek\" s františkánským klášterem Hájek. Na sever se táhne neobydlený pruh území obce přes unhošťskou silnici II/201 až ke staré karlovarské (I/6), který odděluje Jeneč a Unhošť.\n\nVe znaku obce je zobrazen v červeném štítě ve zlatém kruhu na ostrvi o třech sucích vzlétající havran, držící v zobáku zlatý prsten s modrým kamenem. Havran i ostrev jsou stříbrné.\n\nPůvodně šlo o dvě blízká sídla spojená silnicí: severní část je tvořena zejména historickými zemědělskými usedlostmi. V severní části obce se nachází původní náves a tvrz. Jižní část, zvaná \"Chaloupky\", byla založena na severním úpatí pahorku, který tvoří nejvyšší místo obce. Tato část je tvořena převážně drobnější venkovskou obytnou zástavbou. Obec si dodnes zachovala historický půdorys, a obě části tak lze od sebe rozeznat, i když již dávno srostly do jedné kompaktní zástavby.\n\nV obci se nachází starobylá tvrz patrně z 10. století, upravená na renesanční a později barokní zámek, přestavěný k hospodářským účelům. Starší osídlení v obci dokládají mohylové hroby.\n\nPrvní písemná zmínka pochází z roku 1318, kdy se zde připomíná Dluhovoj z Újezdce. Újezdy vznikaly za kolonizace, kdy bylo území vyměřeno komisí objetím koňmo. Dobu založení by mohly potvrzovat mezníky zachované vpravo u silnice od Unhoště při vjezdu do Červeného Újezda, další ve zdivu stodoly na křižovatce, kde silnice odbočuje k Hájku. Název Červený Újezd je patrně odvozen od červeného zbarvení zdejší železité půdy, nedaleko odtud v lese mezi Svárovem a Libečovem se ve středověku a později i v 19. století těžila železná ruda.\n\nV roce 1379 se zde uvádí Čeněk z Újezdce. Následující majitel Hanuš Milheim z Pardubic odtud v roce 1391 učinil nadání k jím založené Betlémské kapli v Praze. Roku 1407 tu seděl Martin Stochovec z Újezdce, po něm v roce 1434 Pavlík z Újezdce, který po sobě zanedlouho poté zanechal dva sirotky. Roku 1455 se zde připomínají Jindřich a Jan z Újezdce, synové Markéty z Drnova. V roce 1475 se zde uvádí Bohuslav Litovský ze Svinař, roku 1478 Kateřina, dcera Jana Litovského ze Svinař. Ta své zboží zanechala svým synům Janovi a Bohuslavovi, kteří se již psali z Újezda.\n\nV roce 1525 prodali bratři Šebestián, Jiří a Jan Újezdští z Červeného Újezda tvrz, poplužní dvůr a ves Červený Újezd a pusté vsi Svárov a Rymáň Janu Jiřímu Žďárskému ze Žďáru. Ten zde založil středočeskou větev rodu Žďárských. Díky sňatku s Maruší Kladenskou z Kladna získali Žďárští i kladenské panství. Jejich syn Oldřich zanechal 3 syny, kterým odkázal panství nedílně. Ti se však v roce 1547 dohodli na jeho rozdělení. Nejstarší syn Jan, hejtman křivoklátský a oblíbenec císaře Ferdinanda I., získal červenoújezdské panství, o dva roky později získal i sousední panství tachlovické. Janův syn Gotthard Florian, hejtman kraje slánského a rada císaře Rudolfa II., přestavil tvrz v Červeném Újezdě v roce 1570 na výstavní renesanční zámek. Nedaleko od něj zbudoval v roce 1589 panskou oboru Hájek s borovicemi a duby, která sloužila až do počátku 20. let 17. století k honitbě a odpočinku, o čemž se zmiňuje ve svém deníku i Adam mladší z Valdštejna. V této době se panství s centrem v Červeném Újezdě svou velikostí již vyrovnalo kladenskému panství – patřily do něj např. Hostivice, Řepy, Zličín, Jinonice, Butovice, Jinočany nebo Zbuzany. Panství velmi dobře prosperovalo, zdrojem jeho příjmů byly např. pivovary v Rymáni, Jenči nebo Tachlovicích, rybníky a mlýny, ale také hutě.\n\nZámek byl v té době okrášlen dnes již zaniklou vysokou věží. Obdélná patrová budova byla členěna vpadlými poli a vyzdobena psaníčkovou a figurální sgrafitovou výzdobou. V 30. letech 20. století byla tato výzdoba částečně odkryta. Na nádvorní straně můžeme dodnes spatřit erb manželky Gottharda Floriana – Kateřiny Raichlové z Raychu. Rodové znamení havrana Raichlů z Reichu přidržují dva andělíčkové, které obklopují rostlinné ornamenty. Další, již znovu zakrytá sgrafita, zpodobňovala např. rytíře na koni nebo ženu nesoucí erb. Zbytek budovy zdobily jednoduché psaníčkové bosáže. Dovnitř se vstupovalo klenutým vjezdem, za ním byla světnice vrátného s komorou, naproti byla kancelářská světnice s výstupkem. V přízemí byla dále kuchyně se spižírnou, pekárna, láznička, ratejna, chlévy pro koně a voly, řezárna, komory ad. Přízemní prostory byly sklenuty valenou klenbou s lunetami a plackami. V prvním patře bylo 13 pokojů, 8 komor a kaplička.\n\nJediným synem Gottharda Floriana byl Jan mladší Žďárský ze Žďáru, který se oženil s Kateřinou Škrovadovou ze Škrovad, se kterou měl roku 1598 syna Floriana Jetřicha, který se stal později nejvýznamnějším členem rodu, jelikož pro rod získal titul českých i říšských hrabat. Byl mimo jiné radou, komorníkem a královským dvorským maršálkem císaře Ferdinanda II. či zemským soudcem. Pár měsíců po narození však zemřel jeho otec cestou ze zámku Červený Újezd na bohoslužbu do Svárova. Na tomto místě se dodnes nachází památný sloup s křížkem. Zanedlouho poté zemřela i jeho matka, a tak se o něj do jeho šesti let staral jeho dědeček, Gotthard Florian, později do jeho 10 let jeho manželka Kateřina, která obnovila faru ve Svárově a založila zde školu.\n\nFloriana Jetřicha se poté ujal jeho prastrýc Ctibor Tiburcí a staral se o něj na rodovém zámku v Kladně. Kromě toho zvládal vykonávat vedle předchozí funkce hejtmana Malostranského kraje i hejtmana Slánského kraje, vyjednával jako člen českých katolických stavů s protestanty, výsledkem čehož byl v roce 1609 vydaný císařův Majestát. Příměří však netrvalo dlouho, a tak koncem roku 1611 vpadl do Čech arcikníže a biskup Leopold Pasovský, v důsledku toho byl cestou do Prahy vyplundrován i Červený Újezd se zámkem. Po obsazení Unhoště se rodina přesunula z Kladna do lépe opevněného Slaného. Po pominutí nebezpečí se vrátila zpět. Ctibor Tiburcí byl nově dosazeným králem Matyášem jmenován karlštejnským purkrabím. Při návratu z korunovace ve Frankfurtu nad Mohanem císař Matyáš spolu s manželkou Annou Tyrolskou navštívil Floriana Jetřicha 28. července 1612 na zámku v Červeném Újezdě.\n\nPo smrti Ctibora Tiburcího v roce 1615 se stal novým poručníkem Floriana Jetřicha Ctiborův syn Jan Jiří. Když v roce 1618 Florian dosáhl dospělosti, převzal konečně vzorně udržované a dluhy nezatížené statky. Brzy se měl oženit s Alžbětou Koronkou Bořitovou z Martinic, vnučkou Adama staršího ze Šternberka, který byl hlavou zemské vlády. Florián Jetřich vydržel stát na straně otce snoubenky Jaroslava II. Bořity z Martinic i po jeho pražské defenestraci 23. května 1618. Po odchodu Jaroslava II. Bořity do bavorského exilu 24. května 1618 se rozhodla jeho choť Marie Eusebie ze Šternberka uprchnout se všemi osmi dětmi 7. června 1618 na rodový zámek Zelená hora u Nepomuku a později dále do bavorského Straubingu, Mnichova a nakonec do rezidence arciknížete Leopolda v Pasově. Konflikt se však přiostřoval, a tak se návrat jeho snoubenky stále více oddaloval. Florian Jetřich proto na podzim roku 1618 svěřil panství do opatrování zpět Janu Jiřímu a vydal se do Bavorska, kde požádal pana Martinice o dívčinu ruku, s níž se nakonec oženil až na jaře roku 1620. 7. listopadu 1620 byly při přeskupování protestantského a císařsého vojska těžce poškozeny vesnice i městečka příslušející rytířům Žďárským. Výrazně zasažen byl i zámek v Červeném Újezdě, který byl vykraden a poničen, vzácnosti včetně důležitých úředních knih lupiči pobrali, vypálen byl i kladenský zámek. Dveře k návratu domů se otevřely po porážce stavovského vojska na Bílé hoře v listopadu 1620. V Pasově se Florian Jetřich s manželkou zdržovali až do roku 1621, odkud se zbožní manželé vypravili na svatební cestu do italského poutního města Loreta. Vlastním důvodem cesty bylo vyprosit si na Bohorodičce mužského dědice rodu a šťastný návrat do neklidných Čech. Na oplátku slíbili vystavět podobný loretánský domek na červenoújezdském panství. K tomu si nechali zjistit přesné míry domku, které si odvezli domů. Z poutního místa si odvezli i dřevěnou malovanou kopii sochy Panny Marie Loretánské. Po vystavení slíbené lorety v Hájku v letech 1623–1625 přenesli sochu do tohoto nového poutního místa, kde je umístěna dodnes. Z Itálie si přivezli také ceněný obraz Panny Marie Pasovské, který nakonec umístila jejich nejmladší dcera Marie Maxmiliána Eva do nově postaveného poutního chrámu Panny Marie na Chlumku u Luže ve východních Čechách. V roce 1625 vymohl arcibiskup Arnošt z Harrachu u papeže Urbana VIII. odpustky pro hájecké poutníky, roku 1628 pak kapli daroval stříbrný kříž s ostatky světců, údajně i s částmi Svatého kříže. V roce 1630 byla hájecká loreta rozšířena a znovu vysvěcena arcibiskupem Arnoštem z Harrachu. Hájecká loreta se stala oblíbeným poutním místem a byla inspirací pro výstavbu mladší pražské Lorety. V roce 1632 sem zavítal po opětovném dobytí Prahy vojevůdce Albrecht z Valdštejna a nechal zde sloužit několik děkovných mší.\n\nPo návratu z Itálie Florianův mocný tchán Jaroslav II. Bořita z Martinic vymohl u českého a uherského krále Ferdinanda II. povýšení do stavu říšských svobodných pánů pro Floriana Jetřicha, jeho bývalého poručníka Jana Jiřího i dalšího člena rodu Hynka Jiřího. Později Florian Jetřich dosáhl i na hraběcí titul. Po smrti Jana Jiřího přešlo panství definitivně na Floriana Jetřicha – k velkostatku Červený Újezd patřilo 24 vesnic. K rodovému majetku přibylo po pobělohorských konfiskacích ještě severočeské panství.\n\nFlorian Jetřich zplodil se svou chotí minimálně osm dětí, avšak ze dvou mužských potomků se dožil dospělosti jediný, František Adam Eusebius. Byl pojmenován podle Františka z Assisi, neboť již od doby pobělohorské františkánský řád Žďárští spolu s Martinici výrazně podporovali. Řádu hrabata Žďárští nakonec předali i správu svého kláštera v Hájku. František Adam Eusebius, hrabě Žďárský proslul jako štědrý podporovatel církve i dobrodinec lidí svých panství. Aktivně rozvíjel areál v Hájku, pomáhal kladenské škole i tamnímu špitálu. Ze zámku v Kladně řídil hrabě své rozlehlé dominium. Politickým či úředním funkcím se příliš nevěnoval a žil spíše náboženským životem. V roce 1659 pozval do Hájku první františkány, kteří zde pobývali v poustevně. 8. září 1662 byl objeven nedaleko lorety pramen, který je později označován za léčivý. 28. března 1663 učinil hrabě smlouvu o výstavbě kláštera \"Waldl\" se staviteli Carlem Luragem a G. D. Orsim. V roce 1673 se již františkáni přestěhovali do částečně dokončeného kláštera. Klášter obklopující ze všech stran loretu byl dokončen v roce 1681.\n\nFrantišek Eusebius zemřel v roce 1670 a nezanechal potomka. Kladensko-újezdské panství odkázal všechlapské luteránské větvi rodu Sahrer von Sahr, jejíž potomci žili v saském kurfiřství v Míšni. Panství v severních Čechách odkázal hrabatům z Martinic. Jelikož se rytíři Sahrer von Sahr odmítali vzdát své luteránské víry, trvaly spory o majetek téměř 20 let, mezitím byl majetek pod správou hrabat Martinic. Ti během své poručnické vlády obnovili během třicetileté války vypálený zámek. Byl pokryt šindelovou střechou, v prvním patře byly na místě původních pokojů byly zřízeny sýpky. Z původních interiérů se dochoval byt hejtmana v přízemí a sklepy. Martinicové 30. května 1686 podepsali s rytíři Sahrer von Sahr dohodu o vyrovnání. Kladensko-újezdské panství bylo rozděleno mezi pět dcer Floriana Jetřicha. Červenoújezdské panství získala Terezie Eleonora, hraběnka z Ugarde, která v roce 1690 panství prodala sestře Johaně Barboře, hraběnce z Caretto-Millesimo, čímž došlo opět ke spojení s tachlovickým panstvím. V roce 1697 prodala panství hraběti Karlu Jáchymovi Bredovi, který panství nadále rozšiřoval.\n\nV roce 1703 byl vztyčen ve dvoře hájeckého kláštera mariánský sloup z dílny pražského sochaře Matěje Jackela. Roku 1715 namaloval Petr Brandl pro kapli v jižním ochozu obraz Stigmatizace sv. Františka. V letech 1720–1726 bylo podél poutní cesty od Strahovské brány ke klášteru v Hájku postaveno za podpory měšťanů a šlechticů 20 výklenkových kaplí s výzdobou od rakouského malíře Jana Schora. Podle odhadů arcibiskupské kanceláře sem v té době putovalo každoročně na 60 tisíc poutníků, za vlády Marie Terezie až 100 tisíc. V roce 1723 navštívil jubilejní pouť ke stému výročí založení lorety v Hájku císař Karel VI.\n\nV roce 1732 koupila od hraběte Bredy tachlovické panství Anna Marie, velkovévodkyně Toskánská. Po ní zdědila panství roku 1741 její dcera Marie Anna Karolina, vévodkyně bavorská, jejímž manželem byl Ferdinand Maria Innocenz z rodu Wittelsbachů. V roce 1751 panství zdědil její syn, bavorský kurfiřt Klement František de Paula. Jelikož nezanechal potomka, stal se dědicem roku 1770 jeho bratranec Maxmilián III. Josef. Maxmilián Josef zemřel rovněž bez potomků, a tak roku 1777 zdědil panství Karel II. August z vedlejší větve Wittelsbachů. V letech 1784–1790 měl panství pronajaté valdecký kníže Kristian August. Karel II. August zemřel bez legitimních potomků roku 1795.\n\nDědicem panství se stal pfalz-zweibrückenský vévoda Maxmilián Josef, který se stal v roce 1806 bavorským králem. Kvůli tomu musel panství odstoupit arcivévodovi Ferdinandovi z rodu habsbursko-lotrinského, čímž se tachlovické panství dostalo z majetku Wittelsbachů. Po něm je v roce 1824 zdědil jeho syn Leopold. Roku 1847 připadly statky jako soukromé císařské jmění císaři Ferdinandovi V., po jehož smrti přešly v roce 1875 na císaře Františka Josefa I., po něm pak na jeho nástupce, arcivévodu Karla. V roce 1899 byly ve dvoře hájeckého kláštera umístěny sochy českých světců. Roku 1908 vytvořil malíř Viktor Foerster mozaiku Loretánské Panny Marie na barokní vstupní bráně. Po vzniku Československé republiky se panství stalo majetkem československého státu. V areálu zámku a dvora byl zřízen školní statek Vysoké školy zemědělské. V blízosti zámecké budovy byl vysazen jinan dvoulaločný, který je od roku 1982 památným stromem. \nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Červený Újezd \"(927 obyvatel, klášter)\" byly v roce 1932 evidovány tyto živnosti a obchody: holič, 5 hostinců, 2 koláři, kovář, krejčí, pekař, 16 rolníků, 3 řezníci, 2 obchody se smíšeným zbožím, 2 švadleny, 2 trafiky, státní velkostatek.\n\nV roce 1950 byl klášter v Hájku v rámci Akce K zrušen, do roku 1953 zde byl tábor nucených prací. Poté se stal areál přísně střeženým vojenským areálem. Byla zde prováděna údržba protiletadlových zbraní. V 90. letech 20. století byl navrácen klášter v dezolátním stavu zpět františkánům. V roce 2016 byl řádu františkánům navrácen i přilehlý lesopark. Ti areál v současnosti postupně obnovují a konají se zde příležitostné akce. Hájek je dnes znovu cílem poutníků.\n\nV současnosti se na území obce staví rodinné domy a pro svoji blízkost západní části Prahy, Kladnu i přírodě v unhošťských lesích se stává žádanou adresou. V obci není žádný rušící průmysl ani velký dopravní provoz. Během posledních dvaceti let se počet obyvatel téměř zdvojnásobil. V obci se nachází několik rozvojových lokalit určených k bydlení. V roce 2017 bylo v obci registrováno 228 živností a sídlilo zde 78 firem. V obci je vytvořeno více než 200 pracovních míst.\n\nV budově obecního úřadu z roku 1959 se nachází kontaktní místo veřejné správy Czech POINT a matrika. Je zde sál s kapacitou 150 míst a obecní knihovna. V areálu je také bývalá hasičská zbrojnice. Kostel, fara a hřbitov jsou v sousedním Svárově, pošta a zdravotní středisko jsou v Unhošti. V obci je obchod se smíšeným zbožím a řeznictví. V sousedství obecního úřadu je trojtřídní mateřská škola s kapacitou 61 míst. Pětitřídní základní škola je v sousední obci Svárov, devítiletá v Unhošti. V obci je elektřina, plyn, kanalizace i vodovod. Obec má vlastní čističku odpadních vod.\n\nV obci působí tělovýchovná jednota TJ Sokol Červený Újezd. Zdejší fotbalový klub byl založen v roce 1943. Fotbalové hřiště je využíváno také ke společensko-kulturním akcím. Ve zdejší sokolovně je sál s kapacitou 250 míst, který slouží také ke konání společenských akcí. V areálu sokolovny je restaurace. Vedle sokolovny je dětské a volejbalové hřiště. Červený Újezd a Svárov se společně podílejí na konání některých kulturních akcí. Obce se společně podílely i na stavbě svárovské školy.\n\nV severní části obce za fotbalovým hřištěm se rozprostírá budoucí obecní park, kterým protéká Rymáňský potok. V obci jsou rozsáhlé plochy, určené územním plánem pro plnění funkce lesa. Obcí vede několik cyklotras, které zde spolu s nově vybudovaným hradem zajišťují cestovní ruch. Zámek a dvůr je v současnosti v soukromém vlastnictví. Podle územního plánu je možná budoucí přestavba na hotel nebo kulturní centrum.\n\nObcí prochází silnice II/101 v úseku Kladno - Unhošť - \"Červený Újezd\" - Rudná - Radotín. Od roku 2007 má obec pojmenované ulice, místní komunikace jsou v majetku obce.\n\nŽelezniční trať ani stanice na území obce nejsou. Nejbližší vlaková stanice či zastávka je Pavlov (cca 3,5 km) a Chýně (4 km). Obcí prochází těleso bývalé kladensko-nučické dráhy. S pražským Zličínem a Unhoští spojuje obec integrovaná linka PID 307 (interval 30 až 60 minut) společnosti ČSAD MHD Kladno. Spojení s Kladnem zajišťuje linka ČSAD Kladno č. 220027 (A27).\n\nPočet obyvatel je uváděn za Červený Újezd podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé červeno újezdcké aglomeraci nicméně žije necelých 1,5 tisíce obyvatel.\n\nVe východní části obce osamoceně leží františkánský klášter Hájek se zahradou a loretánskou kaplí. V něm končí poutní cesta z pražské Lorety, podél níž se v blízkosti Hájku zachovaly pouze dvě výklenkové kaple.\n\nPo zrušení fondu na údržbu poutní cesty Josefem II. koncem 18. století bylo v letech 1870–1913 zbořeno šest chátrajících kaplí. Před zrušením poutní cesty v roce 1950 byla poslední větší oprava dosud stojících kaplí provedena na konci 19. století. Původní malby nebyly již obnoveny a byly nahrazeny plechovými deskami s obrazy ze života Panny Marie. Z těchto desek se dodnes již žádná nedochovala. 13. kaple byla stržena v 60. letech 20. století, 17. kaple se zřítila v roce 1972, 18. kaple v roce 1983. V letech 1999–2009 bylo obnoveno postupně devět kaplí a podél obnovené cesty mezi Hostivicemi a Hájkem byla vysazena lipová alej. Od roku 2015 je vyhlášena veřejná sbírka na obnovu 18. kaple.\n\nTzv. hrad Červený Újezd byl postaven v letech kladenským podnikatelem Pavlem Ornou. Nejedná se o historický hrad, ale o novodobý objekt postavený v historizujícím slohu. Stavba obsahuje muzeum českého venkova s více než 4000 exponáty a restauraci \"Krčma\". Je zde také muzeum videoherních automatů. Součástí areálu je arboretum s více než 2500 dřevinami, zejména rhododendrony. V bažinatém terénu tu rostou borovice blatky.\n\n"}
{"id": "43519", "url": "https://cs.wikipedia.org/wiki?curid=43519", "title": "Tramvajová doprava v Brně", "text": "Tramvajová doprava v Brně\n\nTramvajová doprava v Brně je tramvajový systém v Brně provozovaný Dopravním podnikem města Brna (DPMB). Je součástí brněnské městské hromadné dopravy a Integrovaného dopravního systému Jihomoravského kraje. Jedná se o nejstarší tramvajovou síť v Česku, jejíž historie sahá do roku 1869, a svým rozsahem po pražské také druhou největší v republice. Celková provozní délka tramvajových tratí, z nichž jedna vede i do sousedního města Modřice, dosahuje 70,2 km, rozchod kolejí činí 1435 mm, napájecí napětí 600 V, zázemí tvoří dvě vozovny. K 31. prosinci 2017 provozoval DPMB celkem 327 tramvají určených pro pravidelnou osobní dopravu, které během roku 2017 najely celkem 14,9 milionů vozokilometrů a přepravily 196 milionů cestujících. V roce 2018 bylo v provozu celkem jedenáct pravidelných denních linek, které měly délku 124,4 km, a jedna linka nostalgická.\n\nV brněnském hantecu se pro tramvaj používá slovo „šalina“, které vzniklo zkomolením z původního německého označení tramvajových linek „Elektrische Linie“. Podle lingvisty Rudolfa Šrámka však tento výraz pochází z německého slovesa „schallen“ (zvučet, houkat) kvůli tramvajovému zvonění.\n\nDne 17. srpna 1869 byla v Brně jako v pátém městě tehdejšího Rakousko-Uherska a prvním v českých zemích zprovozněna linka koněspřežné tramvaje. První trať vedla z dnešního Moravského náměstí k hostinci Semilasso, který se tehdy nacházel v samostatné obci Královo Pole, severně od centra města. Provozovatelem byla společnost Brünner Tramway Gesellschaft für Personen- und Frachtenverkehr (Brněnská tramvajová společnost pro osobní a nákladní dopravu). Po zahájení provozu bylo k dispozici 6 vozů, postupně společnost nakoupila celkem 53 osobních a 10 nákladních vozů.\n\nKolejová síť byla postupně rozšiřována (tratě po dnešní Husově ulici na Šilingrovo náměstí, prodloužení z Moravského náměstí přes hlavní nádraží a Mendlovo náměstí do Pisárek, trať po ulici Cejl a nákladní odbočka na Rosické nádraží) a v roce 1870 dosáhla délky 14,15 km. Byly vybudovány tři vozovny, a to na konečných v Pisárkách a Králově Poli a poblíž středu města v dnešní Marešově ulici. V počátcích provozu měli lidé o přepravu zájem (zejména v letním období), který ale brzy opadl. Jízdné bylo navíc poměrně vysoké. Pro nerentabilitu byl provoz na podzim 1874 ukončen.\n\nŘeditel pražské tramvajové společnosti Bernhard Kollmann projevil zájem o podnikání v Brně. Dohodl se s radními, odmítl převzít vozový park svých předchůdců („pro zchátralost“) a pod hlavičkou nově založené společnosti Brünner Tramway-Unternehmung (Brněnská správa tramwayská) 4. června 1876 opětovně zahájil s nově dodanými vozy provoz koňky. Nejdříve z hlavního nádraží do Pisárek, o něco později z hlavního nádraží do Králova Pole k Semilassu, tedy ve stejné trase, kudy vedla jedna z tratí I. období koňky. Tramvaj byla v provozu pouze v letním období a celkem bylo k dispozici 13 otevřených (tzv. letních) vozů. V roce 1879 se v Brně uskutečnila zkušební jízda parní tramvajové lokomotivy, bylo však zjištěno, že kolejový svršek je zcela nevyhovující pro tento těžký stroj. Provoz koňky byl pro nerentabilitu ukončen 3. října 1880.\n\nJiž v roce 1881 město hledalo dalšího provozovatele tramvajové dopravy. K nejvážnějším uchazečům patřil Wilhelm von Lindheim, zastánce parní trakce a stavitel městských drah po celé rakouské monarchii. Jednání pokračovala ale zvolna. Až v roce 1884 se zástupci města s Lindheimem dohodli. Rakouský podnikatel začal ihned budovat trať a 31. května 1884 mohl být zahájen provoz na lince Královo Pole – Hlavní nádraží – Pisárky (kde se nacházelo depo). Ještě téhož roku byla zahájena doprava na odbočce z dnešní Václavské ulice k Ústřednímu hřbitovu, nacházejícímu se poměrně daleko na jih od města. Dva roky nesla společnost provozující tramvaje název Brünner Dampf-Tramway (Brněnská parní tramvaj), v roce 1886 byl název změněn na Brünner Local Eisenbahn Gesellschaft (Brněnská společnost místních drah, zkratka BLEG).\n\nParní tramvaj již problémy s rentabilitou neměla. Důvodem bylo množství nákladních vleček vedoucích z tratí do továren, které sídlily poblíž. V provozu se postupně objevilo 15 tramvajových lokomotiv a 31 vlečných vozů (z toho osm převzatých z II. období koňky).\n\nRoku 1898 prodala BLEG tramvajový provoz Rakouské elektrárenské společnosti Union ve Vídni (Oesterreichische Union Elektrizitäts – Gesellschaft in Wien, OeUEG), která po uzavření smlouvy s městem začala elektrifikovat celou kolejovou síť (tzn. tratě Královo Pole – Pisárky a Václavská – Ústřední hřbitov). Osobní provoz parní tramvaje byl ukončen 21. června 1900. Ani poté však parní lokomotivy nezmizely z brněnských ulic. Některé z nich byly nadále používány v nákladní dopravě, neboť vlečky zpočátku nebyly elektrifikované. Nejdéle zůstala v provozu lokomotiva \"Caroline\" (do roku 1914). Od následujícího roku byla opět v provozu (tentokrát však už v majetku Vojenského stavebního dozoru). Po vyhlášení republiky přešla do majetku brněnské Zbrojovky, která ji v roce 1926 převedla na svoji železniční vlečku.\n\nDíky fungujícímu systému parní tramvaje byla elektrická trakce zavedena v Brně o několik let později, než tomu bylo v jiných městech (první pokusná elektrická tramvaj vyjela v Praze v roce 1891, klasické městské tramvaje se poprvé objevily v Teplicích v roce 1895). Elektrický provoz byl v Brně zahájen v osobní dopravě 21. června 1900 na dvou elektrifikovaných tratích původní parní tramvaje. V září toho roku vznikla akciová společnost Gesellschaft der Brünner Elektrischen Strassenbahnen (Společnost brněnských elektrických pouličních drah, GBES), jejímiž majiteli bylo město Brno, vídeňská OeUEG a AEG Berlín a která se stala provozovatelem brněnských tramvají. Pro elektrickou tramvaj bylo přestavěno depo v Pisárkách, nově byla vystavěna vozovna v Králově Poli.\n\nV prvních šesti letech provozu došlo k výstavbě základní kostry dnešní tramvajové sítě. Jako první byla ještě v roce 1900 zprovozněna trať z dnešního náměstí Svobody ulicemi Kobližnou a Cejl do Zábrdovic k mostu přes Svitavu. V letech 1901 a 1902 byl zahájen provoz na tratích po Křenové ulici, do Komárova, po ulici Veveří a po Údolní ulici do spodní části dnešní Masarykovy čtvrti. V roce následujícím se jednalo o trať z dnešního Moravského náměstí do ulice Drobného (tehdy konečná zastávka Sadová) a úsek Mendlovo náměstí – Šilingrovo náměstí, který byl roku 1906 prodloužen až do centra města na dnešní náměstí Svobody. Na konci roku 1906 v Brně jezdilo pět linek tramvají, které byly označeny barevnými svítilnami. K označení čísly došlo až v roce 1913.\n\nV letech následujících došlo především k rekonstrukcím tratí a k jejich zdvojkolejňování, v roce 1910 byla otevřena první tramvajová smyčka v Brně, na konečné v Pisárkách. Během první světové války se tramvaje podílely na transportu raněných vojáků z vlakového nádraží do lazaretů umístěných různě po městě. Díky tomu došlo v roce 1915 i k dílčímu prodloužení trati na ulici Veveří pro osobní dopravu. Provoz ale během války trpěl, pracovníci byli většinou odvedeni na frontu a jejich místo museli zaujmout ženy, mladiství a vysloužilí zaměstnanci. Panoval nedostatek materiálu i náhradních dílů a i přes nárůst počtu cestujících byla velká část tramvají odstavena jako neprovozuschopná. Na konci války již byl provoz zcela nepravidelný.\n\nPro zahájení provozu elektrických tramvají bylo v roce 1900 dodáno 41 motorových a 12 vlečných vozů z vagonky ve Štýrském Hradci. Dalších 29 vleků bylo po úpravách převzato z provozu parní tramvaje. V průběhu let GBES zakoupila další motorové vozy: sedm v letech 1903 a 1904 od strojírny Lederer a Porges (dnes Královopolská), šest v roce 1911 (vyrobeny ve Štýrském Hradci) a tři v roce 1915 (výrobek vagónky ve Studénce). V parku vlečných vozů došlo k jedinému rozšíření v roce 1915, kdy bylo zakoupeno 12 ojetých vleků původně vyrobených pro koněspřežnou tramvaj ve Vídni v roce 1882.\n\nV nákladním provozu byly zpočátku využívány čtyři parní tramvajové lokomotivy. V roce 1908 došlo k elektrifikaci většiny vleček, proto byly zakoupeny dvě elektrické lokomotivy. Třetí byla dodána roku 1909 a čtvrtá v roce 1917. Poslední parní lokomotiva byla odstavena v roce 1914 po zatrolejování poslední vlečky.\n\nPo vzniku ČSR se stala provozovatelem sítě Společnost brněnských pouličních drah. Jejím hlavním úkolem bylo zlepšit stav sítě celkové délky 23 km, která postupně chátrala. V nových poměrech začal její opětovný rozvoj. Od roku 1924 se stavěla jedna trať za druhou; tramvaj začala jezdit mj. do Žabovřesk, Židenic, Obřan, Řečkovic a do dalších nově připojených obcí. Proto byla vystavěna nová vozovna v Husovicích. Koncem 30. let se nové tratě téměř nestavěly (jsou i výjimky – např. prodloužení v Žabovřeskách), ale zdvojkolejňovaly se ty stávající (1938 v provozu 8 linek). Další rozvoj sítě nastal za druhé světové války; vznikly tratě jako např. pod Petrovem po Husově ulici nebo do Černých Polí. V roce 1942 byla převzata místní dráha Černovice – Líšeň (klasická železnice), během roku a půl byla elektrifikována a přestavěna na trať tramvajovou.\n\nPo osvobození Československa se provoz na tramvajové síti (délky 74,6 km) obnovoval několik měsíců. Musela být opět zprovozněna vyhořelá vozovna v Pisárkách, opraveny vozy i trolejové vedení (poškozeno bylo 60 % sítě). Také byla použita parní tramvajová lokomotiva \"Caroline\" (na odklízení trosek i na nouzový osobní provoz). Roku 1947 byla postavena první poválečná trať do Komína. Stará a nevyhovující vozovna Královo Pole byla přestavěna na měnírnu (1953–1954). V téže době se začala stavět nová moderní vozovna Medlánky. V roce 1964 byla zrušena trať ze Stránské skály do Líšně (původně místní železnice). O dva roky později byl otevřen nový most, na který byla převedena trať z Mendlova náměstí k výstavišti. Dne 31. března 1967 byl ukončen provoz nákladní dopravy, kterou od roku 1909 zajišťovaly (do 1914 ještě střídavě s parními) čtyři postupně zakoupené elektrické tramvajové lokomotivy.\n\nNa začátku 50. let byly dodány poslední dvounápravové vozy (dle elektrické výzbroje označovány 4MT) z Královopolské strojírny. V roce 1958 byl vozový park doplněn prvními čtyřnápravovými tramvajemi řady T z ČKD (Tatra T2, později Tatra T3; tramvaje T1 v Brně nikdy nejezdily). Od roku 1967 byly ještě doplňovány článkovými vozy Tatra K2. V roce 1968 již bylo v provozu 17 stálých linek o celkové délce 157,7 km.\n\nOd konce 60. let se stavěly moderní tratě rychlodrážního charakteru na některá nová brněnská sídliště (první rychlodráha, přestavěný úsek Komín – Bystrc, byl uveden do provozu v roce 1969). V roce 1971 ukončila tramvajový provoz vozovna Husovice, která byla přenechána trolejbusům. Od roku 1977 tramvaje jezdí i po meziměstské trati do Modřic. Naopak v polovině 80. let byla zrušena trať skrz Židenice a zkrácena do smyčky Stará osada. Koncem 80. a v 90. letech byla postupně prodlužována nová trať do Líšně s podzemní zastávkou Jírova.\n\nVe snaze o odlehčení přetížených tratí v centru (v ulicích Pekařská a Husova; relace Mendlovo náměstí – Česká) byla koncem 70. let zvažována možnost vybudovat pod vrchem Špilberk tramvajový tunel mezi dolní částí ulice Pekařská a křižovatkou ulic Joštova a Marešova. Tunel měl být dlouhý 650 m a vybudován v profilu 10×10 m. V roce 1978 byla zahájena ražba průzkumné levé patní štoly z ulice Pekařská, po vyražení necelých 510 m však byly práce v roce 1979 zastaveny, pravděpodobně z důvodu statických poruch objektů na Pellicově a Sladové ulici. Dnes je v Pekařské ulici č. 90 patrná proluka mezi domy a vchod do štoly zarůstající vegetací.\n\nV roce 1974 byl ukončen provoz starých dvounápravových tramvají, od té doby jezdí už pouze vozy koncepce PCC. V roce 1978 se začaly spřahovat do jízdních souprav tramvaje typu T3. Problém nastal s vozy T2, jejichž elektrická výzbroj nebyla kompatibilní s vozy T3. Tyto tramvaje se nikdy v Brně do souprav nespojovaly. Byly však v rámci generálních oprav rekonstruovány na typ T2R, který se již dal běžně spojovat do souprav, a to jak dvou vozů T2R, tak i v kombinaci T2R + T3. Brněnskou specialitou byly i případy, kdy havarovaná T2 obdržela při opravě přední nebo zadní čelo používané u typu T3, což způsobilo, že na první pohled vypadala jako novější typ T3. I takto opravovaná vozidla jezdila v soupravách. První vozidla nového typu, tříčlánkové tramvaje Tatra KT8D5, byla dodána do Brna v roce 1986 (šlo o dvě tramvaje ověřovací série), další byly zakoupeny až v roce 1990.\n\nV roce 1994 byla uvedena do provozu trať po bývalé „výpadovce“ – Renneské třídě – ke krematoriu, která zjednodušila dopravu ze sídlišť Starý Lískovec a Bohunice do středu Brna. V roce 1998 byla líšeňská trať prodloužena o jednu zastávku do podzemní úvraťové konečné Jírova. Od roku 1999 přestaly jezdit tramvaje přes náměstí Svobody v centru města, o existenci této trati se dodnes vedou spory; v polovině října roku 2006 byl na ní zahájen provoz historické linky (v zimě však není v provozu). Další změna v tramvajové síti nastala na konci roku 2004, kdy tramvaje začaly jezdit z líšeňské konečné stanice Jírova o jednu zastávku dál na taktéž úvraťovou konečnou Mifkova. Od 1. listopadu 2006 byl přes náměstí Svobody opětovně zahájen provoz pravidelné tramvajové linky. Zatím posledním novým tramvajovým úsekem je prodloužení tratě v Králově Poli od Technického muzea (dosavadní smyčka byla zrušena již na podzim 2007 v důsledku úprav mimoúrovňové křižovatky) o jednu zastávku do nové smyčky Technologický park, které bylo zprovozněno v květnu 2008. Důležitá je také spojka z této nové smyčky do vozovny Medlánky, která tak již není při spojení s centrem města odkázaná pouze na jedinou trať po ulicích Palackého, Štefánikově a Lidické.\n\nDne 11. března 2018 byl v souvislosti s přestavbou ulic Dornych a Plotní zastaven provoz na tramvajové trati ulicí Dornych od smyčky Zvonařka směrem do Komárova. Provoz na Dornychu již nebude obnoven, nová trať bude následně postavena v souběžné ulici Plotní. S postupem prací ve zmíněných ulicích byl 29. června 2018 ukončen tramvajový provoz i na zbývajícím úseku Dornychu mezi zastávkou Úzká a smyčkou Zvonařka, která následně zanikla. V říjnu 2019 byla zahájena stavba trati Osová – Nemocnice Bohunice.\nSe zavedením přestupného tarifu 1. ledna 1995 došlo k reorganizaci celé městské dopravy v září téhož roku. Počet tramvajových linek se snížil z 22 na 13, autobusy byl vyloučeny z centra města, byly nově zavedeny polookružní trolejbusové linky.\n\nOd roku 1992 se brněnské tramvaje T3 kvůli prodloužení životnosti postupně modernizují (vozy Tatra K2 od 1996). Od roku 1996 jsou též nakupovány nové vozy – Tatra T6A5, Tatra T3R, Tatra RT6N1, Tatra KT8D5N, Tatra T3RF). 19. prosince 1998 dojezdily v Brně poslední dva vozy typu T2. V roce 2002 byl uveden do provozu první vůz Tatra T3R.EV. Později k němu přibyly tramvaje nejen stejného typu, ale i Tatra T3R.PV. Od roku 2003 jsou v provozu první vozy Škoda 03T známější pod názvem Anitra. Roku 2004 byla zařazena první tramvaj K3R-N, rok poté přibyla další a poslední dvě byly zařazeny roku 2006. Tyto vozy vychází z typu K2, firma Pars nova například dosadila nový střední nízkopodlažní článek a čela s novým designem. První dvě tramvaje vznikly přímo modernizací starších vozů a druhé dva jsou novostavby. První vlečný vůz VV60LF se zkoušel od roku 2004, do pravidelného provozu byl zařazen o rok později. Zbylé tři vozy byly dodány v letech 2005 a 2006. Jeden vlečný vůz byl spřahován do unikátní soupravy T3R.EV+VV60LF+T3R.EV (tzv. trojče), která musela kvůli své délce přesahující 40 m získat speciální povolení od Drážního úřadu. Byla to nejkapacitnější tramvajová souprava ve městě. Na konci roku 2006 vyjela poprvé s cestujícími nová tramvaj VarioLF. O necelý rok později (v září 2007) byla do Brna dodána první z dvaceti objednaných částečně nízkopodlažních tramvají Škoda 13T, jejichž dodávky probíhaly do roku 2009 (devatenáct kusů). Od května 2008 byly všechny čtyři vlečné vozy spojeny do „trojčat“ ve složení VarioLF+VV60LF+T3R.EV. V srpnu 2008 byla dodána první tramvaj dalšího typu – kloubové, částečně nízkopodlažní VarioLF2, od roku 2009 bývají tyto vozy řazeny do souprav 2× VarioLF2 a od roku 2013 byly tyto soupravy nahrazeny soupravami VarioLF2 + VarioLF. Od července do listopadu 2008 probíhaly zkušební jízdy s cestujícími u jednoho z dlouhodobě odstavených nízkopodlažních vozů RT6N1. Úspěšné zkoušky vyústily v rozhodnutí o schválení typu drážního vozidla Drážním úřadem v prosinci téhož roku. Tramvaje RT6N1 byly však velmi poruchové a tak byly zprovozněny pouze tři vozy ze čtyř. Čtvrtý vůz, od roku 1999 odstavený, sloužil jako zdroj náhradních dílů a roku 2015 byl prodán do Poznaně. Zbylé tři vozy byly zvláště pro poruchovost brzd od roku 2014 postupně odstavovány a roku 2016 dojezdila poslední. Podobný osud potkal také vlečné vozy VV60LF, které byly rovněž pro poruchovost brzd postupně od roku 2014 odstavovány a v roce 2016 dojezdily poslední dva. Tramvaje K3R-N taktéž nebyly zcela bezproblémové – pro závadu kloubních čepů byly roku 2012 odstaveny dva vozy, zbylé dva jezdily do roku 2016. Po tříleté přestávce byl roku 2019 jeden z vozů K3R-N znovu zprovozněn. V letech 2010 a 2011 bylo dodáno dalších deset kusů tramvají 13T již s částečnými modifikacemi (především změna interiéru). V červnu 2016 dojezdila v provozu s cestujícími poslední tramvaj typu T3M. Tři vozy tohoto typu však zůstávají ve služebním stavu. V srpnu 2016 byla dodána první tramvaj 13T z dvacetikusové dodávky. Tato série se opět vyznačuje několika změnami oproti dříve dodaným tramvajím. V dubnu 2018 byly z provozu odstaveny jediné dva vozy T3T.\n\nJiž dlouhou dobu se uvažuje o tzv. brněnském kolejovém diametru, tedy stavbě podzemní dráhy v severojižním směru. Tento projekt je však velmi náročný a proto bude jeho realizace trvat řadu let, ne-li desetiletí, jako tomu bylo u pražského metra. Dále jsou plánovány prodloužení stávajících tratí (odbočka z trati ve Starém Lískovci k Univerzitnímu kampusu, prodloužení trati v Bystrci na sídliště Kamechy, či prodloužení ze Štefánikovy čtvrti na Lesnou). Samostatnou kapitolou je zorganizování tramvajové dopravy po případném přesunu vlakového hlavního nádraží, o jehož poloze proběhlo v říjnu 2016 již druhé referendum, ovšem stejně jako to první neplatné.\n\nV Brně se nachází dvě tramvajové vozovny:\n\nPro noční odstavování čtyř obousměrných tramvají KT8D5 je od roku 2014 využívána také podzemní zastávka Jírova v Líšni, která byla vybavena vjezdovými vraty.\n\nV minulosti fungovaly i tři jiné tramvajové vozovny:\n\nV Brně se v současnosti nachází 28 měníren (16 stabilních, 10 kontejnerových a 2 podzemní), které napájí proudem i trolejbusové troleje. Poslední pojízdná měnírna v Žabovřeskách na Přívratu byla zlikvidována po havárii na konci května 2010 a nahrazena kontejnerovou měnírnou.\n\nNapájení brněnské tramvajové sítě je v současnosti 600 V stejnosměrných; záporný pól je v troleji (sběrači), kladný v kolejnicích. Touto změnou oproti jiným tramvajovým provozům (např. Praha nebo Liberec) se minimalizovaly účinky bludných (plazivých) proudů v okolí měníren, které by ničily kovové předměty (potrubí i samotné kolejnice) uložené v zemi. Další tramvajové provozy s touto polaritou jsou např. v Ostravě a v Košicích.\n\nV Brně je nejrozmanitější vozový park tramvají v Česku. K 31. prosinci 2016 bylo k dispozici 305 tramvají.\n\nJako služební jsou používány tři vozy T3M, jako restaurační jeden vůz K2R-RT a jako kavárenská jeden vůz 4MT. V osobním provozu jsou následující typy tramvají:\n\nVětšina brněnských i mimobrněnských historických tramvají a dalších kolejových vozidel v Brně je majetkem Technického muzea v Brně. Umístěny jsou veřejně přístupném depozitáři v Líšni, který se nachází na nádraží někdejší místní dráhy Černovice – Líšeň. Muzejní trať (část bývalé místní dráhy v úseku Stránská skála – Líšeň), kde nejezdí pravidelná linka, je v havarijním stavu. Tramvaje jsou proto uvězněny ve dvou halách (Technické muzeum v roce 2005 nechalo pomocí speciálního nákladního automobilu převézt vůz koňky a soupravu parní tramvaje do medlánecké vozovny, aby mohly tyto oblíbené vozy vyjíždět při různých slavnostech).\n\nDopravní podnik města Brna vlastnil do roku 2015 pouze tři historické tramvaje, které jsou umístěny ve vozovně Medlánky. Jednu další tramvaj, zapůjčenou TMB, využíval na nostalgické lince. V majetku DPMB se nacházel motorový vůz č. 107 z roku 1943 (výrobce Královopolská), vlečný vůz č. 215 z roku 1926 (výrobce Ringhoffer) a kavárenská tramvaj č. 4058, původně typ 4MT z roku 1954 (vlastní výroba podle dokumentace z Královopolské). Od roku 2015 vytváří DPMB vlastní sbírku historických, tzv. retro vozidel. Prvním z nich se stal vůz T3 č. 1525 z roku 1967, následovaný tramvají K2YU č. 1123 z roku 1983 a vozem T2 č. 1435 z roku 1959. V roce 2019 byla dokončena renovace motorového vozu 4MT č. 134 z roku 1950 (výrobce Královopolská) a vlečného vozu č. 313 z roku 1950 (výrobce Královopolská). Vůz T3R č. 1615 z roku 1985 (modernizace 1995) byl rovněž roku 2019 upraven do retropodoby a je nadále využíván pro běžnou osobní dopravu.\n\nTramvaje T3 č. 1525 a K2YU č. 1123 byly veřejnosti poprvé představeny 18. června 2016 na pravidelně pořádané Dopravní nostalgii v rámci festivalu Brno – město uprostřed Evropy. Od 2. července 2016 zajišťují během letního období (od července do října) vždy první sobotu v měsíci pravidelný provoz na lince č. 10.\n\n\n"}
{"id": "43521", "url": "https://cs.wikipedia.org/wiki?curid=43521", "title": "Hustá množina", "text": "Hustá množina\n\nV topologii a příbuzných odvětvích matematiky se podmnožina \"A\" topologického prostoru \"X\" označuje jako hustá v \"X\" (lze také říci, že \"A\" je hustou podmnožinou \"X\"), pokud uzávěr \"A\" je celý prostor \"X\". Ekvivalentně, \"A\" má neprázdný průnik s každou neprázdnou otevřenou podmnožinou prostoru \"X\".\n\nJe důležité si uvědomit, že pojem hustoty je definován jako relativní. To znamená, že není možné vynechat specifikaci prostoru \"X\", v němž je daná množina \"A\" hustá. V matematické hantýrce se sice někdy tento prostor explicitně nezmiňuje, v tom případě však bývá v konkrétním kontextu zřejmé, o jaký prostor se jedná.\n\n\n\n"}
{"id": "43524", "url": "https://cs.wikipedia.org/wiki?curid=43524", "title": "Ctirad (přírodní památka)", "text": "Ctirad (přírodní památka)\n\nPřírodní památka Ctirad se nachází na severním okraji návrší Děvín nad Zlíchovem včetně zářezu silnice u Dívčích Hradů a opuštěného lomu Bílá skála východně pod železnicí. Chráněné území je ve správě Magistrátu hlavního města Prahy.\n\nDůvodem vyhlášení PP byla ochrana významných odkryvů geologických vrstev siluru a devonu Barrandienu. V těchto odkryvech se nalézají četné opěrné geologické profily a naleziště zkamenělin známá již od dob Joachima Barranda. Území PP pokrývá skalní a stepní vegetace.\n\nVegetace je tvořena převážně rostlinnými společenstvy skal a strmých strání. Území bez potřebné péče je ohroženo zarůstáním křovinami. Cenný je zejména severní svah obrácený k usedlosti Konvářka, kde se zachoval květnatý porost válečky prapořité s výskytem ohroženého trličníku brvitého.\n\nÚzemí PP představuje zejména útočiště drobných bezobratlých živočichů. Z plazů se zde dosud vyskytuje ještěrka obecná.\n\n"}
{"id": "43530", "url": "https://cs.wikipedia.org/wiki?curid=43530", "title": "Množina první kategorie", "text": "Množina první kategorie\n\nPodmnožina \"A\" topologického prostoru \"X\" se nazývá množinou první kategorie nebo množinou první Baireovy kategorie, je-li spočetným sjednocením řídkých množin.\n\nMnožina je druhé kategorie v metrickém prostoru, pokud není množinou první kategorie.\n\n\n\nVe francouzštině se kromě názvu \"ensemble de la première catégorie de Baire\" používá spíše \"ensemble maigre\".\n\nV angličtině se používají jak \"set of first category\" tak i \"meagre set\".\n\n"}
{"id": "43531", "url": "https://cs.wikipedia.org/wiki?curid=43531", "title": "Pešer k Abakukovi", "text": "Pešer k Abakukovi\n\nPešer k Abakukovi, standardně označovaný zkratkou 1QpHab, je jedním z nejznámějších svitků od Mrtvého moře. Byl napsán aramejsky a jeho autorem je zcela jistě kumránská komunita. Jedná se o pešer, tj. o komentář na starozákonní knihu Abakuk. Text pochází z 1. kumránské jeskyně. Spis je zpravidla datován do začátku 1. století př. n. l.\n\nZ komentáře se dochovalo celkem 13 neúplných sloupců, obsahujících jak biblický text, tak vlastní komentář. Pešer k Abakukovi, podobně jako pešer k Nahumovi, je významný pro svůj způsob pojetí starozákonního proroctví. Snad nejcharakterističtější jsou slova: \"Bůh promluvil k Abakukovi, aby napsal, co přijde ohledně posledního pokolení, přesto mu však naplnění času neoznámil. A když se píše: „Aby mohl pospíchat ten, kdo to čte“, význam/výklad (aramejsky pešer) znamená učitele spravedlnosti, kterému Bůh odhalil všechna tajemství slov svých služebníků, proroků\" (7,1-4). Proroctví se podle tohoto pojetí vůbec netýkalo dnů proroka samého, nýbrž konce času, tj. doby, v níž žila kumránská (esénská?) komunita a pro niž bylo toto proroctví vyřčeno.\n\nHlavním interpretem či interpretačním klíčem k Písmu, a tedy i k Abakukovi, je „učitel spravedlnosti“, záhadná, ale současně významná postava v dějinách komunity. Všechna proroctví z 1QpHab se vztahují na události zásadního sporu mezi tímto učitelem spravedlnosti a kněžími. Kniha je tedy plná narážek na současné události, přesto je však těžké tyto události přesněji určit, neboť o nich víme pouze ze spisů komunity.\n\n"}
{"id": "43534", "url": "https://cs.wikipedia.org/wiki?curid=43534", "title": "Claudio Monteverdi", "text": "Claudio Monteverdi\n\nClaudio Zuan Antonio Monteverdi (místo nářečního \"Zuan\" se někdy uvádí spisovný tvar \"Giovanni\", příjmení se řídce objevuje i jako \"Monteverde\"; pokřtěn 15. května 1567 v Cremoně, zemřel 29. listopadu 1643 v Benátkách) byl italský hudební skladatel z období přelomu renesance a baroka. Monteverdi svými hudebními inovacemi významně přispěl ke zrodu barokního stylu. Byl autorem řady profánních i sakrálních děl, významný je zejména jako dovršitel formy madrigalu (zkomponoval devět sbírek madrigalů) a jeden ze zakladatelů opery (např. \"Orfeus\", \"Ariadna\", \"Korunovace Poppey\").\n\nMonteverdi byl žákem cremonského skladatele Marc'Antonia Ingenieriho. Tvůrčí zralosti dosáhl ve službách mantovského vévodského dvora, v nichž setrval 22 let a získal zde všeobecné uznání jako operní skladatel. Poté, co byl v rámci úsporných opatření propuštěn z Mantovy, získal roku 1613 prestižní místo kapelníka Baziliky svatého Marka v Benátkách, kde zůstal až do smrti a podstatně přispěl k rozvoji hudebního života tohoto bohatého městského státu.\n\nVe svých kompozicích Monteverdi uplatňoval jak tradiční renesanční styl (jenž označoval jako \"„prima pratica“\"), tak i nový mnohem expresivnější a zvukomalebnější styl raného baroka (\"„seconda pratica“\"). Slavná polemika konzervativního hudebního kritika Artusiho přiměla Monteverdiho formulovat teoretické základy nového hudebního slohu v předmluvě k \"Páté knize madrigalů\" (1605).\n\nStejně jako ostatní skladatelé své doby upadl i Monteverdi postupně do zapomnění, zájem o jeho dílo se však začal obnovovat počátkem 20. století. Dnes již Monteverdi má pevné místo v kánonu klasických skladatelů jako představitel raného baroka a operní tvůrce.\n\nMonteverdiho otec Baldassare byl lékařem a lékárníkem. Matka Maddalena, Baldassarova první žena, byla dcerou zlatotepce a zemřela, když bylo Claudiovi asi osm nebo devět let. Brzy zemřela i další Baldassarova manželka Giovanna a skladatelův otec si svou třetí ženu, Francescu, bral v době, kdy Claudiovi bylo 17 let. Claudio Monteverdi byl nejstarším dítětem, vyššího věku se dožili čtyři jeho sourozenci: kromě Claudia dvě sestry (Maria Domitilla, Clara Massimilla) a dva bratři (Giulio Cesare, jenž se rovněž stal hudebníkem, a Luca). Claudiovi se dostalo dobré výchovy a brzy začal projevovat vynikající hudební nadání.\n\nJeho učitelem hudby byl Marc'Antonio Ingenieri, kapelník katedrály v Cremoně. Ingenieriho vliv je patrný na prvním Monteverdiho díle, které zkomponoval ve věku patnácti let. Byla jím sbírka skladeb \"Sacrae cantiunculae\" (1582). Roku 1587 mladý skladatel uveřejnil první ze svých devíti knih madrigalů.\n\nRoku 1590 (možná již 1589) byl Monteverdi povolán ke dvoru mantovského vévody Vincenza I. Gonzagy jako zpěvák a violista. Na tomto místě setrval 22 let a nalezl zde výborné podmínky pro svůj hudební vývoj a kompoziční práci: velký orchestr a vynikající hudebníky.\n\nRoku 1594 Monteverdi obdržel titul \"cantore\" a následujícího roku se účastnil vévodova tažení proti Turkům do Uher. Výprava motivovaná vidinou hojné kořisti při boji proti Turkům mířila nejdříve k římskému císaři a českému králi Rudolfu II. Kvůli epidemii nemocí se však výprava do bojů nezapojila a Monteverdi utrpěl finanční ztrátu, protože jeho plat nepostačoval ke krytí cestovních výdajů. \n20. května 1599 se Monteverdi oženil s Claudií Cattaneovou, dcerou svého kolegy, violisty Giacoma Cattanea. Téhož roku pak cestoval s orchestrem po Flandrech, kde poznal mistry tamního franko-vlámského hudebního stylu.\n\nRoku 1601 byl Monteverdi jmenován kapelníkem (\"Maestro della musica\"), a to i přes útoky konzervativního hudebního teoretika Artusiho, který jeho styl obviňoval z přílišné „modernosti“, mj. přílišného používání disonancí. Monteverdi tak nyní odpovídal za veškeré hudební aktivity mantovského dvora vyjma vévodské Kapely svaté Barbory, kterou i nadále řídil skladatel Giovanni Giacomo Gastoldi. Jeho finanční situace však i nadále zůstávala neuspokojivá. V létě roku 1601 se manželům Monteverdiovým narodil syn Francesco Baldassare, budoucí hudebník, o tři roky později v květnu 1604 další potomek, budoucí lékař Massimiliano Giacomo. Mezitím roku 1603 narozená dcera Leonora Camilla zemřela brzy po porodu. Roku 1602 získal Monteverdi mantovské občanství a přestěhoval se blíže ke knížecímu paláci.\n\nVedle svých povinností na dvoře zkomponoval Monteverdi mezi roky 1590 a 1605 další čtyři knihy madrigalů. Od monodie, zdůrazňující jasné melodické linie, srozumitelné texty a zdrženlivý hudební doprovod, byl již jen malý krok k operní tvorbě. V předmluvě \"Páté knihy madrigalů\" (1605) reagoval na Artusiho kritiku a svůj novátorský styl (který nazval \"„seconda pratica“\", druhá praxe, na rozdíl od starší \"„prima pratica“\", první praxe) obhajoval tím, že „moderní skladatel pracuje na základě pravdy“, tedy snahou o větší výstižnost a citovou věrnost tématu skladby.\n\nRoku 1607 zkomponoval Monteverdi jednu z prvních oper vůbec, nazvanou \"Orfeus\" (italsky \"L’Orfeo\"). Byla napsána na objednávku u příležitosti každoročního karnevalu v Mantově, kde byla uvedena 24. února a okamžitě slavila velký úspěch.\n\nV září toho roku zemřela skladatelova manželka, což Monteverdiho hluboce zasáhlo. Z jeho dvou synů se Francesco později stal tenoristou v benátském Dómu sv. Marka a Massimiliano lékařem. Monteverdi se již nikdy neoženil a roku 1633 se nechal vysvětit na katolického kněze.\n\nNásledujícího roku, 1608, složil Monteverdi pro příležitost svatby mantovského prince Francesca Gonzagy druhou operu, \"Ariadna\" (italsky \"Arianna\"), z níž se dochovalo pouze slavné \"Lamento\" – \"Ariadnin nářek\". Roku 1610 pak vytvořil své mistrovské duchovní dílo, \"Mariánské nešpory\" (\"Vespro della Beata Vergine\").\n\nPřes hudební úspěchy dostával Monteverdi malý plat a následkem toho měl neustálé finančních obtíže. Po smrti vévody Vincenza roku 1612 byl propuštěn jeho nástupcem Francescem, jenž se snažil řešit špatnou hospodářskou situaci vévodství drastickými škrty a měl pro hudbu méně pochopení.\n\nChudý a nezaměstnaný Monteverdi našel na jeden rok útočiště u svého otce v Cremoně. Roku 1613 byl pak jmenován kapelníkem Dómu sv. Marka v Benátkách, což bylo v té době jedno z nejvýznamnějších míst, jaká mohl hudebník dosáhnout. Monteverdi zde obnovil místní chrámový sbor a doplnil jeho repertoár svými novými skladbami, jejichž výběr roku 1640 uveřejnil pod názvem \"Selva morale e spirituale\"\n\nVedle duchovních děl Monteverdi komponoval i světské skladby. Roku 1624 v domě benátského patricije Girolama Moceniga uvedl první scénické oratorium v dějinách hudby \"Combattimento di Tancredi e Clorinda\" (\"Souboj Tankreda a Clorindy\") a mezi roky 1614 a 1638 uveřejnil šestou až osmou knihu madrigalů.\n\nRoku 1627 se Monteverdiho mladší syn Massimiliano dostal do vězení inkvizice, protože četl zakázanou knihu. Skladateli se podařilo ho ze žaláře vyplatit až po několika měsících.\n\nPo smrti jednoho ze synů, který padl za oběť morové epidemii, se Monteverdiho zdraví začalo postupně zhoršovat. Komponoval však dále. Když v roce 1637 zahájilo v Benátkách provoz první veřejné operní divadlo Teatro S. Cassiano, složil další jevištní díla, mimo jiné opery \"Odyseův návrat do vlasti\" (\"Il ritorno d’Ulisse in patria\", 1640) a \"Korunovace Poppey\" (\"L’incoronazione di Poppea\", 1642).\n\nNedlouho po návratu ze své poslední cesty do Cremony a Mantovy zemřel Monteverdi roku 1643 v Benátkách (podle záznamů na \"febbre maligna\", zhoubnou horečku), a byl zde uctěn slavnostním pohřbem. Jeho hrob se nachází v bazilice Santa Maria Gloriosa dei Frari.\n\nPosmrtně (1651) vyšla ještě devátá kniha Monteverdiho madrigalů, sebraná z jeho pozůstalosti.\n\nClaudio Monteverdi stojí na přelomu renesanční a barokní hudby. Nikdy nepřestal komponovat také v dosavadním renesančním stylu, ve kterém byl vychován, zároveň však přispěl k vývoji nových hudebních forem, zejména opery, i ke změně kompozičního stylu (využití disonance v jeho \"seconda pratica\"), a je proto všeobecně považován za nejvýznamnějšího barokního skladatele před Heinrichem Schützem. Monteverdi prosazoval kompoziční styl jednoho (nebo několika) hlasů s doprovodem bassa continua vedle tradiční polyfonie v palestrinovském stylu. To mu dovolilo větší volnost ve výrazových prostředcích ve prospěch většího citového výrazu a tónomalby.\n\nDalšími jeho významnými inovacemi v oblasti techniky hry na strunné nástroje je používání tremola (stálého opakování stejného tónu) a zavedení pizzicata (hra bříšky prstů namísto smyčce) pro zvýšení dramatického účinku hudby.\n\nNový kompoziční styl nebyl zprvu všeobecně přijímán, objevovaly se prudké polemiky, zejména Giovanni Artusiho (v letech 1602–1612), ve kterých kritizoval nerespektování dosavadních kontrapunktických pravidel, volné nástupy disonancí (volně nastupující nona), netradiční vedení hlasů, rytmické postupy i zacházení s disonancemi.\n\nKrátce poté, co florentský komponista Jacopo Peri ke konci 16. století vytvořil operu jako nový hudebně-dramatický žánr, dovedl ji Monteverdi k jejímu prvnímu vrcholu a již za svého života byl vysoce hodnocen jako operní skladatel. Celkem složil osmnáct oper, dochovaly se však pouze tři (\"l’Orfeo\", \"l’Incoronazione\" a \"Il ritorno\") a \"Lamento\" z opery \"l’Arianna\".\n\nMonteverdiho celoživotní písňová tvorba, kterou soustřeďoval do svých knih madrigalů, demonstruje postupný přechod od polyfonního stylu renesance k barokní monodii. Jeho osmá kniha madrigalů, poslední, kterou sám připravil k vydání, se jmenuje \"Madrigaly válečné a milostné\" \"(Madrigali guerrieri et amorosi)\". Tato mimořádná sbírka je považována za jedno z vrcholných děl raného baroka a obsahuje i předmluvu, v níž Monteverdi teoreticky odůvodňuje nové prvky své hudby.\n\nPo smrti upadl Monteverdi postupně do zapomnění. Jeho dílo objevil až italský skladatel a hudební vědec Gian Francesco Malipiero, který je v šestnácti svazcích vydal v letech 1916 až 1942. Od té doby zájem o Monteverdiho postupně roste. V současné době je již považován za jednu z významných postav dějin evropské hudby.\n\nMonteverdi působil v období krize estetických hodnot. Až do doby krátce před jeho narozením byla veškerá vážná renesanční hudba psána technikou polyfonie, jež kombinuje řadu poměrně nezávislých hlasů do složité a kondenzované hudební struktury, má pevný matematický základ a přísná kompoziční pravidla, založená na etických principech. Nejprestižnějším žánrem, který pěstovali jeho velcí předchůdci – Josquin Desprez, Orlando di Lasso, Giovanni da Palestrina a další – byla duchovní hudba. Klíčovou hudební formou byla mše, jejíž latinský text byl vypracován ve zdobném kontrapunktu a poměrně rovnoprávné hlasy vytvářely homogenní hudební strukturu, jež odrážela ideály jasnosti, pořádku, přehlednosti, rovnováhy a harmonie. Renesance tyto hodnoty upřednostňovala; i celý vesmír se podle názoru tehdejší lidí přece řídil pevnou hierarchií, byl bezvadně koncipovaný, harmonický a člověk v něm zaujímal ústřední místo. V tomto filosofickém kontextu se disonance sice mohla v hudbě objevit, ale musela být pečlivě připravená a pečlivě vyřešená, protože rozbíjela harmonii celku.\n\nNásledkem velkých změn ve společnosti se tento idealistický systém zhroutil právě v době, kdy se Monteverdi narodil. Konflikt mezi katolíky a protestanty v polovině šestnáctého století dosáhl rozměrů náboženské války. Jako prostředek boje proti protestantismu papežství zahájilo hnutí protireformace, v němž duchovní hudba hrála důležitou roli jako nástroj šíření katolické víry. Protireformace proto usilovala o reformu polyfonie. Do té doby totiž těžištěm zájmu byla hudba, nikoli text; polyfonní mše předchozích generací vytvářely psychologický efekt majestátu a klidu, ale slova nemohla být pro posluchače srozumitelná, protože se ztrácela v husté kontrapunktické struktuře, v níž různé hlasy zpívaly různá slova ve stejné době. Podle legendy se již schylovalo k zákazu používat polyfonii během bohoslužeb, čemuž prý zabránil Palestrina tím, že v roce 1556 zkomponoval polyfonní mši \"Missa papae Marcelli\", jejíž text zůstal při zpěvu srozumitelný.\n\nV oblasti hudby protireformace usilovala nejen o srozumitelnost, ale také chtěla zesílit emocionální působení na posluchače, protože mnozí vnímali dosavadní polyfonii jako příliš intelektuální a chladnou. Pro splnění těchto nových potřeb začali hudebníci pracovat zcela jiným způsobem, vedoucím ke zjednodušení polyfonie. Byla obnovena monodie, v níž je sólový zpěv nebo recitativ doprovázen hlubší jednoduchou harmonickou podporou, zvanou basso continuo, jež je uspořádána vertikálně v akordech a ne v horizontální hudební linii, jakou používala tradiční polyfonní hudba. Basso continuo umožnilo věnovat hlavní pozornost vypracování textu a také dovolilo improvizační svobodu, jež v polyfonii neexistuje. Hudebníci tak mohli začít používat složitou rytmiku a chromatiku, jaká nebyla v rámci dosavadní \"„prima prattica“\" dostupná.\n\nPodle Menezese se rozdíl mezi „první“ a „druhou“ praxí zakládal na tom, co bylo možná hlavní otázkou hudební estetiky po celá staletí: na sémantičnosti nebo asémantičnosti hudby, tedy na otázce, zda hudba má sama o sobě něco znamenat. Barokní skladatelé začali upřednostňovat konkrétní problém: hudební ilustraci textu. Proto bylo důležité uplatňovat systém hudebních emocí známý jako teorie afektů, který byl tehdy v módě. Podle této teorie každý jednotlivý pocit, sám o sobě stálý a přesně definovaný, měl být ilustrován stereotypním zvukem rovněž formálně definovaným a neměnným. Skladatel tedy ve své hudbě systematicky používal tyto stereotypy, tento slovník emocí, s cílem dosáhnout, aby jeho hudba sama mluvila, aby přesně ilustrovala emoce obsažené v textu, a aby posluchači, znalí těchto konvencí, hlouběji a snáze pronikli do významu skladby a soucítili s jejími emocemi. Principy tohoto repertoáru hudebních prvků se odvozují z klasické rétoriky a používají různé prostředky: melodické nebo rytmické motivy, profil melodií, instrumentaci, druhy hlasů a tak dále, vždy ve spojení s určitým pocitem nebo emocí. Jak říkají Versolato a Kerr,\n\nRaný Monteverdiho styl byl pevně zakořeněn v polyfonní tradici a brzy převzal estetické prvky, které obíhaly mezi učenci v Mantově, kde strávil první významnou část své kariéry. V tomto prostředí se pěstoval typ polyfonního madrigalu určeného náročným posluchačům, kteří akceptovali odchylky od přísných pravidel kontrapunktu s cílem zesílit emotivní účinky hudby a lépe ilustrovat text. To byl základ, který později rozvíjel z vlastních zdrojů, aby prozkoumal komplexnější možnosti monodie, vstoupil do světa opery a držel krok s novinkami skladatelů mladší generace, přičemž často překonával tvůrce těchto inovací. Monteverdi nebyl vynálezcem forem, jež používal. Polyfonní madrigal měl staletou tradici; monodii, operu i recitativ vytvořili Florenťané; chromatismus již využili s pozoruhodnými výsledky Luca Marenzio, Carlo Gesualdo a jiní; a jeho bohatá instrumentace jen rozšiřuje techniku Giovanniho Gabrieliho – avšak Monteverdi pozvedl tyto možnosti na mistrovskou úroveň bez konkurence ve své generaci. Přes množství inovací, které zaváděl, by bylo nesprávné jej nazývat průkopníkem.\nMonteverdiho spor s Artusim, který trval zhruba deset let, byl ve své době nejznámější arénou konfliktu mezi \"prima pratica\" a \"seconda pratica\", estetickou polarizací, jež díky příspěvku Monteverdiho mohla přežít a demonstrovat svou užitečnost tím, že bylo možno získat odlišné tvůrčí výsledky. Pro Artusiho byl nejvyšším soudcem umění intelekt, nikoli smysly. Umění pro něho znamenalo dosažení nejvyššího stupně schopností, podřízených teoretickým principům, takže výsledek byl zcela přenosný a srozumitelný a byl na stejné úrovni jako věda. Pro Monteverdiho bylo účelem umění dosáhnout emocí mimo oblast čistého intelektuálního porozumění. K dosažení tohoto cíle by umělec měl využít všechny prostředky, které má k dispozici, i za cenu porušení některých pravidel. Umění pro něj tedy je záležitostí osobní interpretace a nelze je plně uchopit rozumem; v oblasti reprezentace emocí neexistuje nic jako „správně“ či „špatně“, ale otázkou spíše je, zda umění je účinné a pravdivé. Renesanční dokonale poznatelný svět se zhroutil a trvalá tendence k vágnosti a individualismu nastolila nadvládu dualit silných kontrastů, subjektivity a nerovnováh či asymetrií; to jsou typické rysy manýrismu a především baroka. V předmluvě své \"Páté knihy madrigalů\" Monteverdi napsal:\n\nZ dopisů, které si Monteverdi vyměněnil s Giovannim Battistou Donim v letech 1633 a 1634, je známo, že v těchto letech psal teoretické pojednání pod názvem \"Melodie čili hudební druhá praxe\" (\"Melodia overo seconda pratica musicale\"), které mělo podrobněji vyložit základy jeho techniky a estetiky, ale tento projekt nikdy neuskutečnil. Přesto jsou jeho názory zhruba známé, protože zanechal zásadní myšlenky o hudební teorii v různých částech své korespondence a v několika předmluvách svých sbírek madrigalů.\n\nMonteverdi svou hudební „druhou praxi“ chápal jako transpozici starověké rétoriky do oblasti hudby. Rétorika Platóna, Aristotela, Quintiliana, Boëthia a dalších byla v době Monteverdiho stále platná a byla obohacena teorií afektů. Jeho chápání aplikace rétoriky na hudbu vycházelo z přímého pozorování člověka a přírody obecně, jak to dělali antičtí autoři. Ty následoval i ve své metodě výkladu, která systematicky používá strategii nejdříve stanovit klíčové prvky tématu, pokračovat zdůvodněním, a ukončit pojednání popisem praktických aplikací. Jeho teorie byla organizována v řadě symetrických a potrojných kategorií: první kategorie se týkala vystižení afektů duše (hněvu, uměřenost a pokora), druhá lidského hlasu (vysoký, nízký a střední), a třetí stylu či charakteru hudby (\"stile concitato\", \"stile molle\" a \"stile temperato\"). Na tomto základě a podle předpokladu, že hudba by měla sloužit jako ilustrace a podněcovatelka vášní, skladatel definoval žánr \"concitato\" jako svůj vlastní vynález, jako výrazovou modalitu popsanou Platónem v \"Ústavě\", která ještě nebyly prozkoumána skladatelskou praxí. Monteverdi vysledoval původ žánru, jeho historii a zdůraznil jeho význam pro zlepšení expresivních schopností hudby. Tento žánr podle něho vycházel z dalších tří principů, z řečnictví, harmonie a rytmu, který také tvoří základ každé dobré interpretace. Další potrojná kategorizace se týká charakteristiky hudby podle jejích funkcí: jevištní čili dramatická hudba, komorní hudba a hudba k tanci, přičemž je vztah mezi stylem \"stile concitato\" a válečnou hudbou, \"stile molle\" a milostnou hudbou a konečně mezi \"stile temperato\" a „reprezentativní hudbou“.\n\nKaždý ze stylů popsaných Monteverdim byl spojen s určitým souborem emocí, a jeho použití cílilo k reprodukci těchto emocí u posluchače. \"Concitato\" odráží vytváří vzrušení a expanzivní pocity, od nevázaného hněvu k neomezené radosti. \"Molle\" je vhodný pro zobrazení bolestných vášní vznikajících následkem stahování duše, jež vyjadřuje v chromatikou a disonancí. Nejméně jednoznačný je styl \"temperato\", jehož cílem není vyvolávat intenzivní vášně, naopak ho charakterizuje neutralita a snaží se navodit jemné a tiché pocity; podle Monteverdiho byl typickým stylem dosavadní „první praxe“. Stojí za zmínku, že stejný Doni napsal Marinu Mersennovi, že Monteverdi má malou schopnost teoretizovat o hudbě, a někteří současní kritici, jako Brauner a Tomlinson, mají stejný názor s tím, že Monteverdiho myšlenky jsou často zmatené, že jeho teorie nejsou ani hluboké, ani originální, jak si možná myslel, a že své teorie uplatňoval často v rozporu s pravidly, jež si on sám stanovil.\n\nProtože Monteverdi kladl velký důraz na ilustraci emocí a na dramatičnost, používal množství různých prostředků k dosažení požadovaného výsledku. V renesanci hrála pro skladatele klíčovou roli struktura zhudebňovaného textu, tedy počty slok, veršů, slabik i metrum poezie, k čemuž se hudba přimykala. Monteverdi a další barokní skladatelé však formu uvolnili, protože středem jejich zájmu nebyla struktura textu, ale srozumitelnost jeho obsahu a jeho citový a dramatický rozměr, a to zejména v případě opery. V Monteverdiho dramatické hudbě proto forma vyplývá z charakterizace postavy a může se rychle měnit podle náhlých změn citů postav; kadence jsou umisťovány na dramaticky a textově klíčových místech; repetice motivů, tonální relace a kontrasty pomáhají sjednocovat a organizovat hudební materiál.\n\nNa poli hudební techniky Monteverdi systematicky používal v kadencích septakord, čímž vytvořil logickou tónovou harmonii, která dosud nebyla popsána. Dále porušil zásadu vytváření kvintakordů ze čtyř různých tónů a otevřel cestu ke složitějším akordům, intenzivně využíval tercie, dosahoval neslýchané efekty díky zvýšeným kvintám a zmenšeným septimám a začal používat septimy a nony. Od svých bezprostředních předchůdců, jimiž byli zejména Ingegneri, Cipriano de Rore a Orlando di Lasso v jeho závěrečné fázi, se naučil používat chromatické efekty, velké melodické skoky a modální kontrasty, aby zdůraznil dramatické momenty děje. V době, kdy se hodně pozornosti věnovalo rozvoji rétorických efektů hudebního projevu, recitativ přirozeně získal velký význam, stal se jedním z ústředních prvků opery a podílel se na přechodu od renesančního pojetí hudby k barokní modální harmonii. Recitativ, jak říká název, je v podstatě hudební vyprávění velmi blízké mluvenému projevu, kde nachází rétorika nejlepší působiště. V recitativu nejsou pravidelné rytmické vzorce, text volně a plynule proudí a je harmonicky podporován nástrojovým doprovodem, v době Monteverdiho obvykle cembalem, varhanami nebo loutnou, a případně melodickým nástrojem jako je viola da gamba, který posiluje hlubší tóny. Raní florentští operní tvůrci Jacopo Peri, Giulio Caccini a Emilio de'Cavalieri recitativ vytvořili a Monteverdi ho dovedl na vyšší úroveň kultivovanosti a efektivity. Použil jej ve všech svých operách s velkou zručností a byl schopen naznačit i přerývané dýchání charakteristické pro řeč dramatických postav.\n\nZa příklad popisu emocí lze vzít Lamento z opery \"Ariadna\", jež se stalo tak slavným, že prý v roce 1650 bylo slyšet všude. Nářek Ariadny opuštěné milencem v základní tónině d moll líčí širokou škálu rychle se střídajících silných emocí. Úvod árie prezentuje dva základní motivy, jež se v různých kontextech vracejí. Hlavní motiv shrnuje Ariadninu situaci hudebním způsobem: snížená submedianta, jež následuje po dominantě, má silnou tendenci se vrátit k dominantě, a naznačuje tak tragickou situaci, v níž je každý pokus o útěk odsouzen k nezdaru. Druhý motiv, v němž se hlas pohybuje z medianty k dolní tónice, vrcholí dokonalou kadencí, symbolizující odevzdanost osudu.\n\nMonteverdi byl skladatelem přechodu mezi dvěma epochami a jeho hudba odráží stav neustálé a rychlé změny v technice, estetice i formách, posunu od přísného kontrapunktu k plně rozvinuté operní monodii. Jeho vývoj však nebyl lineární, a ve svých velkých operách i duchovních skladbách má vedle sebe prvky obou epoch. Používal je vědomě k vytvoření kontrastů, jimiž zdůrazňoval dramatičnost, vystihoval neustálé změny v lidské mysli a citech. Také instrumentaci používal v souladu s dobovou konvencí k vykreslení nálad a prostředí. Například pozouny a hluboké violy patřily do pekelných scén, loutny, housle, rohy a flétny do scén s bohy a vznešenými bytostmi, zatímco pastorační scény evokovaly dřevěné dechové nástroje. Pro svůj vzrušený \"stile concitato\" Monteverdi vytvořil novou techniku hry na smyčcové nástroje, zvanou tremolo, kdy se v rychlém sledu vrací stejná nota, což vykresluje zlostné a agresivní stavy, a s úspěchem ji aplikoval v \"Souboji Tancreda a Clorindy\". Výškové rozpětí, tónina, rytmus a skoky melodie u Monteverdiho souvisejí s náladou, kterou chce svou hudbou vystihnout. Jako kapelník měl Monteverdi velký zájem na správném vedení hlasů pěvců a instruoval je podrobně ohledně dikce, síly hlasu, artikulace a frázování. Byl citlivý na zabarvení hlasu a přiděloval role podle vlastností hlasů zpěváků a podle jejich hereckých schopností.\n\nPodobně jako u ostatních renesančních skladatelů musí současní interpreti Monteverdiho hudby překonávat množství překážek. Hlavní potíž tkví v tom, že v partiturách bývají přesně zapsány jen nástroje v oblasti continua, ostatní jen v náznacích, protože mnoho těmito nástroji prováděných úkonů bylo tehdy záležitostí vžité praxe. Partitury se často upravovaly podle místních podmínek, podle toho, jak dobří hráči na určité nástroje byli na místě k dispozici; konkrétním případem jsou podstatné rozdíly v partituře opery \"Korunovace Poppey\" mezi zněním provozovaným v Neapoli a v Benátkách.\n\nZvláštní kapitolou je neexistence artikulačních znamének a označení dynamiky či způsobu přednesu. (Monteverdi jen výjimečně označuje třídobé tempo ve sbírce \"Madrigaly válečné a milostné\".) Lze je sice do novodobých partitur rozepsat na základě současných poznatků o tehdejší interpretační praxi, hudba tím ale ztrácí na živosti, protože za Monteverdiho doby byla v orchestru častá improvizace na základě číslovaného basu. Je také nutné brát v úvahu, že renesanční hudebníci hráli na ještě nedokonalé předchůdce dnešních nástrojů, zvuk orchestru se tedy značně lišil. Monteverdi pouze ojediněle udává tempo skladby.\n\n\"L'Orfeo, favola in musica\" je jednou z nejranějších oper vůbec (je považována za nejstarší kompletně dochovanou operu). Monteverdi ji komponoval na libreto Alessandra Striggia pro mantovský karneval 1607. Po tamní premiéře 22. února byla o dva dny později provedena v mantovském dvorním divadle a vydána tiskem v Benátkách roku 1609. Moderní premiéru měla v koncertní podobě roku 1904 v Paříži.\n\nOpera se skládá z prologu, ve kterém Duch hudby líčí božskou moc hudby, a pěti dějství. Děj je založen na antickém řeckém mýtu o Orfeovi, který se snaží vysvobodit svou mrtvou ženu Eurydiku z podsvětí, Hádu.\n\n\"Orfeus\" se vyznačuje dramatičností a živou orchestrací. Monteverdi použil 15 viol, 2 housle, 4 flétny, 4 trubky, 5 pozounů, 2 cembala, harfu, 2 malé varhany (pozitivy), přenosné varhany s jazykovými píšťalami (\"regal\") atd. Opera je raným příkladem kompozice, v níž jsou jednotlivým partům přiřazeny určité hudební nástroje. I když tato technika byla v době vzniku Orfea používána skladateli benátské školy již dvacet let, Monteverdi ji užívá mimořádně důsledně a explicitně.\n\nHudba opery svými kontrasty jasně vyznačuje tok děje, melodická linka je jasná. Autor používá styl hudební monodie, rozvinutý v posledních desetiletích 16. století florentskou \"Cameratou\". Operou \"Orfeus\" Monteverdi vytvořil zcela nový žánr, \"dramma per musica\" čili hudební drama. Tento nový kompoziční styl opery následně brzy získal oblibu po celé Evropě.\n\n\"Nářek Ariadny\" (\"Lamento d’Arianna\") je jediná úplně dochovaná část opery \"Arianna\" (\"Ariadna\"), uvedené roku 1608 v Mantově. Není to ovšem část ledajaká: sám autor ji v dopise Alessandru Striggiovi označil za „nejpodstatnější díl opery“ a později ji uveřejnil ještě ve dvojím přepracování: v \"Šesté knize madrigalů\" (1614) jako pětihlasý madrigal \"a capella\" a v duchovní sbírce \"Selva Morale e Spirituale\" (\"Morální a duchovní háj\", 1641) jako \"Pianto della Madonna\", \"Pláč Madony\". A posluchači, kteří tehdy při provedení \"Nářku\" skutečně ronili slzy, měli za to, že Monteverdi tímto skladatelským výkonem obnovil velikost ztracené antické hudby.\n\n\"Arianna\" byla jednoaktová opera s prologem, komponovaná na libreto florentského básníka Ottavia Rinucciniho. Šlo o práci na objednávku u příležitosti svatby vévodova syna Francesca s Markétou Savojskou. Děj je vzat z klasické řecké báje: Krétská princezna Ariadna se zamiluje do athénského prince Thésea, a pomůže mu proto zabít netvora Mínotaura. Princ však spící Ariadnu opustí a vrací se domů do Athén, zatímco zrazená a opuštěná princezna naříká. Opera měla ještě happy end: Kupido pojí Ariadnu láskou s bohem Bacchem a bůh Zeus dvojici uvádí na nebesa mezi hvězdy.\n\nMonteverdi při kompozici svých oper využíval nový styl, monodii s doprovodem hudebních nástrojů, se kterou se možná mohl osobně seznámit roku 1600 ve Florencii při uvedení \"Euridiky\" (\"l’Euridice\") Jacopa Periho, pokud se ovšem tehdy nacházel v doprovodu vévody Gonzagy. Právě to mu umožnilo představit posluchačům Ariadnin tragický citový stav tak intenzivně a životně, jak to s použitím dosavadní polyfonní skladební techniky nebylo vůbec myslitelné. Volný rytmus recitativu umožňuje přirozenější a věrohodnější řeč hlavní postavy a Monteverdi doprovází přiléhavou hudbou Ariadniny emoce rychle se střídající od hněvu až po bezútěšný smutek.\n\nMonteverdiho \"Lamento\" se stalo vzorem pro velký počet podobných hudebních čísel po celou dobu baroka a po znovuobjevení barokní hudby počátkem dvacátého století působí jako inspirace i dnes – jeho ozvuk můžeme najít i v poslední opeře Bohuslava Martinů na stejné téma a téměř stejného jména. \"Ariane\" z dvacátého století ovšem postrádá happy end, nářkem Ariadny vrcholí a končí.\n\n\"Mariánské nešpory\" z roku 1610 (\"Vespro della Beata Vergine da concerto, composta sopra canti fermi\", doslova \"Koncertantní nešpory blahoslavené Panny, komponované na cantus firmus\") jsou často považovány za největší autorovo dílo vůbec. Monumentální duchovní kompozice, srovnatelná snad jen s díly jako Händelův \"Mesiáš\" nebo Bachovy \"Matoušovy pašije\", byla tištěna v červenci 1610 v Benátkách spolu s šestihlasou mší, komponovanou na hudební téma motetu Nicolase Gomberta \"In illo tempore loquante Jesu\".\n\nPřesné určení a smysl díla není dnes znám a je předmětem akademických debat. Také nevíme, kdy, kde a v jaké podobě bylo Monteverdim původně uvedeno. Jedna teorie říká, že může jít o přepracované skladby k oslavě svátku mantovské patronky sv. Barbory, které byly autorem před otištěním přeměněny na mariánskou liturgii, aby byly univerzálněji použitelné a lépe prodejné. Skladba je věnována papeži Pavlu V. – soudí se, že finančními těžkostmi sužovaný Monteverdi si tak chtěl pomoci k nějakému výnosnějšímu místu v církevních službách. První doložené provedení díla se konalo 15. srpna 1613 v Benátkách a Monteverdi byl na jeho základě zvolen 19. srpna tamním kapelníkem.\n\nZ technického hlediska jsou Monteverdiho Nešpory náročnou skladbou vyžadující sbor dostatečně početný a zkušený, aby místy pokryl až deset vokálních hlasů, jindy se rozdělil ve dva různé sbory a během celého provedení doprovázel sedm různých sólistů. Skladba se vyznačuje individualizovaným přístupem ke každé z třinácti částí. Vedle monumentálních zvukových ploch se objevují chvíle intimní modlitby nebo ozvuky sekulární hudby. Monteverdi přitom dokáže udržet jednotu a celistvý dojem, mimo jiné tím, že staví na melodiích gregoriánského chorálu, jež v jednotlivých větách zůstávají přítomné jako cantus firmus.\n\nDílo se skládá ze čtrnácti částí: \"Deus in adiutorium, Dixit Dominus, Nigra sum, Laudate pueri, Pulchra es, Laetatus sum, Duo Seraphim, Nisi Dominus, Audi coelum, Lauda Jerusalem, \"instrumentální\" Sonata sopra Sancta Maria, Ave maris stella\" a \"Magnificat\" ve dvojím znění (pro sedm a šest hlasů).\n\nMonteverdi komponoval madrigaly po celý život, celkem jich uveřejnil přes dvě stovky a používal je, podobně jako Beethoven své \"Sonáty\", i k experimentům s novými hudebními postupy. Lze na nich proto snadno sledovat rychlý stylový vývoj na přelomu 16. a 17. století, k němuž Monteverdi svými inovacemi výrazně přispíval. Nejvýraznější rozdíl je patrný mezi \"Pátou\" (1605) a \"Šestou\" (1614) \"knihou madrigalů\", což odpovídá době, kdy skladatel vytvořil své epochální \"Mariánské nešpory\". Je to rozdíl mezi pozdní renesancí a raným barokem.\n\nMadrigaly především z prvních pěti knih jsou klasické polyfonní pětihlasé vokální skladby, jejichž zdaleka nejčastějším tématem je, jak tehdy jinak, lásky žal, jakkoli při interpretaci jejich textů a hudby nelze zapomínat, že fráze „umírat láskou“ mohla být i eufemismem pro vyvrcholení milostného styku. Počínaje šestou knihou začíná autor využívat koncertantní styl, \"stile concertato\", s doprovodem hudebních nástrojů, s využitím monodického stylu a občas i s prvky dramatické akce; tedy \"genere rappresentativo\", reprezentativní žánr, jak Monteverdi sám píše v titulu své osmé knihy madrigalů i jinde.\n\nZvláště důležitá je v tomto ohledu osmá kniha madrigalů z roku 1638, nazvaná autorem \"Madrigaly válečné a milostné\" (\"Madrigali Guerrieri et Amorosi\"). Jejím dramatickým vrcholem je bitevní scéna \"Zápas Tancreda a Clorindy\" (\"Combattimento di Tancredi e Clorinda\") na Tassův text z \"Osvobozeného Jeruzaléma\". V této bojové scéně skladatel využil k dosažení dramatičnosti operní prostředky: předepsal zpěvákům, jak se mají během jednotlivých strof pohybovat a naznačovat děj, a navíc využil i novátorských zvukomalebných prvků, jako je pizzicato a tremolo. Hudba tak vykresluje běh rytířova koně nebo bojovou vřavu.\n\n\"Zápas Tancreda a Clorindy\" si u Monteverdiho objednal jeho benátský mecenáš Girolamo Mocenigo, v jehož paláci byl \"Zápas\" také poprvé proveden během karnevalu 1624. Tassův děj je z dnešního pohledu poněkud bizarní: Křesťanský rytíř Tancred se utkává s pohanskou bojovnicí Clorindou, přemáhá ji a smrtelně raní; a Clorinda přijímá jeho víru, nechává se pokřtít a umírajíc zpívá \"Nebe se otevírá…\", což je podle všeho první operní scéna umírání, jaká kdy byla zkomponována. Pro posluchače zjevně šlo o realistickou historickou scénu, protože dobové zprávy referují o slzách, které při tomto dojemném vyvrcholení prolévali. Monteverdiho zpracování se okamžitě po svém uvedení stalo slavným a ještě zvýšilo autorovu pověst. Protože jeho hudba kromě novátorství oplývá i kvalitou a výrazovou silou, neztratilo na významu ani po staletích.\n\nMonteverdiho vrcholná opera \"Korunovace Poppey\" (\"L’incoronazione di Poppea\") byla poprvé uvedena v benátském Teatro Santi Giovanni e Paolo (Divadle sv. Jana a Pavla) roku 1642. Libreto k ní napsal benátský básník Giovanni Francesco Busenello na historický motiv vzatý z Tacitových \"Letopisů\".\n\nDvouaktová opera s tehdy obvyklým alegorickým prologem líčí vzestup neskrupulózní a kariéristické titulní hrdinky až na trůn po bok císaře Nerona. Poppea jde za svým cílem doslova přes mrtvoly a je úspěšná: závěr opery oslavuje vítězství její lásky k Neronovi a její společenský triumf. Soudobým divákům, kteří znali nešťastný konec jejího příběhu (těhotná Poppea byla pološíleným Neronem zavražděna) však jistě neunikla hluboká ironie, která se v díle skrývá.\n\nZ hudebního hlediska představuje \"Poppea\" zralou ukázku dobové opery, dovedně spojující impresivní \"stile recitativo\" s pestrým množstvím dalších hudebních žánrů od ukolébavky po \"lamento\". Obsahuje řadu hudebně dokonale ztvárněných čísel, například Neronovu hádku se svým učitelem Senecou. Nero nejprve na filozofovy argumenty odpovídá klidně, postupně však stále víc ztrácí sebeovládání, a Monteverdiho hudba mistrovsky líčí tento plynulý přechod od věcné řeči panovníka k výhrůžkám rozmazleného dítěte.\n\nDílo je obvykle považováno za vrchol Monteverdiho operní tvorby a zároveň za nejlepší operu sedmnáctého století.\n\nDochovalo se 126 Monteverdiho dopisů z let 1601–1643, buď originálů nebo rukopisných kopií, což je pravděpodobně jen malý zlomek toho, co napsal. Dávají dobrou možnost nahlédnout do jeho myšlenek a jeho soukromého života i poznat jeho kulturní postoje a literární nadání. Podle Stevensovy analýzy je Monteverdiho próza stejně hladká a kultivovaná jako jeho nejlepší skladby a mnohé dopisy jsou malými literárními skvosty:\n\nMonteverdiho prózou prosvítá hluboká znalost latinských klasiků s jejich smyslem pro elegantní rovnováhu a jasnou strukturu. Jeho styl však je humanistický: dlouhé a spletité věty vyjevují autorovy emoce a používají lidový slovník stejně jako složité gramatické konstrukce, které se velmi obtížně překládají do jiného jazyka.\n\nObsah dopisů je velice různorodý. Mnohé jsou adresovány patronům a jiným příslušníkům šlechty, takže v nich nalezneme náležitě uhlazený, ponížený a vyumělkovaný jazyk, jak bylo tehdy zvykem. Tón dopisů přátelům je zcela odlišný a autor neváhá odhalit své politické a umělecké názory ani problémy každodenního života. Bez obalu líčí někdy děsivé detaily rivalit, korupce a intrik, jež sužovaly život církevních institucí i knížecích dvorů; naříká nad urážkami, jimž byl vystaven ze strany šlechticů nebo jiných hudebníků; odsuzuje trvalý stín inkvizice, v němž všichni žijí; a jindy se raduje z drobných úspěchů, ze synovy pomoci, z úspěšného koncertu, ze cti být pozván jako hudebník do vznešené domácnosti. Několik dopisů obsahuje komentáře ke skladbám, které právě komponoval, a dává o nich cenné informace, tím spíš, že některé ze skladeb jsou již ztraceny. Místy hovoří o přátelích a členech rodiny až krypticky, nezmiňuje jejich jména a poskytuje o jejich identitě pouze nepřímé náznaky.\nPříkladem jsou následující úryvky dvou dopisů. První z 28. listopadu 1601 je adresován vévodovi Vincenzovi a Monteverdi se v něm omlouvá, že ihned nezažádal o místo kapelníka po smrti Benedetta Pallavicina. Druhý je z 22. listopadu 1625 a Monteverdi prosí advokáta Mariglianiho Ercolea o pomoc v procesu, v němž se po přestěhování z Mantovy do Benátek soudí o zabavený majetek včetně svého domu.\n\nMonteverdi, zvaný svými současníky „hudební orákulum“ a „nový Orfeus“, zůstal v popředí zájmu ještě asi deset let po své smrti. Vycházela nová vydání jeho děl, několik dosud neuveřejněných skladeb vyšlo jak v antologiích, tak ve zvláštních svazcích, a hrály se některé jeho opery. Několik významných hudebníků uveřejnilo vřelá slova na jeho adresu, například francouzský královský kapelník Thomas Gobert chválil Monteverdiho harmonické experimenty, německý skladatel Heinrich Schütz se prohlásil za Monteverdiho dlužníka a teoretik Christoph Bernhard zařadil Monteverdiho mezi mistry toho, co nazval „okázalým stylem“. V Itálii publikum i nadále oceňovalo výrazné jevištní vokální kompozice, ale Monteverdiho světské dílo upadlo po krátké době do zapomenutí s tím, jak rostla obliba lehčí a plynulejší opery, madrigal rychle vycházel z módy a publikum neustále vyžadovalo hudební novinky. Monteverdiho duchovní hudba se udržela o něco déle díky převládajícímu konzervatismu v církevní hudbě, avšak i zde po čase uvolnila místo novějším autorům. Jméno Claudia Monteverdiho se neobjevilo ani na přelomu sedmnáctého a osmnáctého století, když římští vzdělanci usilovali o obnovu madrigalu.\n\nV roce 1741 vyšel Montevrdiho životopis, který napsal Francesco Arisi. Toto pojednání citoval musikolog Giovanni Battista Martini v díle \"Storia della Musica\" (1757–1781), a pak dal Monetverdimu velký prostor ve svém pojednání o kontrapunktu (1774–1775); přetiskl také dva z jeho madrigalů a Agnus Dei z Monteverdiho mše \"Missa In illo tempore\", navíc zde uveřejnil rozsáhlé komentáře skladeb a celkové zhodnocení Monteverdiho díla. Na konci osmnáctého století John Hawkins a Charles Burney napsali nové životopisy Monteverdiho, Burney svoji práci navíc ilustroval několika hudebními ukázkami. Roku 1783 Esteban de Arteaga napsal historii opery v Itálii, kde citoval pochvalně Monteverdiho a povšiml si vlivu zvláště jeho \"Ariadny\" na Pergolesiho. V roce 1790 Ernst Gerber zařadil Monteverdiho do svého lexikonu \"Historisch-biographisches Lexikon der Tonkünstler\" a ve vydání z roku 1815 heslo ještě podstatně rozšířil, přičemž skladatele nazval „Mozartem své doby“. V polovině devatenáctého století byl Monteverdi předmětem zájmu historiků jako Solerti Angelo a Francesco Caffi a těžil z obnoveného zájmu o hudbu šestnáctého století. V roce 1887 byla publikována první rozsáhlá Monteverdiho biografie z pera Emila Vogela. V té době již o Monteverdim psali mnozí jiní a jeho skladby byly stále častěji tištěny, například \"L'Orfeo\" (tři vydání mezi roky 1904 a 1910), \"La Coronatione di Poppea\" (1904, 1908 a 1914), \"Ballo delle Ingrate\" a \"Il Combattimento\" (1908), madrigaly (1909 a 1911), \"Sacrae Cantiunculae\" (1910) a mše z \"Selva Morale e Spirituale\" (1914).\n\nMonteverdiho sláva začala opět růst; velmi ho chválil Karl Nef, který ho srovnal se Shakespearem, a Gabriele d'Annunzio, který jej označil za božského, za hrdinskou duši a předchůdce typicky italského lyrismu. Jeho talent rozpoznalo několika dalších významných hudebních umělců a vědců, jako byli Hugo Riemann, Nadia Boulangerová, Vincent d'Indy, Ottorino Respighi, Igor Stravinskij a Romain Rolland, a jeho skladby se dostaly k širšímu publiku, i když ve většině případů byly silně přepracovány tak, aby vyhověly pozdně romantickému vkusu. Na druhou stranu menšina vlivných kritiků, například Donald Tovey, jeden z autorů \"Encyklopædie Britannicy\" ve vydání z roku 1911, se domnívala, že Monteverdiho hudba je beznadějně zastaralá.\n\nV letech 1926 až 1942 poprvé vyšlo celé Monteverdiho dílo v šestnácti svazcích péčí italského skladatele a muzikologa Giana Francesca Malipiera. V předmluvě Malipiero napsal, že jeho cílem není křísit mrtvého, ale náležitě docenit génia a ukázat, že zásadní díla starého umění mají stále co říci modernímu světu. Přes hodnotu tohoto průkopnického počinu podle Tima Cartera trpí Malipierovo vydání některými edičními nedostatky. Malipiero byl zřejmě dost povrchní při výběru, kterou z dochovaných verzí skladby vzít za výchozí; přitom existuje v řadě případů množství vydání a kopií vzniklých jak během Monteverdiho života, tak i po jeho smrti, a tyto verze se liší v mnoha detailech, přičemž někdy jsou rozdíly podstatné. Vydavatel také nenabídl žádné vysvětlení těchto rozdílů, zatímco současnou akademickou zvyklostí je porovnat všechny rané prameny, které jsou k dispozici, a na základě jejich analýzy hledat nejautentičtější znění. V každém případě však Malipierova práce byla byl mezníkem v monteverdiovských studiích.\nMonteverdi byl vybrán pro zahájení edice \"BBC Promenade Concerts\" v roce 1967 a od té doby se zájem o jeho život a dílo znásobil. Část tohoto obnoveného zájmu pramení z toho, že byl účastníkem známé polemiky s Artusim, považované za symbol věčného boje mezi progresivními a reakčními silami, což ho činí, jak o něm řekl Pryer, „spřízněnou duši“ dědiců modernismu. Monteverdi je dnes asi nejlépe známý hudebník z období před Bachem, ačkoli jeho popularita u široké hudební veřejnosti není srovnatelná s jinými významnými operními skladateli, jako jsou Mozart, Verdi a Wagner; stále je, jak řekl Linderberger, mnohem víc vzdálenou ikonou než někým důvěrně blízkým. Mark Ringer soudí, že je to zčásti tím, že Monteverdi je nejsilnější jako operní skladatel, což nelze plně ocenit poslechem audionahrávek, ale pouze během živých představení, v nichž může naplno zazářit divadelní charakter jeho nejlepších skladeb. Prodeje nahrávek také odrážejí tuto realitu. Zatímco v letech 1987 až 2007 nejprodávanější záznam Monteverdiho skladby, \"Orfeus\" pod taktovkou Johna Eliota Gardinera, dosáhl sedmdesát tisíc prodejů. ve stejném období prodalo \"Čtvero ročních období\" Antonia Vivaldiho ve verzi Nigela Kennedyho po celém světě více než dva miliony nosičů.\n\nPřesto mnoho skladatelů po celé dvacáté století přebíralo Monteverdiho hudební materiál do svých kompozic či ho zpracovávalo do soudobé podoby a skladatel se objevil i jako literární postava nebo téma estetických a filozofických debat. Tato jeho schopnost stát se součástí každodenního jazyka intelektuální komunikace, aniž by bylo nutné jeho příběh zvlášť vysvětlovat, je podle Anthonyho Pryera jasným znamením, že Monteverdi je živým prvkem západní kultury nejen jeho vlastní doby, ale i současnosti. Leo Schrade řekl, že Monteverdi byl první a největší hudebník schopný spojit umění se životem, slovy Raymonda Lepparda,\n\nKromě níže uvedených skladeb existují i další krátké kompozice roztroušené v různých sbírkách a rukopisech.\n\n\n\n"}
{"id": "43541", "url": "https://cs.wikipedia.org/wiki?curid=43541", "title": "Michal Skřejpek", "text": "Michal Skřejpek\n\nMichal Skřejpek (* 4. listopadu 1957 Praha) je profesorem na Právnické fakultě Univerzity Karlovy v Praze. Na katedře právních dějin se zabývá římským právem – zejména římským právem trestním a prameny římského práva. Je autorem několika učebních pomůcek a vědeckých monografií, např. \"Římské právo\" (s prof. Jaromírem Kinclem a prof. Valentinem Urfusem, 1995), \"Římské právo v datech\" (1997) a \"Bona fides\" (2000).\n\nMichal Skřejpek též vyučuje římské právo na Policejní akademii ČR, kde dále přednáší i občanské právo.\n\n"}
