{"id": "44605", "url": "https://cs.wikipedia.org/wiki?curid=44605", "title": "Trest smrti", "text": "Trest smrti\n\nTrest smrti neboli nejvyšší trest, či také absolutní trest, je trest, který předpokládá usmrcení (neboli popravu) člověka odsouzeného za trestný čin, za který je dle platného trestního práva možné tento trest uložit (v dřívějších dobách byly takovéto trestné činy nazývány \"hrdelními zločiny\").\n\nVzhledem ke své definitivnosti (nemožnosti jakékoli nápravy po jeho vykonání) se jedná o trest velmi kontroverzní. Jeho zastánci uvádějí, že se jedná o jediný spravedlivý trest za vraždu a jiné závažné zločiny, znemožňuje recidivu a má významné odstrašující (preventivní) účinky. Odpůrci upozorňují, kromě morálních argumentů souvisejících s právem každého na život, především na nebezpečí justičního omylu, který je v tomto případě nenapravitelný, zneužití trestu smrti k justiční vraždě, zpochybňují odstrašující účinek trestu smrti a dokonce tvrdí, že poprava je dražší než doživotní vězení. V průběhu 19. a 20. století byl trest smrti postupně zrušen ve většině evropských a jihoamerických států. Mezi zeměmi, které ho i nadále praktikují, jsou mj. některé ze států ve Spojených státech amerických a Čínská lidová republika. Z evropských zemí praktikuje trest smrti pouze Bělorusko.\n\nTrest smrti byl nejvyšším trestem po tisíciletí, užívaný po celém světě, podložený i dobovými kodexy práva (např. Starý zákon, římské právo, apod.). Ne vždy byl používán způsobem a za okolností, které bychom dnes mohli označit za eticky pochopitelné, jako např. ukřižování několika tisíc lidí po porážce Spartakova povstání.\n\nAčkoliv byl trest smrti v dějinách krátkodobě rušen, a pak znovu zaváděn, v širším měřítku se myšlenka úplně zrušit trest smrti začala prosazovat až koncem 18. století. Přispěli k tomu filozof Voltaire, právní reformátor Jeremy Bentham a zejména právník Cesare Beccaria, který v roce 1764 publikoval na svou dobu převratné dílo \"Dei Delitti e Delle Pene\" (\"O zločinech a trestech\").\n\nPrvním státem, který zrušil trest smrti, se stalo Toskánsko v roce 1786 za panování pozdějšího habsburského císaře Leopolda II.\nV habsburské monarchii byl trest smrti krátkodobě de facto zrušen za panování Josefa II. Další ohlasy se objevily až o 50 let později na americkém kontinentu, roku 1846 zrušil trest smrti americký stát Michigan, roku 1853 Venezuela, v Evropě roku 1867 Portugalsko.\n\nV Československu bylo po roce 1918 převzato trestní právo z Rakouska-Uherska, kde byl trest smrti zachován a uplatňován za poměrně malý počet trestných činů. Po roce 1920 (\"Zatímní návrh obecné části trestního zákona\") bylo trest smrti možné uložit pouze při stanném právu nebo u doživotně odsouzeného, který opětovně spáchal trestný čin, pro nějž byl odsouzen. V letech 1918 až 1933 bylo popraveno devět lidí (Tomáš Garrigue Masaryk udělil naprosté většině odsouzenců milost). Po roce 1934 (vydání zákona č. 91/1934 Sb.) byl trest smrti zachován, využívaly se ale spíše jiné tresty: těžší tresty žaláře a doživotí.\n\nBěhem let 1939 až 1945 byl trest smrti často využíván (jen na pankrácké gilotině přes 1000 popravených). Během let 1946 až 1949 byl trest smrti udělován hojně, především podle tzv. retribučních dekretů.\n\nVe 40. a 50. letech zneužila komunistická diktatura trestu smrti k celé řadě justičních vražd, známé jsou například případy Milady Horákové a Rudolfa Slánského.\n\nOd roku 1949 bylo provedení popravy omezeno jen na oběšení (při výjimečném stavu zákon připouštěl zastřelení, tato možnost ale v praxi nebyla nikdy použita). Dle historika Petra Blažka byl k několika popravám v 50. letech použit také tzv. trhací stůl (hlava odsouzence byla připoutána k jedné části stolu, tělo k druhé, prudkým odtržením mu byl zlomen vaz). Žádné oficiální prameny o použití této formy popravy ale neexistují a i ohledací listy údajných obětí této formy popravy uvádějí jako příčinu smrti strangulaci.\n\nAž do padesátých let byla poprava oběšením vykonávána na tzv. popravčím prkně poměrně bolestivou metodou zděděnou ještě z dob Rakouska-Uherska. Odsouzenec byl přiveden k vysokému prknu, na krk mu byla nasazena oprátka a v podpaží byl připoután řemenem, pomocí kterého ho kat vytáhl vzhůru. Poté řemen uvolnil a odsouzenec zůstal viset pouze na oprátce a pomalu se uškrtil. Někdy pomocníci kata pomocí druhého provazu tahali za odsouzencovy nohy, aby urychlili strangulaci.\n\nOd roku 1955 byla v Československu používána o něco humánnější tzv. metoda \"short drop\" (krátkého pádu), při které byla oprátka umístěna na hák visící ve zdi, pod nímž bylo umístěno propadlo. Katovi pomocníci vložili odsouzenci oprátku na krk a kat propadlo uvolnil. Propadliště bylo asi osmdesát centimetrů hluboké. Při této metodě mohlo dojít k okamžité smrti zlomením vazu, ale i k několikaminutovému škrcení. Metoda \"long drop\", obvyklá v západních zemích, která zaručovala okamžitou smrt (propadliště je při této metodě 2-3 metry hluboké), se u nás nikdy nepoužívala. Popravčí byli vybírání z vězeňských dozorců, jejich jména jsou tajná.\n\nTrest smrti podle zákona nemohl být uložen těhotné ženě a člověku, kterému v době spáchání zločinu nebylo 18 let. Trest smrti byl ukládán v případě, že již nebyla naděje, že by uvěznění do 15 let přineslo nápravu. Trest smrti byl také ukládán v případě, že bylo potřeba ochránit společnost. Poprava mohla proběhnout jen po prošetření případu Nejvyšším soudem ČSSR, po jeho schválení rozsudku a po zamítnutí všech žádostí o milost. U popravy musel být přítomen předseda trestního senátu, prokurátor, ředitel věznice a lékař.\n\nV roce 1978 podepsalo 350 lidí petici (jež byla součástí Charty 77) žádající zrušení trestu smrti s názvem \"Trest smrti je jedna z nejtemnějších skvrn na tváři našeho věku\". Petice byla zaslána Federálnímu shromáždění a byla podepsána mnohými známými osobnostmi (např. Václav Havel, Karel Kyncl, Jaroslav Seifert a další).\n\nPo roce 1990 (zákon č. 175/1990 Sb.) byl trest smrti zrušen. V roce 1991 byl také výslovně zakázán ústavně, v čl. 6 Listiny základních práv a svobod. Poslední poprava na území Česka byla vykonána 2. února 1989 a na území Slovenska 8. června 1989. Za dobu trvání Československa (bez období německé okupace) bylo k trestu smrti odsouzeno 1 217 lidí (z toho 61 % za retribuční trestné činy, 21 % za politické trestné činy a 18 % za kriminální trestné činy). Kromě ústavněprávního zákazu se Česká republika zavázala k nepoužívání trestu smrti ratifikací Protokolu č. 6 k Úmluvě o ochraně lidských práv a základních svobod Rady Evropy v roce 1992.\n\nNěkteří sociologové poukazují na souvislost mezi pojetím obecného významu trestu a aplikací trestu smrti. Zatímco evropská tradice vnímá trest jako výchovný prostředek směřující k napravení odsouzeného, americké pojetí práva dává trestu význam odplaty. Z tohoto důvodu je v USA v současnosti velmi nepravděpodobné zrušení tohoto druhu trestu.\n\nPodle statistik mezinárodní organizace Amnesty International bylo v roce 2006 88 zemí, které nemají trest smrti ve svých trestních řádech a popravy nevykonávají, 11 zemí, které mají trest smrti jen ve výjimečných stavech, 29 zemí, které trest smrti v trestním řádu mají, ale za posledních 10 let neprovedly žádnou popravu, a 69 zemí, které trest smrti využívají. Velká část států, jejichž trestní řád obsahuje trest smrti, uděluje tento trest pouze za vraždy. Podle AI bylo v roce 2005 ve 22 zemích popraveno 2 148 lidí, z toho naprostou většinu popravili popravčí v Číně, Íránu, Saúdské Arábii a Spojených státech. Jedná se o pětinový pokles počtu poprav vzhledem k roku 2004 (nicméně ne všechny statistiky států jsou kompletní, v Číně je pravděpodobně popravováno mnohem více lidí ). V mnohých zemích bývá trest smrti zneužíván totalitní mocí (např. Čína ). V roce 2005 trest smrti ze svého právního systému vyškrtly dvě země, Mexiko a Libérie, v roce 2006 Filipíny.\n\nV USA je používání trestu smrti různé stát od státu, v praxi se vykonává pouze za vraždu. Trest smrti je zcela zrušen v devatenácti státech. Na krátkou dobu byl federálně zrušen v letech 1972-1976 (na základě rozsudku Nejvyššího soudu \"Furman v. Georgia\"), v roce 1976 byl ale obnoven rozsudkem \"Gregg v. Georgia\", zároveň byly zpřísněny podmínky pro jeho vykonávání. Výrazně nejvíce trestů smrti je vykonáváno ve státě Texas. 23. srpna 2007 v něm byl popraven 400. člověk. Celkově bylo v historii USA popraveno 15 269 lidí do roku 2002.\n\nV Saúdské Arábii probíhají popravy dokonce i na veřejnosti, na náměstích, nejčastěji stětím hlavy, stejně tak jako na území pod kontrolou teroristů z organizace Islámský stát. Průměrně každé dva dny je popraven v Saúdské Arábii jeden člověk, což Saúdskou Arábii řadí mezi země s největším množstvím poprav. Ukamenování se dodnes používá např. v Saúdské Arábii, Súdánu a Somálsku. Právní systém v těchto zemích je založen na islámském právu šaría.\n\nPodle průzkumu CVVM z května 2013 se 62 % občanů ČR vyslovilo pro existenci trestu smrti, proti je 32 %. I v předchozích průzkumech se podíl zastánců trestu smrti v Česku pohyboval kolem 60 %.\n\nTrest smrti vyvolával již od počátků humanismu polemiky.\n\nObvyklé argumenty zastánců trestu smrti:\n\nObvyklé argumenty odpůrců trestu smrti:\n\nStarý zákon výslovně přikazuje trest smrti za některá provinění. Křesťanství zdůrazňuje důležitost odpuštění (Ježíš v Jan 8,1-11 zachraňuje před ukamenováním ženu obviněnou z cizoložství) a posvátnost a nedotknutelnost lidského života. Starozákonní příkazy o popravách za určitá provinění nebyly v křesťanském prostředí v plném rozsahu nikdy uskutečňovány. Ani novozákonní texty nicméně trest smrti explicitně neodmítají, naopak zdůrazňují, že člověk je povinen podřídit se světským autoritám a tyto autority mají právo trestat zlo „mečem“: „\"Vládcové nejsou postrachem dobrému jednání, nýbrž zlému. Chceš, aby ses nemusel bát autority? Čiň dobré, a budeš mít od ní chválu. Vždyť je Božím služebníkem pro tvé dobro. Jednáš-li však zle, boj se, neboť ne nadarmo nosí meč. Je Božím služebníkem, vykonavatelem hněvu nad tím, kdo činí zlo.\"“ (Řím 13,3-4, český studijní překlad) Interpretace těchto pasáží se v jednotlivých směrech křesťanství liší.\n\nSvatý Tomáš Akvinský, jehož teologické názory jsou základem současné pozice katolické církve, je toho názoru, že legitimní státní autorita má na základě řádného soudu právo usmrtit zločince tehdy, je-li to zcela nezbytné pro ochranu společnosti jako celku. Svatý Jan Pavel II. v encyklice \"Evangelium vitae\" konstatuje: \"\"Dnešní společnost má přece možnosti, jak se bránit účinně kriminalitě tak, že provinilce zneškodní, aniž by mu zcela uzavírala cestu k nápravě... Musí být pečlivě zvažován a vybírán druh a způsob trestu a není možné odsuzovat provinilce k nejvyššímu trestu, totiž trestu smrti, nejedná-li se o případ absolutní nezbytnosti, totiž o případ, kdy se společnost nemůže bránit jinak. Dnes již, díky vhodnějšímu uspořádání trestního systému, se tyto případy vyskytují velmi zřídka, pokud vůbec.\"\" Ještě důrazněji vystupuje proti trestu smrti papež František, který považuje v současné společenské situaci trest smrti za zcela nepřijatelný, ačkoli připouští, že v minulosti za jiné společenské situace byl trest smrti oprávněný. Tyto papežovy výroky se setkaly s ostrou kritikou ze strany konzervativních katolických publicistů (v českém prostředí např. Roman Joch).\n\nKriticky se k trestu smrti staví také představitelé anglikánské, metodistické a luteránské církve. Jiné protestantské církve, například Jižní baptistická konvence, trest smrti naopak schvalují. Podle augsburského vyznání víry (XVI,1) může státní moc ukládat zločincům trest smrti. Pravoslavná církev trest smrti nepodporuje ani neodsuzuje.\n\nIslámské právo šaría trest smrti schvaluje a často využívá. V koránu např. stojí :\n\nJudaismus trest smrti v principu připouští, podmínky, které Talmud klade pro to, aby bylo jeho vynesení spravedlivé, ho ale v praxi činí téměř nemožným. Často je citován výrok židovského filosofa Maimonida: \"Je lepší propustit tisíc zločinců než odsoudit k smrti jednoho nevinného.\" V Izraeli byl trest smrti na základě rozsudku civilního soudu vykonán pouze jednou, a to na nacistickém válečném zločinci Adolfu Eichmannovi v roce 1961. Kromě něj byl popraven Meir Tubianski, a to na základě nespravedlivého rozsudku nařízeného Iserem Beerim, kontroverzním šéfem tajné služby Aman.\n\nV hinduistických písmech, konkrétně v Manu-smriti (zákoník pro lidstvo) je řečeno, že vraha je nutné zabít. Tím se vlastně (v představách hinduismu) projevuje vrahovi milost, protože není-li zabit v tomhle životě, bude zabit a podroben mnohem většímu utrpení v budoucích životech.\n\nStanovisko buddhismu není jednoznačné a liší se podle směru. (Totéž platí pro \"některé\" hinduistické směry.)\n\n\nExistuje mnoho dalších způsobů trestu smrti. Obvykle se jedná o historické způsoby: ukřižování, ukamenování, naražení na kůl, estrapáda, rozdupání slonem, upálení, stětí mečem, lámání kolem, stažení z kůže a mnohé další. Některé z těchto historických způsobů jsou ale stále v některých zemích uplatňovány (např. ukamenování v Íránu, stětí mečem v Saúdské Arábii).\n\n\n\n"}
{"id": "44606", "url": "https://cs.wikipedia.org/wiki?curid=44606", "title": "Hubenov", "text": "Hubenov\n\nNázev Hubenov má obec:\n\n… nebo více částí obcí:\n\n\n… a také:\n\n\nSlovo Hubenov se objevuje také v názvu dalších sídel:\n"}
{"id": "44607", "url": "https://cs.wikipedia.org/wiki?curid=44607", "title": "Hrejkovice", "text": "Hrejkovice\n\nObec Hrejkovice () se nachází v severovýchodní části okresu Písek, přibližně 32 km severně od města Písku a 6 km západně od města Milevska. Žije v ní obyvatel.\n\nObec leží na hlavní silnici I/19 (Tábor – Milevsko – Hrejkovice – Rožmitál pod Třemšínem – Plzeň). Nad vsí se rozléhá Hrejkovický rybník který má plochu 23 ha, obcí protéká Hrejkovický potok od severu k jihu a vlévá se do Orlické přehrady.\n\nSprávní území obce má výměru 1 333 ha a leží v nadmořské výšce 454–546 m. Do správního území obce spadají vesnice Níkovice, Pechova Lhota a osada Chlumek.\n\nPůvod obce je starý. Byla vedená pod jmény Reykovice, Rejkovice, Graycovice. Roku 1216 potvrdil pražský biskup, že pan Jiří z Milevska daroval Hrejkovice společně s dalšími dvěma vesnicemi milevskému klášteru. Roku 1421 jsou Hrejkovice mezi ostatními vesnicemi, které obdržel Matěj Brus z Kovářova od císaře Zikmunda za. V 16. století připadla ves při dělení dědictví Janovi ze Švamberka, který získal Milevsko a sídlil na květovské tvrzi. V roce 1584 jsou Rejkovice také vyjmenované v soupise vesnic, které dostal Jiří ze Švamberka podílem k zámku Orlík.\nV roce 1837 zde byla v pronajatých místnostech zřízená škola, aby nemusely děti obtížně docházet do Dmýštic. Školní budova byla postavená roku 1848. Byly sem přiškoleny děti z nedalekého Chlumku. Budova později kapacitně nepostačovala a tak byla v roce 1895 postavená nová školní budova. Sbor dobrovolných hasičů byl založený roku 1896. V roce 1924 při provádění pozemkové reformy byl velkostatek Jenišovicích rozparcelován a pozemky byly přiděleny občanům z Hrejkovic a několika dalších okolních vesnic.\n\nV roce 1921 měla obec 415 obyvatel a 72 domů.\n\nV roce 1930 zde žilo 441 obyvatel v 84 popisných číslech.\n\n\n\n\nObec Hrejkovice se skládá ze čtyř částí na třech katastrálních územích.\n\n\n\n\n"}
{"id": "44609", "url": "https://cs.wikipedia.org/wiki?curid=44609", "title": "Hubenov (Kralovice)", "text": "Hubenov (Kralovice)\n\nHubenov je barokní hospodářský dvůr cisterciáckého kláštera v Plasích na místě zaniklé stejnojmenné vesnice v severovýchodní části okresu Plzeň-sever, na katastrálním území vsi Hradecko, 3 km severně od města Kralovice. Od roku 1964 je chráněn jako kulturní památka.\n\nRoku 1337 pověřil tehdejší opat kláštera lokátora Petra z Kralovic založením vsi právem zákupním na části lesa Králova Hora. Za provedení získal Petr svobodný lán a dědičně rychtu, osadníci nové vsi byli po pět let osvobozeni od feudálních daní. Ves s šesti osadníky neměla příliš výnosné pozemky a ujalo se pro ní jméno Hubenov.\n\nOd krále Zikmunda získali bratři Hanuš a Bedřich z Kolovrat do zástavy Hubenov a řadu dalších vsí za cenu 2061 kop. Po smrti Bedřicha v roce 1432 získal Hubenov jeho bratr Hanuš z Kolovrat, který jej držel až do své smrti. Jeho syn a dědic Hanuš II. z Kolovrat, toho času probošt kapituly pražské a administrátor arcibiskupství, roku 1480 postoupil Hubenov s dalšími vesnicemi a polovinou městečka Kralovic nazpět plaskému klášteru za 1600 kop.\n\nHospodářský dvůr se zámečkem nechal postavit plaský opat Evžen Tyttl podle staršího projektu Jana Blažeje Santiniho-Aichela.\n\nDvůr má podobu čtyřkřídlé stavby okolo čtvercového dvora, v jehož středu stojí menší budova. V jihovýchodním nároží se nachází obytná šestiboká budova s půlkruhově zaklenutým vjezdem a fasádami členěnými rustikovými pásy a s šambránami okolo oken. Interiér zámečku byl výrazně upraven v roce 1932. V protějším rohu dvora stojí půdorysně shodný špýchar s mansardovou střechou a nezdobenými fasádami.\n\n\n"}
{"id": "44612", "url": "https://cs.wikipedia.org/wiki?curid=44612", "title": "Vlna", "text": "Vlna\n\nVlna může být:\n\n\n\n\n\n\n\n\n\n\n\n"}
{"id": "44613", "url": "https://cs.wikipedia.org/wiki?curid=44613", "title": "Doctor Doom", "text": "Doctor Doom\n\nDoctor Doom (česky \"doktor Zhouba\") je postava superpadoucha z komiksů firmy Marvel Comics. Vytvořili jej Stan Lee a Jack Kirby, poprvé se objevil v sešitu \"Fantastic Four č. 5\" v červenci 1962.\n\n\nVictor von Doom vystudoval filozofii a fyziku na Bursladksé univerzitě. Chtěl vytvořit nebo najít planetu, galaxii, kde by se neválčilo a lidé neznali zbraně. Proto také financoval k tomuto účelu určený vesmírný projekt, kterého se zúčastnila i skupina později známá jako \"Fantastická čtyřka\". Po návratu na Zemi na sobě začal pozorovat různé změny. Změna postihla i jeho původně velice krásný obličej. Začal cítit zášť vůči Fantastické čtyřce, kterou obvinil z nápadu na let do vesmíru. Při pokusech Fantastické čtyřky o zpětnou změnu své podoby i DNA Dr. Doom vycítil svůj potenciál a absorboval všechnu energii z přístroje, který ho také mohl změnit na člověka. Otočil v přístroji polaritu pro změnu a tím definitivně pohřbil naděje na návrat jak pro sebe tak pro všechny členy Fantastické čtyřky. Tím se z nich stali úhlavní nepřátelé.\n\nNakonec se ale Doctoru Doomovi jeho sen o planetě splnil. Jediný problém byl spatřován v tom, že spokojeně nežili lidé, ale mimozemšťané, kterým vládl člověk. Navíc díky proplétání časoprostoru různých dimenzí a jiných realit tohoto cíle bylo dosaženo v galaxii, kde všem ostatním planetám vládli všichni známí zlosynové Země. To bylo hlavním důvodem, proč se stal i úhlavním nepřítelem Spidermana.\n"}
{"id": "44615", "url": "https://cs.wikipedia.org/wiki?curid=44615", "title": "Electro (Marvel Comics)", "text": "Electro (Marvel Comics)\n\nElectro je superpadouch z komiksů firmy Marvel Comics. Poprvé se objevil v sešitu Amazing Spider-Man č. 9. v únoru 1964.\n\nPřezdívka: Rheinholdt Kragor\n\nVlastním jménem: Maxwell Electro Dillon\n\nVznik: Pomocí krystalické tekutiny do sebe absorboval elektrické pole\n\nStvořil: Red Skull\n\nDovednosti: Jakékoliv statické kolem něj přemění na elektřinu \n\nZahubil: Spiderman – pomocí elektrického uzemňovače a hromosvodu\n\nJako člověk se velice silně toužil stát mocným a nepřekonatelným. Svoji sílu si vždy představoval jako nějaký silný přírodní živel, kterým by mohl přemoci ty, již ho utlačovali od útlého věku. Pomoc mu nabídl zlosyn, za 2. světové války známý též jako komiksová postavička Red Skull. Za odměnu požadoval jeho věrnou doživotní službu v boji proti pozdějšímu úhlavnímu nepříteli – Spidermanovi.\n"}
{"id": "44617", "url": "https://cs.wikipedia.org/wiki?curid=44617", "title": "Hobgoblin", "text": "Hobgoblin\n\nHobgoblin je superpadouch vystupující v komiksovém světě firmy Marvel Comics. Je protivníkem Spidermana. Postavu vytvořili Roger Stern a John Romita, Jr. a poprvé se objevila v sešitu Amazing Spider-Man č. 238 v roce 1983.\n\nJason Phillips, bývalý spolužák Petra Parkera, nedostudoval medicínu. Přestoupil na odbornou školu podnikatelsko-ekonomickou. Jeho největší láskou jsou peníze; udělal by pro ně cokoli. Nabídl tedy Normanu Osbornovi, že za tučnou odměnu pro něj bude pracovat. Podle dávných pověstí o goblinech vytvořil Osborn zbraně a masku. Tu si nasadil Jason; zároveň s tímto úkonem ho ovládlo nepřekonatelné duševní zlo. Přesto se nezbavil svých podnikatelské vychytralosti, takže i jako Hobgoblin se z každé situace snažil vytěžit finanční zisk. \n"}
{"id": "44618", "url": "https://cs.wikipedia.org/wiki?curid=44618", "title": "Herbert Landon", "text": "Herbert Landon\n\nLandon je postava superpadoucha z komiksového světa X-Men. Vlastním jménem dr. Frank Landon. Vznikl tak, že spadl do kyseliny na hubení mutantů, celá polovina jeho těla má tak mutantí DNA.\n\nOdjakživa nenáviděl všechny lidi byť s nepatrnou změnou DNA. O to více pak i mutanty, nebo jakýkoliv náznak, co by s nimi jen úzce souviselo. Celý svůj život zasvětil práci na výrobě roztoku, který by vyhladil rasu mutantnů jednou provždy. Tento projekt začínal společně s \"Dr. Henry McCoyem\", ten sám se však později při nehodě stal mutantem, známým pod přezdívkou Beast. Landon byl ale tak posedlý zahubení všeho nepřirozeného, že opomněl účinky všech jeho produktů na normálního člověka. Paradoxně, když pak do kyseliny spadl, stal se tím, co ve svém životě nejvíce nenáviděl. Za honbou v dychtivé pomstě žijíce v přesvědčení, že za všechny jeho útrapy mohou X-Meni a Spiderman, se dal do služeb Kingpina, aby je mohl zničit. \n"}
{"id": "44619", "url": "https://cs.wikipedia.org/wiki?curid=44619", "title": "Berlín (rozcestník)", "text": "Berlín (rozcestník)\n\nBerlín může znamenat:\n\n\n\n\n\n\n\n"}
{"id": "44622", "url": "https://cs.wikipedia.org/wiki?curid=44622", "title": "Marcus Pacuvius", "text": "Marcus Pacuvius\n\nMarcus Pacuvius (asi 220 Brundisium – asi 130 př. n. l. Tarentum) byl římský autor tragédií archaického období.\n\nPacuvius byl příbuzným Quinta Ennia, zřejmě synem jeho sestry. Většinu života strávil v Římě, kde se věnoval psaní dramat a malování, zřejmě psal také satiry. Na sklonku svého života pak odchází do Tarenta, kde jej navštěvuje mj. jeho mladší kolega, Lucius Accius.\n\nZ Pacuviova díla se zachovalo asi 400 veršů. Zachovaných 11 titulů jeho crepidat prozrazuje jeho zálibu ve složitých zápletkách; jako např. v tragédii \"Medus\", kde Médea vydávající se za kněžku bohyně Diany prohlásí mladíka vydávajícího se za Hippolyta za svého vlastního syna Meda, aniž tuší, že jím skutečně je. Jsou mi milé patetické úvodní scény (úvodní scéna tragédie \"Iliona\" údajně dováděla publikum k slzám) a filosofické diskuse. Na jedné straně je vyzdvihována péče o melodiku verše, na druhé byl kritizován za vytváření zvláštních složenin. Další tituly nedochovaných Pacuviových děl jsou: \"Antiopa\", \"Atalanta\", \"Cryses\", \"Hermiona\", \"Niptra\", \"Pentheus\", \"Periboea\" a \"Teucer\".\n\nPozdějším generacím se stával Pacuviův patos nesnesitelným a únavným a považovaly jeho styl za příliš drsný; přesto si určitou popularitu podržel, neboť úryvky z jeho hry \"Armorum iudicium\" (Rozhodnutí sporu o zbraně) byly citovány na pohřbu G. Iulia Caesara.\n"}
{"id": "44625", "url": "https://cs.wikipedia.org/wiki?curid=44625", "title": "Mikrovlny", "text": "Mikrovlny\n\nMikrovlny jsou elektromagnetické vlny o vlnové délce od 1 mm do 1 m, což odpovídá frekvenci 300 MHz (0,3 GHz) až 300 GHz, jsou to pásma Ultra high frequency (UHF), Super high frequency (SHF) a Extremely high frequency (EHF).\n\nElektromagnetické vlny o vyšší frekvenci (tedy kratší vlnové délce) se nazývá decimilimetrové vlny, terahertzové záření nebo také paprsky T (T-rays). Vlny delší vlnové délky jsou ultrakrátké vlny (UKV) / Ultra high frequency (UHF) a radiové vlny.\n\nVyužívají se v mnoha odvětvích lidské činnosti; nejen k ohřevu potravin ale i například k vysoušení knih či tkanin, obrábění materiálů, přenosu informací, radiolokaci, restaurování uměleckých děl, tavení skla, navigaci a v mnoha dalších.\n\nObjev elektromagnetického záření, v jejichž spektru jsou mikrovlny, učinil James Clerk Maxwell v roce 1864 svými rovnicemi. Roku 1888 Heinrich Hertz demonstroval existenci elektromagnetických vln, když vyrobil aparaturu, která produkovala a detekovala mikrovlny v oblasti VKV (velmi krátkých vln). Že mohou mikrovlny sloužit k ohřevu potravin si poprvé všiml Percy Spencer, když vyráběl magnetron pro radar firmě Raytheon a zjistil, že se mu v kapse rozpustila čokoláda.\n\nMikrovlny o vlnové délce kolem 12 cm mají frekvenci blízkou rezonanční frekvenci některých nesymetrických molekul, hlavně vody. Potraviny obvykle obsahují velké množství vody a navíc mikrovlny nádoby (sklenice, talíře, keramické hrníčky) neohřívají, takže se mikrovlnné trouby staly v domácnostech velice oblíbenými spotřebiči.\n\nMikrovlnami lze prohřát materiál účinněji než pouhým ohřevem povrchu. Proto jsou využívány k vysoušení různých materiálů, například dřeva.\n\nFaktu, že mikrovlny ohřívají hlavně vodu, se využívá i při sušení starých knih a listin. Mikrovlny jsou k písemnostem šetrné, vysouší rovnoměrně a ne od okrajů ke středu a navíc rychle. Toho se využívalo například při povodních v roce 2002.\n\nOpět se využívá principu, že mikrovlny ohřívají vodu – těla všech živočichů obsahují významné množství vody, takže působení mikrovln je usmrtí a okolní prostředí (dřevěné trámy, zdi) to nijak nepoškodí.\n\nLokální bezdrátové sítě Wi-Fi zajišťující vzájemné bezdrátové propojení přenosných zařízení a připojení k internetu pracují v oblasti mikrovln.\nRadioreléové spoje využívají rovněž mikrovlnných frekvencí, dále různá pojítka krátkého dosahu, bezdrátový přenos obrazu a zvuku (pojítka pro kamery, bezdrátové UHF mikrofony, Toslink) sítě mobilních telefonů a další.\n\nMikrovlny mají řadu užití v diagnostice a léčbě pacientů. Mezi terapeutické metody patří mikrovlnná hypertermie a diatermie.\n\nMikrovlny se používají jako zbraně například proti demonstrantům. Koncentrované mikrovlny vyvolávají nepříjemné reakce organismu a mohou způsobit i popáleniny.\n\n"}
{"id": "44627", "url": "https://cs.wikipedia.org/wiki?curid=44627", "title": "Loreto (rozcestník)", "text": "Loreto (rozcestník)\n\nLoreto (případně Loretto) od italského názvu dřeva stromu vavřínu, může být:\n\n\nv Itálii:\n\nve Francii\n\nv Německu:\n\nv Rakousku:\n\nve Švýcarsku:\n\nv Brazílii:\n\nv Mexiku:\n\nv Peru:\n\nv USA:\n\nna Filipínách:\n\n"}
{"id": "44630", "url": "https://cs.wikipedia.org/wiki?curid=44630", "title": "G8", "text": "G8\n\nG8 (anglicky \"Group of Eight\") je sdružení ekonomicky nejvyspělejších států světa (Francie, Itálie, Japonsko, Kanada, Německo, Spojené království a USA), zastoupeny jsou i státy Evropské unie (největší ekonomiky světa), které reprezentují předseda Evropské rady a předseda Evropské komise. Původně sdružení vzniklo jako G6, později se připojila i Kanada a Rusko. Rusku bylo 18. března 2014 pozastaveno členství jako reakce na jeho anexi Krymu. Dohromady tyto státy vytvořily v roce 2011 51 % světového hrubého domácího produktu.\n\nJako první byla vytvořena skupina G6 (Group of Six), která vznikla v roce 1975 na setkání svolaném francouzským prezidentem Valérym Giscardem d'Estaingem, kdy se šest tehdejších největších ekonomických velmocí (Francie, Západní Německo, Itálie, Japonsko, Spojené království a Spojené státy americké) dohodlo na každoročním setkávání. O rok později (1976) se na summitu v Portoriku ke skupině přidal sedmý člen - Kanada a vznikla tak skupina G7 (Group of Seven). Od roku 1977 se na pozvání Spojeného království účastní jednání i představitelé Evropské Unie.\n\nRusko (tehdy jako Sovětský svaz) se začalo účastnit jednání už v roce 1991, od roku 1994 pořádalo samostatné mítinky se členy G7 (konaly se po hlavním summitu). Tato skupina se označovala jako P8 (Political 8) nebo G7 plus 1. Až v roce 1997, díky iniciativě tehdejšího prezidenta Spojených států Billa Clintona, se Rusko oficiálně připojilo ke G7 a vznikla tak nynější skupina G8. Jednalo se však spíše o formální gesto prezidenta Clintona vůči ruskému prezidentu Borisi Jelcinovi. Toto rozhodnutí ale nezůstalo bez odezvy. V únoru 2005 požadovali dva američtí senátoři, Joe Lieberman a John McCain, odstoupení Ruska z G8 do doby, než ruský prezident Vladimir Putin nezajistí zlepšení dodržování lidských práv.\n\nV roce 2014 bylo Rusko zbaveno členství ve skupině G8 v reakci na anexi Krymu. Skupina G8 se tak opět vrátila k původnímu formátu a opět lze mluvit o skupině G7.\n\nG8 je neformální sdružení, z čehož vyplývá, že nemá žádnou vnitřní strukturu či hierarchii jako mezinárodní organizace typu Světové banky. Nemá ani stálý sekretariát nebo kanceláře jednotlivých členů. Jednotlivé země se k 1. lednu pravidelně střídají v předsednictví. Předsedající země je zodpovědná za plánování a pořádání řady ministerských setkání vrcholících výročním summitem, který se koná většinou v červnu.\n\nNa jednotlivých ministerských setkáních se probírají záležitosti společného zájmu i globálního významu a zahrnují témata jako zdraví, uplatňování zákona, práce, ekonomický a sociální rozvoj, energetika, životní prostředí, zahraniční záležitosti, právo, terorismus nebo obchod. Nejznámějším z těchto setkání je tzv. G7, jež odkazuje výhradně na výroční mítink ministrů financí sedmi členských zemí mimo Ruska. Je to z toho důvodu, že Rusko není považováno za tak důležitou ekonomickou sílu (z hlediska HDP), jakou je ostatních sedm států (v r. 2016 bylo Rusko co do objemu HDP až na dvanáctém místě v pořadí světových ekonomik a v přepočtu HDP na obyvatele dokonce až na 71. místě ve světě )\n\nV roce 2005 byla ve skotském Gleneagles založena také skupina G8+5, která se schází na vlastních mítincích určených pro ministry energetiky a ministry financí všech osmi členských zemí a dále Číny, Mexika, Indie, Brazílie a Jihoafrické republiky.\n\nSummitu se účastní představitelé vlád všech osmi členských států a od roku 1977 také Evropská unie, která je zastoupena předsedou Evropské komise a představitelem té země, jež daný rok předsedá Radě Evropské unie.\nDějiště summitu se každoročně cyklicky střídá v následujícím pořadí: Francie, Spojené státy americké, Spojené království, Rusko, Německo, Japonsko, Itálie, Kanada (což s výjimkou Ruska odpovídá pořadí, v kterém se ke skupině připojily). Hostující země je zodpovědná za pořádání celého summitu i za jeho agendu.\n\n"}
{"id": "44631", "url": "https://cs.wikipedia.org/wiki?curid=44631", "title": "Světová obchodní organizace", "text": "Světová obchodní organizace\n\nSvětová obchodní organizace (WTO) (World Trade Organization) je mezinárodní organizace sídlící v Ženevě. Vznikla v roce 1995 jako nástupce Všeobecné dohody o clech a obchodu. Primárním úkolem organizace je rovnost v rámci otevřeného trhu. Snaží se členským státům poskytnout mechanismus, pomocí něhož mohou země redukovat obchodní bariéry.\n\nI když samotná organizace vznikla teprve v roce 1995, historicky ji můžeme označit za nástupce GATT (General Agreement on Tariffs and Trade – Všeobecná dohoda o clech a obchodu). Výsledkem jednání v rámci Brettonwoodské konferenci vzniká Mezinárodní měnový fond (International Monetary Fund) a Světová banka (World Bank). Organizace spojených národů se snažila vytvořit odbornou agenturu ITO (International Trade Organization). Neshody při vytváření organizace však vedly k tomu, že ITO nikdy nevešla v platnost. Místo toho byla v roce 1947 přijata méně ctižádostivá Všeobecná dohoda o clech a obchodu.\n\nGATT se od současné Světové obchodní organizace liší tím, že se jedná o dohodu obsahující smluvní strany. WTO je oproti tomu mezinárodní organizace s členskými státy.\n\nV září v roce 1986 začalo osmé vyjednávací kolo Všeobecné dohody o clech a obchodu, které trvalo téměř osm let. Bylo pojmenováno podle místa, kde jednání začalo – uruguayského města Punta del Este. Jedním z nejdůležitějších bodů agendy bylo shodnout se na podmínkách vytvoření Světové obchodní organizace. Byly stanoveny i další cíle jednání – liberalizace mezinárodního obchodu, obrana vůči protekcionismu a snaha vylepšit mezinárodní obchodní systém.\n\nKlíčové setkání však proběhlo v dubnu 1994 v marockém Marakéši. Právě zde došlo k podepsání celého kola, a to včetně Dohody o zřízení Světové obchodní organizace, kterou ratifikovalo všech 125 zástupců států. V této dohodě byly přijaty nové cíle v rámci nově vzniklé WTO: snížení nezaměstnanosti, zvýšení produkce, zlepšení životní úrovně a také snaha o dosažení co nejefektivnější poptávky. Světová obchodní organizace tedy oficiálně vzniká k 1. lednu 1995.\n\nSpojené státy využívají v tomto kole tzv. jednotný závazek (single undertaking) k prosazení svých zájmů a preferencí. Jejich cílem bylo přijetí závazků ohledně ochrany práv k duševnímu vlastnictví a liberalizaci služeb. Tento závazek staví rozvojové státy, které nejevily o tyto dohody zájem, před ultimátum: buď přijmou závazky ve všech ohledech, nebo se nebudou moci připojit vůbec.\n\nVýsledkem tohoto závazku bylo přijetí Dohody o obchodních aspektech práv k duševnímu vlastnictví (Agreement on Trade-Related Aspects of Intellectual Property Rights, TRIPS) a Všeobecná dohoda o obchodu službami (General Agreement on Trade in Service). Poprvé se tedy objevují podmínky o exportu a importu terciárního sektoru. Ta obsahuje dvě důležitá ustanovení: ustanovení o národním zacházení, které brání exportéry před protekcionismem a zacházení podle nejvyšších dohod upravující vzájemné jednání členských států.\n\nV rámci jednání bylo přijato několik úmluv, které doplnily tehdy existující GATT (označovanou jako GATT 47). Po zasazení těchto úmluv a menších úpravách vznikla tzv. \"GATT 1994\". Všeobecná dohoda o clech a obchodu tedy stále platí, jen s menšími úpravami.\n\nKatarské kolo (někdy označováno jako Rozvojová agenda z Dohá či Kolo z Dohá) je současné kolo vyjednávání Světové obchodní organizace. Bylo zahájeno ministerskou radou 9. listopadu 2001 v katarském městě Dohá.\n\nKlíčovým bodem agendy je eliminace obchodních bariér a větší zapojení rozvojových zemí.\n\nSoučástí katarského kola je i tzv. „balíček z Bali“ (Bali Package) přijatý v rámci ministerské konferenci na Bali v prosinci 2013. Po 12 letech neúspěšného jednání došlo konečně ke shodě. Hlavní složkou balíčku byla tzv. Dohoda o usnadnění obchodu (Trade Facilitation Agreement). Jedná se o první multilaterální dohodu organizace. Ačkoli Indie zpočátku tuto dohodu vetovala z důvodu ochrany skladování potravin (tzv. food stock holding programme). Tyto obavy vyřešily Spojené státy, které Indii ujistily o účinnosti klauzule mírového řešení v rámci obchodu se zemědělskými produkty.\n\nBalíček se také dotkl určitých sektorů v zemědělství – zejména snaha stanovit celní kvóty, omezit domácí subvence a pomoci nejméně rozvinutým státům (LDCs – Least Developed Countries).\n\nSekretariát sídlí v Ženevě a tvoří ho 634 úředníků, reprezentující 78 národů. V jeho čele stojí generální ředitel, kterým je v současné době brazilský diplomat a dlouholetý zástupce Brazílie ve WTO Roberto Azevêdo. V roce 2013 skončilo druhé období Francouzovi Pascalovi Lamymu. Jeho úkolem je dohlížet na správnost jednání organizace. Tato role fungovala již v souvislosti s Všeobecnou dohodou o clech a obchodu (GATT).\n\nSekretariát nemá pravomoc rozhodovat, tu mají pouze členské státy. Jeho hlavní úlohou je technická a organizační podpora konkrétních výborů. Sekretariát rovněž plní funkci zprostředkovatele informací skrze média a veřejnost. A v neposlední řadě radí potenciálním zájemcům, jak se stát členem organizace.\n\nÚředním jazykem organizace je angličtina, španělština a francouzština.\n\nMinisterská konference je jedním z nejdůležitějších orgánů. Každý členský stát má zde svého zástupce, který má právo hlasovat. Hlasuje se pomocí konsenzu, nikoli formálním hlasováním. Ministerská konference zpracovává agendu pro budoucí jednání a z tohoto důvodu se schází minimálně každé 2 roky.\n\nKaždé vyjednávací kolo zahrnuje 4 fáze: předvyjednávání, vytváření agendy, vlastní vyjednávání a dovyjednávání uzavřených dohod. Největší důraz se klade na samotné vytváření agendy. Kvůli tomuto bodu nejprve selhalo zahájení tzv. uruguayského i katarského kola, protože členské státy nedospěly ke konsenzu ohledně obsahu agendy.\n\nPrvní ministerská konference proběhla v prosinci roku 1996 v Singapuru. Tehdejší ministři obchodu se shodli na spolupráci týkající se zapojení nejméně rozvinutých států (LDCs).\nDruhá ministerská konference se uskutečnila v Ženevě od 18. do 20. května roku 1998.Třetí ministerská konference se konala od 29. listopadu do 3. prosince roku 1999 v Seattlu. Cílem tohoto setkání bylo shodnout se na agendě příštího kola jednání organizace, avšak ministři nedospěli ke konsenzu. Tato konference se označuje jako „boj v Seattlu“ (Battle at Seattle). Jednání doprovázely pouliční nepokoje a antiglobalizační protesty.\n\nČtvrtá ministerská konference proběhla v Dohá během 9. až 14. listopadu 2001. Zde bylo zahájeno nové jednací kolo organizace zvané Katarské kolo.\n\nPátá ministerská konference se konala v Cancúnu od 10. do 14. září roku 2003. Jednání skončila neúspěšně. Nebyl nalezen konsenzus ohledně zapojení rozvojových zemí.\n\nŠestá ministerská konference proběhla v Hong Kongu od 13. do 18. prosince 2005.\n\nSedmá a osmá ministerská konference se uskutečnily v Ženevě. První z nich probíhala od 30. listopadu do 2. prosince 2009. Druhá od 15. do 17. prosince 2011.\n\nDevátá konference se konala během 3. až 6. prosince 2013 na Bali.\n\nZatím poslední, tedy desátá ministerská konference proběhla od 15. do 19. prosince 2015 v Nairobi.\n\nDalší konference je naplánována na rok 2017, konkrétně od 11. do 14. prosince v Buenos Aires.\n\nGenerální rada je druhým hlavním orgánem hned po ministerské radě. Z toho vyplývají i její povinnosti: má na starosti koordinaci veškerých činností organizace v době, kdy nezasedá ministerská konference. V generální radě, stejně jako v ministerské konferenci, má každý členský stát svého zástupce. Schází se podle potřeby, nejčastěji však jednou měsíčně.\n\nGenerální rada se střetává na dvou různých platformách. Jednou z nich je Orgán pro prověrky obchodních praktik (Trade Policy Review Body, TPRB).\n\nDruhou z nich je tzv. Těleso pro řešení sporů (Dispute Settlement Body, DSB). Jeho úkolem je řešit konflikty, které vznikají mezi členy během jednání.\n\nTyto dvě formace se zabývají monitorováním a řešením sporů.\n\nDalší orgány generální rady, které působí v různých oblastech. Rada pro obchod se zbožím (Council for Trade in Goods) se skládá z několika obchodních výborů, například výbor pro zemědělství. Pod tuto radu spadá i Information Technology Agreement Committee.\n\nRada pro obchod se službami (Council for Trade in Services) se zabývá transparentností terciárního sektoru ekonomik členských zemí. Část dohody obsahuje pravidla určující obchod se službami: pohyb osob obchodující se službami, finanční služby, telekomunikace a leteckou dopravu.\n\nRada pro obchodní aspekty práv k duševnímu vlastnictví (Council for Trade-Related Aspects of Intellectual Property Rights, TRIPS) monitoruje dohody týkající se  autorských práv a copyrightu.\n\nV Generální radě působí velké množství výborů a rad, které se zabývají obchodem, financemi a transportem technologií. Existují zde také výbory, kde nejsou přítomni zástupci všech členských států.\nMechanismus tzv. Zeleného pokoje (Green Room) v podstatě nahrazuje výkonnou radu, ve které by zasedal omezený počet členských států. Poprvé se zelený pokoj objevil během Tokijského kola v 70. letech. Tehdy se kuloárního jednání v rámci zeleného pokoje zúčastnilo 10 států, v současnosti se počet rozšířil až na 30 členských států. Zejména členské státy OECD a pár rozvojových států.\n\nV minulosti byl ale také několikrát kritizován za to, že umožnil hlavním aktérům mezinárodního obchodu ovlivňovat průběh vyjednávání v jejich prospěch. V současné době se tato platforma využívá jen sporadicky. Rozhodovací proces se stal kontroverzním zejména v 90. letech, kdy byly z vyjednávání ”vyloučeny” rozvojové země. Během Katarského kola se stal proces vyjednávání daleko transparentnější a inkluzivní.\n\nWTO disponuje tzv. Tělesem pro řešení sporů (Dispute Settlement Body, DSB) a Mechanismem pro řešení sporů (Dispute Settlement Mechanism, DSM), které jsou využívány, pokud mezi členskými státy dojde k rozporu.\n\nMechanismus pro řešení sporů je tvořen až 4 kroky. Prvním krokem jsou konzultace, druhým je panel, třetím je případné odvolání a čtvrtým je realizace.\n\nDispute Settlement byl vytvořen členskými státy v rámci Uruguayského kola, v platnost vstoupil 1. ledna 1995 a dává každému z členských států WTO jistotu, že se bude moci v případě potřeby domáhat svých práv vyplývajících z dohod WTO.\n\nOd žalujícího státu se nejprve očekává iniciace bilaterální konzultace, kde je lhůta zpravidla 60 dní. Po uplynutí této lhůty je možno svolat panel na základě tzv. principu negativního konsenzu (tedy pokud nehlasují členové DSB proti). V panelu nezasedají zástupci členských států, ale tvoří ho 3 až 5 odborníků z oblasti mezinárodního obchodu a diplomacie.\n\nPanel po řádném prozkoumání a konzultací se zúčastněnými stranami vytváří zprávu. Pro přijetí zprávy se opět používá princip negativního konsenzu. Strany mohou podat proti rozhodnutí panelu odvolání. Tím se pak podrobněji zabývají odborníci z Odvolacího tělesa (Appellate Body). Odvolací těleso se skládá ze 7 členů, kteří jsou voleni na 4 roky.\n\nMechanismus pro řešení sporů byl součástí již Všeobecné dohody o clech a obchodu. Bylo zde projednáno 297 žádostí. Od vzniku WTO do současnosti projednal DSB více než 500 žádostí.\n\nNejčastějším důvodem sporů je porušení norem doložek nejvyšších výhod a národního zacházení, dále oblast dočasných obchodních překážek (antidumping a subvence).\n\nŘešením sporů se aktivně účastní pouze malé procento členských států. Ve většině z nich vystupují Spojené státy a Evropská unie ať už jako žalující nebo žalovaná strana. Děje se tak hlavně kvůli jejich silnému postavení v mezinárodním obchodu. Mezi časté žalované země patří například i Brazílie a Čína, i přes její relativně krátké členství (připojila se v roce 2001).\n\nNěkteré skupiny kritizovaly proces řešení sporů kvůli nedostatku transparentnosti a demokratické odpovědnosti, jakož i pro necitlivost k sociálním normám a normám týkajících se životního prostředí. Rostoucí využívání systému rozvojovými zeměmi je ukazatelem jeho institucionálního úspěchu.\n\nSystém řešení sporů je významným milníkem ve vývoji založeného na pravidlech mnohostranného obchodního systému.\n\nNa začátku každého vyjednávání podají členové WTO návrhy týkající se jak struktury, tak obsahu vyjednávání. Tato vyjednávání zdůrazňují hlavní oblasti zájmů jednotlivých členů organizace, či jednotlivých zájmových skupin.\n\nČlánek IX Dohody Světové obchodní organizace říká, že všechna důležitá usnesení musí být přijata na základě konsenzu všech členských zemí. To má zaručit všeobecnou shodu na přijímaných rozhodnutích všemi zúčastněnými, takže i zájmy méně rozvinutých států jsou ochráněny.\n\nNevýhodou tohoto systému je ovšem to, že dojít ke konsenzu mezi více než 160 členy organizace vyžaduje mnoho kol jednání a času, a často se všeobecné shody vůbec nepodaří dosáhnout. To dokazuje Katarské kolo, kde vyjednávání od roku 2001 nebylo doposud ukončeno a drtivá většina bodů agendy stále nebyla vyřešena.\n\nČasto se tedy stává, že alespoň jedna členská země má k návrhu výhrady. V takových situacích přichází na řadu zdlouhavá úsilí k dosažení konsenzu většinou nalezením kompromisu. Pokud tento postup nefunguje, není vydáno žádné rozhodnutí. V určitých situacích, kdy členové nejsou schopni dosáhnout konsenzu, umožňuje WTO hlasování. V tomto případě má každá země jeden hlas se stejnou váhou. To rozhodnutí, které dostane více hlasů, vyhrává.\n\nWTO byla mnohokrát kritizována za to, že jednání nejsou spravedlivá a dostatečně transparentní. Ve skutečnosti totiž nejsou WTO dohody schvalovány konsenzem všech členů, ale procesem neformálních uzavřených jednání v menších skupinkách zemí. Tuto skutečnost dokazuje existence tzv. zeleného pokoje, kde během tajných schůzek nejvýznamnějších členských států, dochází k formování základů dohod. To znamená, že hlavní slovo má při rozhodování skupina největších exportérů, zatímco ostatních, více než 100 členských států, má minimální reálnou šanci jakkoliv jednání ovlivnit.\n\nHlavním rozhodujícím orgánem Světové obchodní organizace jsou ministerské konference, kde ministři všech členských států prezentují vlastní postoje k právě projednávaným otázkám.\n\nMinisterské konference se podle Marrákéšské dohody konají pravidelně jednou za dva roky, což nebylo za dvacetileté existence organizace dodrženo pouze jednou, a to v roce 2007, kdy ke konferenci nedošlo.\n\nPoslední Ministerská konference proběhla v prosinci 2015 v Nairobi. Hlavním bodem agendy byl tzv. „Nairobi Package“, který zahrnoval dohody o zemědělství a otázky týkající se LDCs. Reálně se však organizace vzdaluje dohodám z ministerské konference v Dohá.\n\nAčkoli se díky vytváření koalic daří do jednání zapojovat více členů, stále jsou zde aktéři, kteří výrazně ovlivňují jednání na úkor jiných. Jedná se zejména o Spojené státy americké a Evropskou unii. Ovšem v současnosti vzrostl význam Indie a Brazílie. Organizace se vyznačuje střední výstupovou účelností. Vyjednávací kola v 80. letech sice vedly k zásadní liberalizaci obchodu – snížení tarifů na průmyslové výrobky. Nicméně stále víc a víc se řeší otázka neúčelnosti WTO – už patnáct let trvající katarské kolo nepřineslo nic nového.\n\nWTO je také kritizována zástupci ekologie. Tvrdí, že volný trh a deregulace má nepříznivý vliv na životní prostředí jako celek. Podle některých zastánců ochrany životního prostředí termín úspěch v interpretaci WTO není nic jiného než růst HDP a příjmů, což automaticky způsobuje lhostejnost k životnímu prostředí. Ve výsledku ochrana životního prostředí je zcela v rozporu se zvýšením efektivnosti v ekonomickém sektoru.\n\nČeskoslovensko bylo zakládajícím členem, respektive signatářem Všeobecné dohody o clech a obchodu (GATT) v roce 1947. Na rozdíl od jiných mezinárodních organizací, Československo GATT v 50. letech neopustilo. Jediným důsledkem byla suspenze smluvních vztahů mezi Československem a Spojenými státy v roce 1951. V březnu roku 1993 Česká a Slovenská republika podepsaly protokoly o přístupu k WTO, které vycházely z práv a závazků Československa jako zakládající smluvní strany GATT.\nEvropská unie je od roku 1995 v rámci Světové obchodní organizace samostatný subjekt zastupující všech 28 členských států prostřednictvím Evropské komise, jež ji reprezentuje na jednání. Od roku 2004, respektive 2005 tedy i Českou republiku jakožto jednoho z členských států Evropské unie.\n\n"}
{"id": "44632", "url": "https://cs.wikipedia.org/wiki?curid=44632", "title": "Regresní analýza", "text": "Regresní analýza\n\nRegresní analýza je označení statistických metod, pomocí nichž odhadujeme hodnotu jisté náhodné veličiny (takzvané \"závisle proměnné\", nazývané též \"cílová proměnná\", \"regresand\" anebo \"vysvětlovaná proměnná\") na základě znalosti jiných veličin (\"nezávisle proměnných\", \"regresorů\", \"kovariát\" anebo \"vysvětlujících proměnných\").\n\nPříkladem uvažování v duchu regresní analýzy z běžného života může být například, odhadujeme-li ráno, jaké bude přes den počasí (regresand) na základě znalosti předpovědi počasí a toho, jaké je venku počasí nyní (dva regresory).\n\nPříklad skutečné regresní analýzy v praxi je odhadování očekávané pooperační délky života pacientů trpících rakovinou. Na základě zkušeností z minulých let, kdy se shromáždily předoperační údaje o zdravotním stavu většího počtu pacientů, například velikost a typ nádorů, věk pacientů apod. (regresory) jakož i záznamy o délce života po operaci (regresand), lze pomocí vhodného typu regresní analýzy (v tomto případě obvykle tzv. Coxovy regrese) stanovit vzorec, s jehož pomocí bude možné u nového pacienta na základě znalosti jeho zdravotního stavu odhadnout střední hodnotu očekávané doby přežití v případě operace. Je-li navíc k dispozici podobná analýza pro pacienty léčené konzervativně, lze pak tomuto novému pacientovi doporučit, který způsob léčby mu v dané situaci dává naději na delší přežití.\n\nPodívejme se nejdříve na případ, kdy závisle proměnná formula_1 je skalár nebo vektor z nějakého lineárního prostoru, jako tomu bylo v našem příkladu s dobou dožití pacienta, vyjádřenou jako číselný údaj v letech. V takovém případě bývá úloha regrese obvykle formulována jako úloha hledání podmíněné střední hodnoty jakožto funkce nezávisle proměnných formula_2:\n\npřičemž formula_4 je symbol střední hodnoty (nepřesně řečeno průměru), svislítko „formula_5“ zde můžeme číst jako „se znalostí“ a formula_6 je \"regresní funkce\", kterou je třeba odhadnout. Nejčastěji se to děje tak, že se tato funkce předpokládá v nějakém obecném tvaru závislém na neznámých \"regresních parametrech\" čili \"regresních koeficientech\", a tyto koeficienty se poté odhadují na základě pozorovaných dat. Nejčastějším případem je lineární regresní funkce, což vede na regresní rovnici\n\ns regresními koeficienty formula_8. Tomuto důležitému zvláštnímu případu se říká lineární regrese. Vedle něj existují i regresní modely podstatně nelineární, například některé typy neuronových sítí.\n\nDruhou základní možností je, že závisle proměnná formula_1 je diskrétní. Například by mohlo jít o situaci, kdy na základě věku a pohlaví zákazníka predikujeme, jaký nápoj si koupí. V tomto případě by formula_1 nabývala hodnot z množiny {\"voda, ovocná limonáda, cola, pivo, víno, tvrdý alkohol\"}, a není tudíž definována její střední hodnota. Regresní analýza v této situaci se označuje jako diskriminační analýza a jejím úkolem je hledat podmíněné pravděpodobnosti toho, že zkoumaný objekt patří do jednotlivých tříd:\n\nkde formula_12 je pravděpodobnost, že objekt patří do \"k\"-té třídy. Typické metody používané pro řešení úloh tohoto typu jsou Pearsonova lineární diskriminační analýza, logistická regrese a metody z nich odvozené.\n\n"}
{"id": "44639", "url": "https://cs.wikipedia.org/wiki?curid=44639", "title": "WTO (rozcestník)", "text": "WTO (rozcestník)\n\nWTO je zkratka více organizací: \n"}
{"id": "44643", "url": "https://cs.wikipedia.org/wiki?curid=44643", "title": "Budečák", "text": "Budečák\n\nBudečák (velmi zřídka označovaný také jako budečský úl) je zadem přístupný nedělitelný typ včelího úlu s neměnnou velikostí a rozebíratelným včelím dílem. Největšího rozšíření na území Čech dosáhl v druhé polovině 19. století a na začátku století dvacátého, ale i dnes jej část českých včelařů používá. Budečáky se oficiálně přestaly vyrábět z rozhodnutí racionalizační komise ústředního výboru Československého svazu včelařů v roce 1985 (společně s Moravskými univerzály). Z katalogu Prvního českého včelařského závodu v Kolči (rok vzniku 1879) je zmíněn zatím nejpodrobnější popis vzniku názvu tohoto úlu. \n\nVýhoda těchto úlů spočívá ve skladnosti a možnosti, aby jednotlivé úly stály v řadách bok po boku a také patrově na sobě, což umožňuje využít místo ve včelíně nebo v kočovném voze, kde klesá i opotřebení úlů, které tak vydrží dlouhá desetiletí. Jako další výhoda je zmiňována možnost uchování zásobních oddělků v medníku, který je při zimování oddělen laťkami (destičkami) vedle sebe, které uzavíraly mateří mřížku v rámu se širokou hranou. Kompaktnost budečáků zaručuje možnost jejich tepelné izolace. Neměnná velikost proti tomu představuje nevýhodu, vzhledem k nemožnosti zvětšování vnitřního prostoru podle potřeb včelstva. Úly tohoto typu byly prvním zezadu přístupným úlem, který používal na svou dobu pokrokovou rámkovou míru 39×24 cm na takzvané \"teplé stavbě\" a byl ve své době úlem moderním. V pozdější době, kdy ve světě začaly převládat úly přístupné shora vznikla také varianta přístupná zadem i vrchem, které se taktéž jako jiné varianty budečského úlu za dob závodu V. Švarce v Kolči vyvíjely. Taktéž byla vedle takových možností jedna možnost při objednání takového úlu a to citace: \"Možno tento úl zaříditi i na stavbu studenou zhotovením česna proti uličkám plástovým.\" Tato varianta ale nenašla významné odezvy, protože byl již v těchto dobách (1910) velmi velký vliv amerických úlových systémů u kterých takové skládání stavby na studeno převládalo (včelaření v nástavcích) nad německým či středoevropským vlivem (včelaření ve stojanech). U takové verze je možnost skupinového postavení úlů po čtyřech nebo osmi úlech ve dvou patrech.\n\nV základním provedení má budečák rozměry 59×61×59 cm a hmotnost přibližně 35 kg. Existuje i dvojité provedení, dvojnásobně velký úl, uvnitř rozdělený na dva. Úl je dvouprostorový a je rozdělen \"mateří mřížkou\" na dvě části. Horní se nazývá \"medník\" a spodní \"plodiště\". V obou je po třinácti rámcích (plástech). V plodišti klade včelí matka a je zde vychováván plod. Mateří mřížka je pro včelí matku neprostupná, matka je příliš velká. Zato včelí dělnice jí pronikají, proto obsadí i medník a zde visící plásty naplní medem.\n\nBudečák je zpravidla ošetřován takzvaným „středoevropským způsobem včelaření“.\nV zimě je celé včelstvo soustředěno v plodišti a medník je nejprve použit jako technické zázemí při podzimním zakrmení a v zimě obsahuje uteplivky a izolaci pro ochranu včel v plodišti.\n\nPřestože se budečáků nejstarší včelaři jen neradi vzdávají, je nutno připomenout, že se tento úl v dnešní době přežil. Především pro komplikace při provádění povinné diagnostiky a léčení varroázy. Dále také pro velkou pracnost a obtíže při včelaření v těchto úlech.\n\n"}
{"id": "44652", "url": "https://cs.wikipedia.org/wiki?curid=44652", "title": "Popova skála", "text": "Popova skála\n\nPopova skála ( \"\") je pískovcový tor nacházející se na vrcholu stejnojmenné hory (565 m n. m.). Nachází se v severovýchodním výběžku Chráněné krajinné oblasti Lužické hory, vzdušnou čarou asi 700 metrů na východ od státní hranice se Spolkovou republikou Německo. Náleží do katastrálního území Dolní Sedlo, místní části města Hrádek nad Nisou v okrese Liberec.\n\nJejí skalnatý vrcholek, zdálky připomínající hradní zříceninu, je dostupný (schody, zábradlí) a umožňuje výborný rozhled. Pod vrcholem jsou skalní mísy a prohlubně, nakupené jeskyňky a skalní brána.\n\nVrcholek byl zpřístupněný roku 1907, tehdy zde bylo postaveno kovové schodiště. V roce 1934 byla vrcholová část zčásti vyzděna, aby bylo zabráněno sesunu.\n\nOd roku 2011 je Popova skála jednou ze zastávek dálkového pochodu \"Lužická sedmička\".\n\nPodél severního úpatí Popovy skály vede Mezinárodní naučná stezka Lužické a Žitavské hory, ze které v sedle se Sedleckým Špičákem odbočuje modře značená cesta směrem na vrchol. Popova skála je vzdálena asi 4,5 km od někdejšího hraničního přechodu Petrovice/Lückendorf na západě a 4 km od města Hrádek nad Nisou na severovýchodě. Do Hrádku n. N. je dobré vnitrostátní i mezinárodní železniční spojení. Nejbližší autobusová zastávka se nachází v Dolním Sedle, asi 2 km od Popovy skály.\n\n\n"}
{"id": "44656", "url": "https://cs.wikipedia.org/wiki?curid=44656", "title": "Filip Maxmilián Opiz", "text": "Filip Maxmilián Opiz\n\nFilip Maxmilián (Philipp Maximilian) Opiz (5. červen 1787, Čáslav – 20. květen 1858, Praha) byl českoněmecký lesník a přírodovědec, jeden z nejvýznamnějších českých botaniků 19. století. V roce 1819 založil v Praze tehdy naprosto unikátní \"Výměnný ústav pro výměnu herbářových položek\" (německy Pflanzentausch-Anstalt). Tento jeho ústav pak vydával v letech 1823–1830 periodikum \"Naturalientausch\", které se stalo významným taxonomickým a floristickým zpravodajem.\n\nV letech 1838 až 1843 byl jedním z tvůrců díla Oekonomisch-technische Flora Böhmens, jehož editorem byl Bedřich Všemír von Berchtold.\n\nOpiz sám byl zejména vynikající botanik soustřeďující se na taxonomii a dokázal rozlišit taxony, které byly definitivně rozpoznány a ustaveny až ve 20. století.\n\nNárodnímu muzeu v Praze odkázal finanční fond na nákup přírodovědných sbírek, z něhož se až do 20. let čerpaly částky v řádech desítek tisíců korun \n\nVlastní dílo:\nV edici Bedřichem Všemírem von Berchtold:\n\n"}
{"id": "44659", "url": "https://cs.wikipedia.org/wiki?curid=44659", "title": "Viktor Boháč", "text": "Viktor Boháč\n\nViktor Boháč (16. října 1904 Nymburk - 12. července 1984 Nymburk) byl český odbojář a národněsocialistický politik. V roce 2015 byl Ústavem pro studium totalitních režimů in memoriam vyznamenán Cenou Václava Bendy.\n\nJeho otec byl prvním starostou Nymburka po rozpadu Rakouska-Uherska, který věnoval celý svůj život rozkvětu tohoto města. V nymburské kronice je zaznamenáno, že v den jeho pohřbu 23. srpna 1928 byly v pravé poledne rozsvíceny všechny pouliční lampy a tyto byly zahaleny smutečními rouchy. Této pocty se nedostalo nikomu před ním ani po něm. \n\nManželka: Božena Boháčová (1904-2002)\nDěti: Viktor Boháč (1932) , ing. Ivan Boháč, Božena Havelková \n\nViktor Boháč se stal v roce 1936 nejmladším ředitelem lázní v Československu a to ve Velichovkách. Od roku 1940 krátce působil jako ředitel sanatoria v Dobříši, než jej zabrala německá armáda k léčebným účelům svých vojáků.\n\nViktor Boháč byl členem národně-socialistické strany. Stal se vůdčí osobností odboje na Nymbursku, Poděbradsku a Městecku. Zastával funkci předsedy ilegálního Revolučního okresního národního výboru v Nymburce a po 2. světové válce byl poslancem a členem rady Zemského národního výboru. V roce 1950 byl odsouzen ve vykonstruovaném procesu k 12 letům trestu odnětí svobody. Po propuštění v roce 1960 pracoval v dělnických profesích. V roce 1991 byl posmrtně rehabilitován. Obdržel řadu vyznamenání.\n\nMluvil plynně 7 jazyky.\nČeská lékařka MUDr. Eliška Vozábová v článku, publikovaném v novinách Deník dne 5. února 2010 vzpomínala na hrdinství Viktora Boháče. Jejího příbuzného, Václava Vozába zatkla v květnu 1945 sovětské kontrarozvědka NKVD, která jej transportovala do sibiřského gulagu. Viktor Boháč stíhal tento vlak, v Ostravě jej dostihl a zde vystupoval tak sebevědomě, že dokázal Vozába vyreklamovat z tohoto střeženého vlaku, plném budoucích vězňů sibiřských gulagů.\n\nJeště během věznění se zúčastnil vědomostní soutěže Světa socialismu, pozdějšího Světa v obrazech, o Sovětském Svazu. Několik let před amnestií tuhý vězeňský řád trochu polevil a vězni si vytvořili tajnou vězeňskou akademii, kde tajně přednášeli špičkoví odborníci. Přímo nabyt vědomostmi, v této divácky velice sledované a náročné soutěži zvítězil. Jméno vítěze bylo oznámeno v hromadných sdělovacích prostředcích a byl chválen oficiálním tiskem pro své obrovské znalosti historie a současnosti SSSR. \n\nPorota teprve v tu chvíli zjistila, že vyhrál čerstvě amnestovaný bývalý vězeň, odsouzený za protisocialistické a protisovětské postoje a navíc člověk, který jako nespolehlivý pro tehdejší zřízení nesměl opustit republiku a tedy ani vlastnit pas. Po soutěži získal pas a také hlavní výhru - týdenní pobyt v Sovětském Svazu. V SSSR se zúčastnil řady setkání, kde k překvapení všech Rusů odpovídal dokonalou ruštinou na položené otázky a oni soudíc podle bezchybného přízvuku nechtěli věřit, že není rodilým Rusem ale Čechem. Kdyby jen soudruzi věděli, že tak dobře rusky se naučil ve vězeňské akademii od vězněných Rusů.\n\nV roce 2003 byla vydána ve spolupráci nakladatelství Nanebemletí a Vega-L kniha vzpomínek Viktora Boháče \"Boj odbojové skupiny R3 za svobodu: Nymbursko-Poděbradsko-Královéměstecko\".\n\nV roce 2015 mu byla udělena Cena Václava Bendy (in memoriam).\n\n\n"}
{"id": "44665", "url": "https://cs.wikipedia.org/wiki?curid=44665", "title": "Český strakatý pes", "text": "Český strakatý pes\n\nČeský strakatý pes (anglicky: Bohemian Spotted Dog) nebo dříve Horákův laboratorní pes označovaný běžně jako strakáč, je středně velké, společenské plemeno psa, pocházející z České republiky. Plemeno není uznáno mezinárodní kynologickou organizací FCI. V současné době je stále málo početné, přesto se chovatelská základna postupně rozšiřuje.\n\nPlemeno českého strakatého psa vzniklo v 50. letech 20. století ve fyziologickém ústavu ČSAV v Praze. Jeho tvůrcem byl kynolog František Horák, odtud pochází i jeho původní název „Horákův laboratorní pes“ . Šlechtění bylo započato spářením vlkošedé feny Rigy vážící 25 kg a tříbarevného psa Míši vážícího 10 kg . Oba tito psi byli kříženci neznámého původu, kteří se tehdy nacházeli v majetku ústavu. V prvním vrhu 4. dubna 1954 porodila Riga 9 štěňat, ze kterých byla pro další šlechtění vybrána dvě (Míša 1 a Dáša 6), nesoucí již tříbarevné zbarvení s bílými tečkovanými plochami . Vlohy pro hnědé zbarvení srsti byly do chovu přidány přikřížením německého krátkosrstého ohaře. Byly podniknuty i další pokusy o zlepšení vlastností plemene křížením s ovčákem, bullterierem a pointrem, ale jejich potomci do chovu nakonec nezasáhli. Standard plemene byl schválen roku 1960 a současně bylo plemeno zaneseno do knihy Československého svazu chovatelů drobného zvířectva jako Horákův laboratorní pes. V tu dobu nebylo plemeno veřejnosti prakticky vůbec známé, neboť psi sloužili výhradně potřebám ústavu . První veřejné představení proběhlo až 27. 8. 1961 na Celostátní výstavě služebních plemen psů v Praze.\n\nPlemeno vzniklo za účelem lékařského a genetického výzkumu. Jedním z hlavních cílů bylo studium epilepsie, zejména mechanismů vyvolání záchvatu. Druhým těžištěm práce ve výzkumném ústavu bylo sledování dědičnosti chybění zubů. Tento pes byl také prvním tvorem, na němž byla v Československu ověřena transplantace ledviny. Z genetického hlediska byla také sledována dědičnost založení strakatého zbarvení. Odpovídající pozůstatky těchto výzkumů, tj. občasný výskyt jedinců trpících epilepsií či chudozubostí, lze do jisté míry vysledovat i v dnešní generaci českých strakatých psů.\n\nOd roku 1981 je plemeno zaneseno i v evidenci Českého svazu chovatelů, což umožnilo jeho chov i mimo ČSAV. Předání z ústavní půdy do rukou chovatelské veřejnosti se však dočkalo jen několik málo z celkového počtu cca 40 psů. Od tohoto období se začíná používat název plemene \"český strakatý pes\", který navrhl sám František Horák . První vrh mimo ČSAV se datuje k 10. 9. 1981, další vývoj ale nepokračoval příliš úspěšně. Mezi veřejností byl o plemeno malý zájem, což způsobilo téměř jeho vymření. Novou vlnu zájmu přinesl počátek 90. let 20. století. V té době se však podařilo dohledat jen šest čistokrevných psů s průkazem původu. Byli to černožlutobílý krátkosrstý Car Voděradský háj, narozený 1986, tři sourozenci hnědožlutobílý dlouhosrstý Artis z Nadějného chovu, hnědožlutobílá krátkosrstá Adéla z Nadějného chovu a černožlutobílý dlouhosrstý Aran z Nadějného chovu (1987), dále černožlutobílá krátkosrstá fena Dejsi Voděradský háj (1986) a černožlutobílý krátkosrstý Argo Stříbřecký rybník (1989). Další jeden pes a tři feny byli buď čistokrevní, ale bez dokumentace, nebo zcela neznámého původu. Prvním vrhem, kterým byla započata obnova plemene byl 10. 3. 1993 vrh A Prosmycký dvůr .\n\nČeský strakatý pes je středně velké plemeno. Psi dosahují výšky v kohoutku 45 – 53 cm, feny 43 – 51 cm, délka trupu tvoří 110 – 120% výšky kohoutku. Stavba těla je harmonická a nepříliš těžká, mírně obdélníkového rámce s klopenýma ušima. Vyskytuje se jak krátká, tak dlouhá varianta srsti. Krátká srst je patrová s podsadou a po celém těle přilehlá. Dlouhá srst, též s podsadou, je splývající a pouze mírně zvlněná.\n\nSrst je vždy tříbarevná, a to ve dvou rovnocenných typech zbarvení, černožlutobílém a hnědožlutobílém. Poměr mezi tmavou (černou či hnědou) a bílou částí těla je 1:1, přičemž základní barva je tmavá se žlutými znaky. Bílá pole jsou tečkovaná v oblasti žluté barvy žlutě a v oblasti tmavé barvy tmavě . Tečkování je výrazně jednotlivé a nemá vytvářet dojem melírovaného zbarvení.\n\nPovaha českého strakatého psa je přátelská, neprojevuje sklony k dominanci, což je dáno původním účelem, za kterým byl šlechtěn. Jako laboratorní pes se měl dobře snášet jak s lidmi, tak s ostatními psy ve smečce. Pokud je přivykán od mládí, bude se dobře snášet i s jinými domácími zvířaty. Český strakatý pes je velmi společenský a se svým majitelem si vytváří silné pouto. I přes svou nízkou míru agresivity je dobrým a spolehlivým hlídačem, který vetřelce označí štěkotem, aniž by ho napadl. Je aktivní a vytrvalý, miluje pohyb, při kterém je velmi temperamentní a neúnavný. Vyniká v agility a dalších kynologických sportech, díky přátelské a přístupné povaze nachází uplatnění i v canisterapii. Celkově je toto plemeno nenáročné na chov a díky své přizpůsobivosti vhodné i do bytu.\n\n\n"}
{"id": "44667", "url": "https://cs.wikipedia.org/wiki?curid=44667", "title": "Malé Hoštice", "text": "Malé Hoštice\n\nMalé Hoštice (německy \"Klein Hoschütz\", polsky \"Goszczyce Małe\") jsou evidenční část statutárního města Opavy.\n\nSamosprávná městská část Malé Hoštice je tvořena dvěma evidenčními částmi města: kromě části Malé Hoštice ještě částí Pusté Jakartice. Obě části se nacházejí v katastrálním území Malé Hoštice o výměře 5,55 km.\n\nVesnice Malé Hoštice leží zhruba 3 km východně od centra města, v rovinaté krajině Opavské pahorkatiny, mírně se zvedající k severu od soutoku řek Opavy a Moravice. Pusté Jakartice leží od Malých Hoštic něco přes 3 km severněji. Malými Hošticemi probíhá silnice I/56, Pustými Jakarticemi silnice I/46.\n\nSpíše rovinaté, vcelku úrodné území okolí obce a její poloha v blízkosti řeky Opavy (která je přítokem Odry) mělo zajisté vliv na to, že se tu lidé rádi usadili.\n\nDíky pečlivé práci archeologů víme o existenci sídliště v katastru Malých Hoštic z období mladší doby kamenné (neolit), které bylo osídleno lidmi kultury s lineární keramikou (5500–4300 př. n. l.). Tito lidé již byli neolitickými zemědělci, proto se dochovaly nádoby, nástroje či jejich úlomky či dokonce zbytky spáleného obilí. Z pozdní fáze pozdní doby kamenné (eneolit) byl v Malých Hošticích nalezen významný doklad osídlení kulturou zvoncovitých pohárů – inventář (obsah) hrobu. Lid této kultury, jehož vyšší vrstvu tvořili válečníci vybavení lukem a měděnou dýkou, přišel na naše území z jihu na konci třetího tisíciletí př. n. l.\n\nDalší prehistorický doklad o osídlení na území obce pochází z mladší doby bronzové, kdy na území Slezska žil lid popelnicových polí patřící k lužickému okruhu (nález pochází ze starší fáze osídlení - přibližně 1250–1000 až 400 př. n. l.). Název této kultury pochází ze způsobu pohřbívání zesnulých. Vladimír Podborský uvádí, že dominujícím způsobem tehdejšího pohřbívání mrtvých byla kremace a ukládání spálených pozůstatků do nádob-popelnic, které při značném množství a hustotě na hřbitovech mohly vzbuzovat dojem „popelnicových polí“. Lužická kultura bývá někdy spojována s prvními Slovany, právě popelnicová pole a žárový způsob pohřbívání tomu napovídají. Jiní archeologové a historikové považují pobyt předků Slovanů v tomto období za neprokazatelný. Přímým pokračovatelem lužické kultury byla kultura slezská. Z obou období je v Malých Hošticích archeologicky doložena existence žárového pohřebiště i osady.\n\nPrvní písemné historické zmínky, které lze dát do souvislosti s naší obcí pocházejí z třináctého století. Právě v dobách feudalismu nabylo vlastnění půdy velkého významu a díky jejímu prodeji, zapůjčování, odkazování apod. se zachovaly první písemné zprávy (úřední listiny), ve kterých se psalo „kdo, co, komu“ prodal. V současném jazyce bychom řekli, že se jednalo o vlastnické smlouvy a závěti.\n\nTak se zachovala listina z roku 1222, ve které se Radoslav, arcijáhen olomouckého kostela, vzdává části renty ze svého statku „Hossize“ v prospěch velehradského kláštera po dobu svého života a po smrti má klášteru připadnout renta celá. Radoslav byl bezesporu urozeným a velmi schopným a důvěryhodným člověkem, neboť jeho jméno často figuruje na velmi významných listinách na pozici svědků (např. na majestátech českého krále Přemysla Otakara I. nebo Přemysla II a dalších významných a mocných osob). Zdá se, že pocházel z Hoštic, které po svých předcích zdědil. Zemřel v roce 1240 a z roku 1250 se dochovala zmínka o tom, že papež Inocenc IV. potvrzuje vlastnická práva velehradského kláštera na Hoštice (podobně taktéž biskup Bruno v roce 1265).\nV tomto období (tj. mezi lety 1222–1269) pravděpodobně vznikají Malé Hoštice jako takové, které zakládá velehradský klášter. Druhá varianta, doložená právními materiály, napovídá, že Hoštice byly rozděleny v důsledku zajímavého soudního sporu. Opat Arkleb (ve funkci v l. 1257–1261) prodal „zboží Hoštické“ měšťanovi Heřmanovi Lehenovi za 84 hřiven stříbra bez souhlasu konventu (sboru mnichů kláštera) čili tak trochu „pod rukou“. Nástupce Arklebův opat Lupín, který získal listiny od samotného papeže o tom, aby se majetek nerozděloval, chtěl požádat samotného českého krále Přemysla Otakara II., aby prohlásil předchozí prodej za neplatný. Dne 4. září roku 1269 se v Opavě v této věci sešel smírčí soud, který Velké Hoštice přiřknul Lehenovi a část Malých Hoštic velehradskému klášteru (1 lán, mlýn a zahradu). Proto je možné v majestátu Přemysla Otakara II. z roku 1270 číst, že se Malé Hoštice potvrzují konventu velehradskému – a to latinsky jako „Minus Hoschiz“. Toliko k historickým počátkům jedné části obce.\n\nV Malých Hošticích dochází postupně od 14. století k drobení velehradského statku (čili rozprodeji jiným zájemcům o půdu), kdy časem vznikají čtyři obce či vlastnické díly. Přestože majetkové vztahy byly značně pestré a v průběhu času se zde vystřídalo mnoho různých pánů, kteří i mezi sebou vedli časté spory, vždy se v dochovaných materiálech shodně uvádělo místo „na Malých Hošticích“.\n\nMalé Hoštice bylo rozděleny na obec:\n\nObdobí novověku dovršilo změny započaté již v dobách mnohem dřívějších. Opavské vévodství, na jehož území se nacházely obě naše vesnice, bylo od 10. století součástí českého státu (mezitím dočasně polské), definitivně pak v českém státě jako část Moravy od doby českého knížete Břetislava I. (1034-1055). V roce 1336 získali opavští vévodové vládu ve slezském Ratibořsku a od této doby nastal odklon Opavska od Moravy. Začaly se utvářet užší vazby se Slezskem. Tento proces byl oficiálně dovršen až v novověku z rozhodnutí opavských stavů v roce 1659.\n\nA co se mezi tím dělo „na dědině“? Malé Hoštice (přesněji jejich část) a Pusté Jakartice pojily společné osudy přinejmenším, co se vlastníků týče. Poté, co se obě obce dostaly pod správu velehradského kláštera (roku 1270), uběhlo mnoho vody. Nejspíše neblahá hospodářská situace kláštera přiměla konvent dát „zboží Velehradské“ do zástavy pánům Birkum z Násile. Poté se kolem roku 1518 dostávají Malé Hoštice a Jakartice do rukou pánů Tvorkovských z Kravař.\n\nSe ukazuje jako mimořádně pestré ve vztahu ke změnám majitelů. O soudní spory nebyla nouze zejména mezi šlechtici a církevními představiteli. Patrně v padesátých letech tohoto století nechal kněz komendor Jiřík Lesota ze Steblova v části obce patřící maltézské komendě (johanité) vystavět mlýn. Již v roce 1588 se však díky kontrolní zprávě (visitaci) dozvídáme, že mlýn se zřítil pod vlivem velké vody a nedbalosti majitelů. V další visitaci z roku 1609 je o mlýnu uváděno, že patří maltézské komendě; byl snad opraven a až později zanikl definitivně.\n\nPodle určitých předpokladů byl v Malých Hošticích někdy posledních desetiletích šestnáctého století rodem Tvorkovských vybudován renesanční zámek. Vzhledem k tehdejší vcelku významné pozici některých členů rodu v lokální politice a hospodářským úspěchům (např. Jiřík Bernart Tvorkovský z Kravař, Mikuláš Tvorkovský) by nebyla výstavba zámečku nerealistická – tuto otázku je však nutné podrobit hlubšímu zkoumání. Jeho další osudy jsou spjaty s rodem Gelhornů. Judita z Gelhornu v roce 1822 zakoupila panský díl Malých Hoštic a údajně nechala zámeček přestavět v klasicistním stylu.\n\nPřináší změny mnohem bolestnějšího charakteru. V roce 1631 končí období části „obce tvorkovské“ a novým majitelem se stává Jiří Abraham Kalkreuter (Kalckreuther), jenž umírá před rokem 1635. Tou dobou obchází Evropou třicetiletá válka a nešetří ani Malé Hoštice, které byly v roce 1647 vypáleny – rok před koncem války. Syn Jiřího Abrahama, Karel Fridrich Kalkreuter, je nucen vytvořit vcelku velké budovatelské dílo, kdy s jistotou od roku 1656 obnovuje existenci Pustých Jakartic, kam přesunuje sídlo a správu panství až do roku 1680, kdy skonal. O obnově Malých Hoštic může zase svědčit tzv. malá kaplička zasvěcená sv. Janu Nepomuckému na Slezské ulici, kdy pozornému oku kolemjdoucího neunikne vyryté datum – rovněž 1656.\n\nAni v tomto období si lidé v naší obci nemohli stěžovat na nedostatek zlomových historických událostí. Začneme-li pozitivními zprávami, tak potěšíme zejména naše školáky – od roku 1736 patrně existovala v Malých Hošticích škola (v roce 1836 byla postavena nová školní budova). Škola stála v panenské obci – tedy v části, která původně patřila řádu klarisek.\n\nMéně potěší těžký život poddaných, občasné selské bouře, které se však tehdejšímu Opavsku spíše vyhýbaly.\nA opět přichází válka. Rakouská císařovna Marie Terezie byla nucena hájit území Slezska před nároky pruského krále Fridricha II. Přestože byla v právu, pruské vojsko bylo úspěšnější než rakouské, a tak větší část Slezska připadla tzv. vratislavským mírem (r. 1742) Prusku.\n\nObyvatelé hlučínských obcí se stávají poddanými pruského krále, jenž byl protestantem. Přestože se jednalo o osvíceného panovníka, který se silně zasazoval pro náboženskou toleranci mezi protestanty a katolíky své země, stala se víra katolická pevným pojítkem lidu hovořícího polštinou a tzv. moravštinou).\n\nZ Malých Hoštic a Pustých Jakartic se rázem stávají přímo příhraniční obce. Německý název Pustých Jakartic z této skutečnosti přímo vychází, říká se jim Klingenbeutel, což lze volně přeložit jako „zvonící pytel“. Jelikož byla u Pustých Jakartic celnice, vybíralo se zde clo a to charakteristickým způsobem – platící házel obnos do pytlíku se zvonečkem na spodní straně, aby bylo platbu slyšet.\n\nPřestože je toto období nazýváno stoletím páry, což má naznačovat základní zdroj energie a převratnost technického pokroku, tempo života na Hlučínsku se mění velmi pozvolna.\n\nV hospodářské oblasti obce dochází opět ke změnám majitelů. Po Kalkreuterech přicházejí na jejich část obce páni z Gelhornu. Po zrušení řádu klarisek koupil panenskou obec od pruského krále Adam Guttschreiber (r. 1783). Poté ještě dvakrát změnila majitele a v roce 1809 kupuje tento díl od manželů Kremserových samotná obec Malé Hoštice (za 12.800 tolarů). Vzhledem k platební neschopnosti obce připadá tato část v roce 1811 zpět Antonínu a Alžbětě Kremserovým. Další z majitelů tohoto dílu Jan Guden z Bohumína kupuje roce 1816 statek od Jana Bučka, který jej vlastnil pouhý rok. Jan Guden rozprodává v letech 1819-1823 část pozemků mezi poddané. V roce 1822 například prodává část svého statku majitelce panského dílu již zmiňované Juditě z Gelhornu. Její dědicové prodávají panský a bývalý panenských díl obce v roce 1880 Maxi Brauneovi. Právě Max Braune patrně nechává objekt zámečku splynout s hospodářskými budovami, takže dnes přesně nevíme, kde jej hledat. Knížecí obec existovala do roku 1850 a díl opavské komendy johanitů (též maltézská komenda) zůstává nezměněn až do doby připojení Hlučínska k Československu.\n\nV roce 1888 byla vystavěna kaple zasvěcená Panně Marii Lurdské, jinak nejbližší katolický kostel byl ve dva a půl kilometru vzdálených Velkých Hošticích.\n\nDalší zpráva, o které něco málo víme se týká husí. Na přelomu 19. a 20. století byli prý po kraji věhlasně známí hoštičtí husíři. Důvodem pro chov husí měl být nedostatek orné půdy a na druhou stranu dostatek kvalitních luk. V té době ještě existoval potok zvaný „Ćeplica“ a rybníček – víme o nich jak ze zpráv z konce 16. a počátku 17. století, tak rovněž od žijících pamětníků střední generace. Areál kolem potoka byl prý pro husy ideální pastvinou.\n\nNa počátku tohoto století žilo v Malých Hošticích 902 obyvatel, z toho bylo 801 katolíků a 21 evangelíků. 588 se jich hlásilo k řeči moravské, 285 k řeči německé, 6 osob k řeči moravské a německé a 2 lidé k řeči polské. Majitelem „Gelhornova panství“, které vzniklo z panské a panenské obce byl doposud Max Braune.\n\nPotom vše opět poznamenala válka. Výsledky 1. světové války, která se v letech 1914-1918 přehnala Evropou, mnoho mužů nevrátila anebo je poslala domů zmrzačené, přinesly totální porážku Německa (sjednoceno v roce 1871). Území Německa a jeho spojence Rakousko-Uherska byla rozdělena mezi tzv. nástupnické státy. Jedním z nich bylo naše dřívější Československo, dnes (od roku 1993) Česká republika.\n\nPo mnoha jednáních tehdejších vrcholných politiků bylo na základě pařížských úmluv Hlučínsko 4. února 1920 připojeno k Československu.\nV roce 1920 sestávaly Malé Hoštice z vesnice a dvou panství – Gelhornova panství, jehož majitelem byl již Max Rittner, a panství Komenda, které tehdy patřilo bývalému svobodnému pánovi Reischachovi. V roce 1923 proběhla v mladém Československu pozemková reforma. Komendě bylo po záboru vráceno z dřívějších 125,4 ha pouhých 40 ha. Zbylých 85,4 ha bylo rozděleno mezi 120 nabyvatelů půdy. Takto vypadal dozvuk pozemkové reformy v naší obci, jejímž cílem bylo vedle řešení tzv. juterkového problému také podpořit národní a státní myšlenku československou. Celková rozloha obce byla 591 ha, žilo v ní 1056 obyvatel ve 137 domech. Dále bylo možné navštívit dva hostince, tři obchody a nechat si vypálit cihly v parní cihelně u F. Kašného.\n\nNešťastná třicátá léta přinesla hospodářskou krizi. Lidé v naší obci se snažili žít a hlavně důstojně přežít. Vyprávění pamětníků z tohoto období je vyplněno zejména prací – ve městě Opavě či jinde (Ratiboř) anebo zejména na poli. Za prací chodili nejen muži (věhlasní zedníci), nýbrž i mladé dívky, které jezdívaly pracovat na statky třebas až do vzdáleného Lipska nebo Hale. Výdělky v Německu bývaly několikanásobně vyšší než v Československu. Hospodářská atraktivita Německa neklesala ani v jinak krizových třicátých letech, kdy počet lidí z Hlučínska pracujících v Německu ještě vzrostl.\n\nRok 1938 znamenal zpětné přičlenění Hlučínska k Německu (do tzv. Altreichu - tedy přímo ke staré části říše).\nDruhá světová válka si však svou krutou daň na životech vybírala ještě s větší chutí nežli válka první. Sirotci, vdovy, rodiče, kteří přežili své děti, ti všichni zůstali na všech stranách bez rozdílu. Konec II. světové války v roce 1945 znamenal návrat Hlučínska do Československa.\n\nPoté následovala léta poválečné obnovy. Pusté Jakartice byly během konečných bojů mezi německou a sovětskou armádou značně pobořeny, bylo tedy co opravovat a znovu budovat. Bomby padaly a kulky svištěly i na území Malých Hoštic, což se bohužel neobešlo bez ztrát na lidských životech.\n\nLéta „budování“ komunismu či reálného socialismu mají mnozí v živé paměti. Toto období na své podrobné prozkoumání teprve čeká, což si navíc vyžaduje jistý časový odstup.\nV roce 1970 se Malé Hoštice s Pustými Jakarticemi stávají městskou čtvrtí Opavy. K významným událostem pak patří udělení symbolů městské části Parlamentem ČR v roce 2002, otevření úřadu městské části v roce 2003 a připravovaného svěcení praporu městské části 4. září 2004.\n\n\n"}
{"id": "44668", "url": "https://cs.wikipedia.org/wiki?curid=44668", "title": "Postel", "text": "Postel\n\nPostel je druh nábytku, který je určený především ke spaní.\n\nPostel provází člověka již od pravěku. Zpočátku to byla jen místa na podlaze vystlaná suchou trávou, která měla za úkol izolovat chlad od země. Postupem času se začala suchá tráva nahrazovat trvalejší a lepší izolací v podobě zvířecí kůže.\n\nVelký převrat v jejich výrobě nastal patrně až s rozvojem prvních civilizací, měst a říší, jakými byla Mezopotámie a Egypt, první říční civilizace. 3000 let př. n. l. již znali tehdejší řemeslníci většinu dodnes používaných spojovacích prostředků, jakými byly svlaky, čepy .\nSvůj vrchol dosáhla lůžka za antického Řecka. Tehdejší velké rozšíření železa umožnilo vytvářet dokonalejší nástroje. Antropometrie, nauka o stavbě lidského těla používaná k výrobě nábytku, vedla ke zvýšení pohodlí uživatelů postelí.\n\n\nPostele se vyrábějí nejčastěji z dřeva a nebo z ocele, případně i ze slitin hliníku.\n\nKonstrukce postele se obvykle skládá z\nPostele jsou zpravidla vyráběny sériově v typizovaných rozměrech (rozměr ložné plochy):\n\nHorní plocha matrace bývá ve výšce 45 cm nad zemí. Pro snadnější vstávání zejména zesláblých osob je vhodnější vyšší postel, zvaná také \"americká\". Zvláštním druhem jsou zdravotnické postele určené do nemocnic a případně do domovů pro seniory. Mají jednak větší výšku ložné plochy a dále bohatší možnost polohování matrace.\n\n\n"}
{"id": "44681", "url": "https://cs.wikipedia.org/wiki?curid=44681", "title": "Drak", "text": "Drak\n\nDrak je mytické zvíře, obvykle s hadími nebo ještěřími znaky, který se vyskytuje v mýtech, pověstech, pohádkách a lidových příbězích celé řady kultur. Jeho celosvětová rozšířenost má za následek značnou variabilitu jeho vzhledu, velikosti a vlastností. Draci se liší počtem hlav – například v Číně je zobrazován zásadně jednohlavý, řecká mytologie znala draka stohlavého, v pohádkách mívá zpravidla lichý počet hlav, nejčastěji tři nebo sedm – i v počtu nohou (nejčastěji dvě, čtyři nebo žádné) a také ve schopnosti létat a dštít oheň (případně mráz nebo jed).\n\nPodobně jako se liší jejich vzhled, liší se i jejich vlastnosti. Draci se v základním pojetí mohou rozlišovat na dobré a zlé. Tradice prospěšných draků je převážně v Číně, kde je drak symbolem moci a deště. Evropští draci ve středověku jsou namísto toho chápáni jako symbol ničení a chaosu. Často jsou zobrazováni jako krvelačné bestie, které ničí vše v okolí a pojídají zvířata a lidi. Draci jsou spojováni s bohatstvím a majetkem, který zpravidla ochraňují ve svých slujích. Představa draka je velmi stará a může odrážet zkameněliny dinosaurů. Existují doklady z antického Řecka, kde drak hlídal bájné zlaté rouno, ale vyskytují se i v akkadském eposu Enúma eliš napsaného mezi 18.–7. stol. př. n. l. Zmiňují je i příběhy ze starodávného Egypta v podobě setkání boha Ra s hadím drakem Apopem. Dále se objevují v germánské mytologii, kde se s drakem utká Beowulf či Sigurd (Siegfried). Hrdinovi, který se utkal s drakem se obecně říká drakobijce.\n\nV češtině kromě výrazu drak existuje také označení saň. Z heraldického hlediska je drak dvounohý tvor, chrlící oheň, a saň je tvor čtyřnohý, který oheň obvykle nechrlí, v obecné mluvě jsou však oba výrazy často chápány jako synonyma.\n\nDraci se vyskytují od Japonska až po západ Evropy. S jistým zjednodušením můžeme rozlišit dva základní okruhy, v jejichž rámci se představa o dracích vyvíjela: dálněvýchodní a západní.\n\nPředstava draka v západní kultuře vychází původně především z hada, jehož podoba se s místem a časem výrazně mění: získává křídla, jeden a později dva páry nohou, může mít jednu, dvě, tři i více hlav, často chrlí oheň či má jedovatý dech. Na středověkých vyobrazeních převládá drak s hadím tělem a dlouhým ocasem, ušatou hlavou připomínající psa, jedním párem lvích nohou a ptačími křídly. Teprve později, přibližně od 14. století, začíná převládat vyobrazováni s párem blanitých křídel, připomínajících netopýra. Během novověku pak draci postupně získávají stále častěji ještěří atributy: dva páry nohou, šupinatou kůži a rohy.\n\nZápadní draci často bývají spojování se silami zla a chaosu, výjimku tvoří například velšské pověsti.\n\nDrak se objevuje již u Sumerů a na ně navazujících kultur, např. nejvyššímu bohovi akkadské říše byl drak přímo zasvěcen. Tento drak byl jakýmsi prototypem tehdejších představ draka a byl vlastně křížencem hada a ptáka Noha. Tehdejší podoba draka je dobře známa z archeologických vykopávek: drak má hadí hlavu s velkýma očima, rozeklaným, hadím jazykem a s rohem na lebce. Krk má velmi dlouhý, jeho tělo je šupinaté a má čtyři nohy. Zadní tlapy mají ptačí drápy. Mezi badateli nepanuje úplná jednota o jeho funkci, schopnostech ani vlastnostech. Velmi známým drakem sumersko-akkadské mytologie je Mušmachchu, což byl sedmihlavý drak (nebo had). Poněkud atypickým drakem byla Tiamat, která na sebe spíše brala podobu draka než by jím sama byla.\n\nS chetitskými draky je spojena jedna zajímavost a to je drak Illujanka, což byl had – drak, spojený s mýtem v němž Inana draka opije a spoutá (\"Mýtus o Illujankovi\"). Zajímavá na tom je skutečnost, že drak Illujanka je pravděpodobně první drak žijící v jeskyni. Velmi nenasytný byl chetitský mořský drak Chedammu, který pochází z chetitsky psaného mýtu o Kumarbim (churritský otec bohů). Rodiče tohoto draka jsou Kumarbi a dcera Velkého moře Šertapšuchuri. Jeho hlavní zbraní byla žravost. Ištar se jej na prosbu svého bratra (Bůh bouře) snažila zneškodnit, nejprve použila svoje ženské vnady, ale na draka nezapůsobila, protože jeho jediná touha bylo jídlo, poté ho omámila omamnými látkami a vylákala ho na břeh, kde ho Bůh bouře pravděpodobně zabil (tato část díla se nezachovala).\n\nEgyptské náboženství přes obrovské množství podivných bytostí a monster nezná klasického draka. Do egyptské mytologie bylo v průběhu doby zasazeno několik draků víceméně lokálního významu, kteří z ní zase odešli, aniž by do ní významněji zasáhli.\n\nPřesto jsou v této mytologii dvě velmi významné bytosti, které jsou někdy označováni jako draci. Jedná se o Amemait, velká požíračka, nestvůra se lvím a hroším tělem a krokodýlí hlavou. Zúčastňovala se „vážení srdce“ u posledního soudu, jestliže bylo srdce těžší než pravda, sežrala ho a duše přestala existovat navěky. Amemait bývá v některé literatuře označována jako drak, jinde nikoli, každopádně s draky vykazuje některé shodné znaky.\n\nApop je spíše démon v podobě obrovského hada, je to nepřítel boha Re. Byl ztělesněním nepřátelských sil, které ohrožovaly plavbu sluneční lodi, byl příčinou stmívání, přítmí, temných mraků atd.\n\nV řecké a následně i římské mytologii je situace kolem draků velmi komplikovaná, neboť se jich zde vyskytuje značné množství, přičemž některé příběhy mají více verzí a často se stává, že v některé verzi nějakou činnost dělá drak a v jiné nikoli. Draci zde často vystupují jako představitelé tmy (někdy se stávají i jejím symbolem), jindy vystupují v pozici „hlídacího psa“, vyskytuje se i pojetí jakéhosi „posvátného“ zvířete a vykonavatele vůle bohů.\n\nNejznámějším řeckým drakem je patrně drak vystupující v Pověsti o zlatém rounu, kde Argonauté přijedou získat zlaté rouno do Kolchidy. Zde nejprve Iásón dostane za úkol osít pole dračími zuby (tento čin se stal základem mnoha přísloví), z této setby vyrostou vojáci, kteří se mezi sebou pobijí. Přestože Iásón splnil úkol zlaté rouno nedostane, proto se ho rozhodne získat lstí v čemž mu pomůže Médeia, která uspí draka střežícího toto rouno. Do této pověsti zasáhnou draci ještě jednou, a to když Médeia prchá na voze, který tahnou dva okřídlení draci boha slunce Helia.\n\nDalším velmi známým drakem je drak zabitý Kadmem, který po objevení vhodného místa pro založení Théb narazí na draka, který zabije jeho společníky, ale Kadmos ho nakonec zabije. Jeho zuby osel pole a vyrostlí vojáci mu pomohli založit město a on se stal jejich králem. Jako starý svého činu lituje a nakonec se sám promění ve velkého hada – draka.\n\nStohlavý drak Ládón, potomek nymfy Echidny a storukého obra Týfóna, střeží zlatá jablka v zahradě Hesperidek.\n\nTrochu atypickým drakem byl Delfynes, kterého stvořila bohyně Gáia při válce s nebesy a kterého zabil Apollón.\n\nLatinské slovo \"draco, –ónis\", znamená jak „drak“, tak i „had“, v důsledku čehož byli draci ještě dlouho zaměňováni s hady.\n\nV případě Bible se drak vyskytuje pouze několikrát a to pouze ve velmi symbolickém významu v Novém zákoně v knize Zjevení, kde drak slouží jako symbolické vykreslení Satana Ďábla. Výjimečně je za draka považován Behemot (obvykle překládán jako Velké zvíře, obluda), či Leviatan (v kontextu pravděpodobně krokodýl, nebo prostě vodní obluda).\n\nNaopak v apokryfních/deuterokanonických knihách, které byly zřejmě značně ovlivněny myšlenkami národů Předního východu, se s drakem můžeme setkat častěji. Vykreslení těchto bytostí je zhusta značně negativní. Zlovolné, nepojmenované bytosti, jejichž osud není nijak zkoumán. Prostě vystupují jako součást nějakého příběhu, ve kterém nehrají hlavní roli.\n\nZajímavá je Kniha Henochova, kde je přímo vysloveno, že v den Potopy světa dojde k rozdělení dvou „oblud“ (draků) z nichž jedna bude samice – Leviatan (mořská) a druhá samec Behemot. Velice zvláštní je zabití babylonského draka, kterého prorok Daniel (opět apokryfní/deuterokanonický text) nakrmil šiškami z tuku, smoly a chlupů a drak poté pukl.\n\nJörmungandr (Midgardsormr) vyskytující se v severské mytologii je sice častěji považován za mořského hada, ale může být i drak. Podle Eddy se jedná o hlavního protivníka boha hromu Thóra.\nDraky se zabývalo velké množství odborné literatury. Evropské pojetí draka se vyvíjelo poměrně složitou cestou, přičemž zásadní dopad na evropské pojetí draků měla samozřejmě Bible, z dalších významných myslitelů lze uvést svatého Augustina, který pravděpodobně jako první uvádí představu, že dračí křídla jsou podobná netopýřím (tuto představu neopustila evropská animace a film dodnes) a že vzduch okolo draka je zamořen jeho dechem. Toto tvrzení je zajímavé – dnes se soudí, že vzniklo ze skutečnosti, že v jeskyních (kde draci měli žít) byl zatuchlý vzduch. Nicméně v době sv. Augustýna nebylo zcela běžné, aby drak žil v jeskyni, naopak ještě mnoho let po jeho smrti se předpokládalo, že draci žijí v Etiopii a v podobných zemích.\n\nStředověk rozeznával draky okřídlené a neokřídlené. Nevěřit v neokřídlené draky (a draky obecně) bylo těžkým hříchem, protože pochybovač odporoval Písmu svatému. Mnoho svatých, jak zaznamenali jejich biografové draky zabilo nebo zahnalo. Draka jako atribut má hned několik křesťanských světců, jsou to například Benedikt z Nursie (okřídlený dráček vylézá z kalicha), Gotthard (zkrocený u nohou), Ignác z Loyoly (přemáhá ho), svatý Jiří (probodává ho kopím), Lev Veliký (drak symbolizuje mocnosti temna), Markéta Antiochijská (u nohou, na dlani, někdy ho drží na provázku, někdy je zaměněn za hada), Marta, Hilarius nebo archanděl Michael (přemáhá ďábla v podobě draka).\nV Anglii v době krále Artuše byli draci různých barev symbolem různých znepřátelených zemí. V legendách o Merlinovi se vyskytují i živí draci, jak dokládá například pověst o souboji červeného draka s bílým. Wales si červeného draka jako symbol ponechal dodnes.\n\nV severní Francii je drak někdy nazýván \"guivre\" (či \"vouivre\", názvy pochází z francouzských dialektů, např. Franc-Comtois nebo Ile-de-France) a je popisován jako příšera s dlouhým hadím tělem, dračí hlavou a otráveným dechem, občas rovněž mívá rohy na čele. Na některých místech ve Francii je považován za velmi agresivní stvůru, která často napadá i bez zjevné příčiny či předchozího vyprovokování, ale bojí se nahých lidí, při pohledu na ně se červená a odvrací pohled.\n\nSvatý Samson z Dolu byl prý svědkem setkání dráčka nazývaného \"La Guivre\" a mladého kněze. Svatý Samson se s několika následovníky vypravil navštívit svatého Tysilia, zakladatele kláštera v Saint-Suliacu. Ten byl sice velmi chudý, ale snažil se poutníkům poskytnout co nejlepší pohoštění. Jeden mnich, nespokojený s kvalitou jídla, schoval skývu chleba pod plášť, aby ji nemusel snít či nechat na stole. Takřka okamžitě se začal třást a hlasitě křičet. Svatý Samson nevěděl, co si počít, ale svatý Tysilio mnichovi ihned roztrhl plášť a objevil hádě, které se nebožákovi zahryzlo do prsou. Napomenul kněze za jeho chování, ale následně provedl zaříkání a svrhl dráče ze skály do moře.\n\nV \"The Drac: French Tales of Dragons and Demons\", francouzské knize o dracích a démonech, je \"vouivre\" zobrazována jako ženská příšera s oslnivými, zelenými šupinami, která vytváří zvuk jako moucha. Vouivre je popisována jako chamtivá a chtivá s hlavou korunovanou perlami a zlatým prstenem na ocasu. Příšera zůstává většinu času ve své jeskyni, odchází jen, aby se vykoupala.\n\nKonrad Gesner v díle \"Historiae animalium\" uvádí, že slovo \"draco\" pochází od „ostře vidět“, to ovlivnilo představy o dracích na dlouhou dobu a lze tvrdit, že dobrý zrak byl nahrazen dobrým čichem až v pohádkách 20. století. Dobrý zrak měl své opodstatnění v úvaze, že pokud drak letí do velké výšky musí nutně dobře vidět.\n\nDalším zdrojem informací o dracích je Mandevillův cestopis, který se zmiňuje o několika dracích, ale neposkytuje nové obecné poznatky, pouze nás seznamuje, kde jaký druh draka žije. Jedinou novinkou tohoto cestopisu je možnost začarování ženy v draka – \"Pověst o Ipokrasově dceři\".\n\nDrak se objevuje také v proslulé středověké pověsti o víle Meluzíně, které se každou sobotu změnily nohy na hadí ocas a poté, co byla takto přes zákaz spatřena svým manželem v lázni, se proměnila v draka (okřídleného hada) a zmizela. Ve středověké heraldice byla proto zobrazována v podobě draka v kádi, přestože později začala být ztotožňována s mořskou pannou.\n\nVe středověké Evropě bylo mnoho „draků“ vystaveno v tehdejších kabinetech kuriozit. Nejčastějším takto vystavovaným drakem byl buď krokodýl nebo rejnok. Středověk obecně v Evropě ale proslul představou soubojů s draky a jejich postupnou likvidací.\n\nMotiv zabití draka se objevuje velice často, podle mnohých etnografů je to jedna z mála skutečně hrdinských situací. Ve starověku draka zpravidla zabíjeli hrdinové případně sami bozi. Nejčastěji je drak zabíjen jako temný element a jeho zabití pak symbolizuje vítězství světla a dobra. V některých případech je zabití draka považováno za akt zabití posvátného zvířete (pouze v případě, že ho zabije člověk). Za tento čin je pak tento člověk potrestán jako za zabití posvátného zvířete, kdy odpovědnost za trest buď převezmou sami bozi, nebo dochází k jakémusi samovolnému, nikým neřiditelnému trestu.\n\nVelmi zvláštní jsou informace vyplývající z díla Gaia Plinia Secunda který uvádí, že drak loví slony, přičemž je velmi často zabit. Zrovna tak sloni se pokoušejí lovit draky. Z představ Plinia vyplývá, že drak je menší než slon.\n\nVe středověku je motiv zabití draka ještě častější, přičemž středověká Evropa nezná nesmrtelné draky a takový čin je vždy hodnocen kladně. Ty, kteří draka zabili, zve drakobijci.\n\n\"Zmej\" je bájná bytost ve slovanské mytologii. V ruské mytologii ho lidé nazývali \"zmej garynyč\", v bulharské \"zmej\", ve staroslovanské a ukrajinské \"zmaj\", stejně tak v srbské, chorvatské, bosenské a slovinské, a \"żmij\" v Polsku. Základ slova pochází z ruského „zmeja“ – had, zmije.\n\nObjevuje se také pojem \"smok\" (\"šmok,\" \"zmok \"či \"zmek\"), což má být jakýsi dračí předstupeň, dráče. Smok se prý vyvine z hada, kterého žádný člověk nespatřil po dobu sedmi let. Ovšem slova \"zmaj\" i \"smok\" jsou obecně slovanského původu, a např. v polštině \"smok\" označuje jakéhokoli draka.\n\nV západoslovanském okruhu patří mezi známé pověsti například ta o krakovském drakovi. V českém prostředí drak vystupuje například v pověsti o Brunclíkovi, kde vystupuje drak jménem Bazilišek.\n\nOrientální drak je obvykle zobrazován jako tvor s jednou velkou hlavou a protáhlým dlouhým tělem. Jeho stavba těla vychází z hadů, i když má čtyři končetiny zakončené ostrými pařáty, které mu umožňují chůzi. Jelikož mají asijští draci obývat převážně vodní prostředí, mají často zobrazován ocas zakončený ploutví, což jim má umožňovat snazší pohyb ve vodě. Podobně i tvar jejich těla je uzpůsoben k životu ve vodě. Za hlavou se občas nacházejí malá zakrnělá křídla. Mnoho zobrazených draků křídla vůbec nemá, ale i přesto dokáží létat. V okolí draků jsou často zobrazovány blesky.\n\nDle pověstí jsou draci ve východní Asii spojeni s vodou a větrem. Podobně jako jejich evropští příbuzní mají schopnost chrlit oheň, ale je využívána jen velmi zřídka, namísto toho například přivolávají déšť.\n\nV Číně má uctívání draků dlouhou tradici v celé společnosti. Draci byli spojováni s vodními a vzdušnými živly, s dobrem a s vrcholným představitelem řádu. Čínské vládnoucí dynastie se považovaly za potomky nebeského draka a spojovaly s draky svůj vznik. Drak figuroval jako ochránce rolníků, jelikož se věřilo, že má magickou sílu přivolávat srážky. Z tohoto důvodu bylo po celé Číně vybudováno nespočet chrámů se sochami draků, u kterých se následně konaly lidové obřady s oběťmi. Pro asijskou mytologii drak symbolizuje jaro a znamení zrodu. Spojován je se symbolem jang a jeho dech má mít léčitelské a oživovací schopnosti.\n\nDrak je jedním ze znamení čínského zvěrokruhu, kde se věří, že lidé narození v tomto znamení mají vladařské předpoklady.\n\nPopisy asijského draka hovoří o tvoru, který má obrovské tělo, ocas ještěrky a čtyři velké nohy s drápy. Drak asijský mívá vyobrazená jen malá zakrnělá křídla, či vůbec žádná, ale i tak má disponovat schopností létat, čehož má docilovat používáním záhadné energie. Vyjma schopnosti chrilt oheň, kterou využívá jen zřídka, umí ovládat déšť a měnit svoji velikost od velikosti ještěrky až po rozměry hory. Zajímavostí je také schopnost učinit se neviditelným, čehož draci údajně využívají pro kontrolu svých teritorií. Jedna z čínských hierarchií dělí draky do čtyř skupin:\n\nDraci jsou zde hodní a přátelští, dovedou se proměnit v lidi i jiná zvířata (symbol císařské moci). Jako potah bohů se nejvýrazněji projevili u Š-che – bohyně, která vyjíždí každé ráno na voze taženém šesti draky a u západní hory sjede do propasti. Také vládce jara Tchaj-che (východ) s bohem stromu Ču mangem (ptačí tělo) létá na dvou dracích.\n\nVelmi podobné představy o dracích jsou rozšířeny též ve Vietnamu a Koreji.\n\nMezi obecnými figurami se v heraldice rozlišuje především drak a saň. Drak (v anglosaském prostředí nazývaný \"wyvern\") má dvě nohy, pár křídel a obvykle chrlí\n\noheň. Saň (anglicky \"dragon\") má čtyři nohy, pár křídel a obvykle oheň nechrlí.\n\nKromě saně a draka se vyskytují ještě další tvorové, sdílející s draky určité rysy, jako kupříkladu bazilišek (tvor s hadím tělem a ocasem, jedním párem nohou, kohoutí hlavou a dračími křídly, v anglosaské terminologie \"cockatirice\") či panter (zvíře chrlící oheň a podobné lvu).\n\nSpíše mimo české prostředí se vyskytují i další, jako kupříkladu amfisbéna (drakovité stvoření s druhou hlavou na ocase), amfiptéra (okřídlený had), hydra (vícehlavá saň), „lindworm“ (anglické označení pro draka bez křídel – nezaměňovat s německým „lindwurm“, což znamená drak obecně) a další.\n\nSaň se objevuje ve státním znaku Ruské federace a Gruzie (jako přemožený protivník sv. Jiřího) a zejména ve znacích měst. Ve svém znaku má saň slovinské hlavní město Lublaň, z českých měst je drak znám např. v městské pečeti Brna (krokodýl) nebo v městských znacích Kolína či Trutnova. Někdy je také doprovázen postavou sv. Jiří, jako je tomu např. u Vysokého Mýta.\n\nSymbol draka či saně se vyskytuje též na vlajkách Walesu a Bhútánu.\n\nDrak začal pronikat do literatury, především fantasy, kde došlo k narušení pravidel rozlišování toho, co drak může a čeho schopen není. Veškerá pravidla pak byla narušena filmem, kde drak často nevystupuje jako bájné zvíře, ale jako přihlouplý vraždící maniak, který pro své jednání zpravidla nemá ani motiv ani jasný příkaz.\n\nVe fantasy zaměřené spíše na magii bývají naopak draci inteligentní, často inteligentnější než člověk nebo alespoň těžící z tisíciletých životních zkušeností. Ovládají velmi dobře magii přirozenou (konečně, každý letecký inženýr by vám potvrdil, že drak létat nemůže – rozuměj bez magie) i naučenou (tedy klasická zaklínadla). Patří mezi nejnebezpečnější protivníky které můžete ve fantasy potkat, ale nebývají vždy zlí.\n\nV některých – například v Midkemii – na sebe draci mohou vzít lidskou podobu, ať už pomocí zaklínadla nebo díky přirozené schopnosti změny podoby. I v lidské podobě si uchovávají svou sílu, rychlost a pochopitelně i magické schopnosti.\n\nKromě draků dštících oheň se vyskytují draci ledoví (bývají modří) a draci vydechující nebo vyplivující jed (bývají zelení).\n\nDraci se vyskytují i ve sci-fi, například v knihách o Pernu (Anne McCaffrey). Jedná se tam o původně malé tvory schopné plivat oheň po rozžvýkání jakéhosi nerostu, létat (na netopýřích křídlech), telepatické komunikace a teleportace skrz prostor i čas (přes něco zvané mezimezí). Po přistání lidských kolonistů byly geneticky vylepšeni – zvětšeni natolik, aby mohli nést lidského jezdce, a byla zvýšena jejich inteligence – aby mohli být použiti při obraně proti agresivní mimozemské (a mimopernské) formě života zvané vlákna. Draci z Pernu jsou častěji samci, samice kladou větší počet vajec. Svého jezdce si vybírají (z přivedených kandidátů) hned po vylíhnutí a tvoří s ním telepatické pouto.\n\n\n\n"}
{"id": "44682", "url": "https://cs.wikipedia.org/wiki?curid=44682", "title": "Tristania", "text": "Tristania\n\nTristania je norská gothic/doom/blackmetalová kapela založená v roce 1996.\n\nTristania kombinuje ve své tvorbě velké množství stylů – najdou se v ní rychlé blackmetalové prvky, prvky gothic a doom metalu, operního zpěvu a death metalu. Ve své hudbě Tristania využívá také mnoho nemetalových nástrojů, například různé flétny, smyčce, varhany, klavír nebo xylofon, a různé druhy zpěvu (operní ženské zpěvy, čisté mužské, black- a deathmetalové vokály a sborové zpěvy).\n\nJejich styl se album od alba znatelně vyvijí – v současné době v podstatě udávají směr metalu s gothic prvky.\n\nKapelu Tristania založili v roce 1996 dva bývalí členové Uzi Suicide, Morten Veland a Einar Moen, spolu s Kennethem Olssonem. Krátce před natočením dema v roce 1997 se skupina rozrostla o Vibeke Stene, Anderse Hidle a Rune Osterhuse. O rok později vydali své první album, \"Widow's Weeds\".\n\nV roce 1999 vydali své legendární album \"Beyond the Veil\". Po práci na \"Beyond the Veil\" pro vnitřní neshody odešel lídr kapely Morten Veland a založil skupinu Sirenia.\n\nV roce Tristania 2001 vydala své třetí album, \"World of Glass\", na kterém do jejich tvorby přibylo více chórů, „nadupanosti“ a elektronické prvky. Na tomto albu se podílelo i mnoho dalších interpretů, jako jsou Anathema, Tiamat, The Sins of Thy Beloved, Trail of Tears, Haggard, Solefald, Darkwell, Cradle of Filth, Theatre of Tragedy, Elusive, Lacrimosa, Blindfolded, Zeromancer a další. Ke kapele se také připojili další členové, Østen Bergøy a Kjetil Ingebrethsen.\n\nJejich album \"Ashes\", vydané v roce 2005, se nese v duchu zjednodušení. Pryč jsou velkolepé chóry, zpěv je jakoby zjednodušen a atmosféra je lehčí. Přesto album sklidilo nemalé úspěchy a posunulo styl Tristanie zase trochu jinam, což se ostatně u Tristanie děje stále – album od alba je změna jednoduše rozpoznatelná.\n\n\n\n\n\n"}
{"id": "44686", "url": "https://cs.wikipedia.org/wiki?curid=44686", "title": "HammerFall", "text": "HammerFall\n\nHammerFall je švédská heavymetalová kapela. Vznikla v roce 1993 v Göteborgu a založili ji Oscar Dronjak a Jesper Strömblad. \n\nNa obalech alb (s výjimkou \"Infected)\" je vyobrazen rytíř Hector, který je maskotem kapely.\n\nHammerFall založil v roce 1993 kytarista Oscar Dronjak a bubeník Jesper Strömblad. Následně se ke kapele připojili kytarista Niklas Sundin, baskytarista Johan Larsson a zpěvák Mikael Stanne. Johan Larsson a Niklas Sundin však kapelu brzy opustili a jejich místo obsadili baskytarista Fredrik Larsson a kytarista Glenn Ljungström.\n\nV té době měli všichni členové své kapely a HammerFall brali jako vedlejší projekt. Kromě pár vlastních skladeb hráli většinou cover verze od Judas Priest, Pretty Maids a Alice Cooper.\n\nV roce 1996 se HammerFall dostali do semifinále v soutěži \"Rockslaged.\" Mikael Stanne se však nemohl zúčastnit vystoupení a jako náhradu vybrali Joacima Canse. Vystoupení mělo úspěch, přestože se HammerFall do finále neprobojovali. Avšak Joacim Cans se stal oficiálním členem HammerFall.\n\nV roce 1996 žačali také s nahráváním debutového alba ve Studio Fredman. Nahrávání trvalo necelé dva týdny a mix pouhé dva dny.\n\nSkladby k prvnímu albu složili Joacim, Oscar a Jesper Strömblad. Ten se však už na nahrávání alba nepodílel a za bicí usedl Patrik Räfling.\n\nDebutové album \"Glory to the Brave\" vyšlo 27. června 1997 u vydavatelství Nuclear Blast. Na obalu alba se poprvé objevil maskot kapely, Hector. \"Glory to the Brave\" sklidilo velký úspěch. Jen za rok 1997 se prodalo na 100 000 kusů a bylo také nominováno na švédskou cenu Grammis.\n\nZ kapely ale odešel kytarista Glenn Ljungström, který již působil v In Flames a nemohl se tak věnovat HammerFall naplno, a také baskytarista Fredrik Larsson. Novými členy HammerFall se stali kytarista Stefan Elmgren a baskytarista Magnus Rosén.\n\nV roce 1997 HammerFall vystoupili také na festivalu Wacken před deseti tisíci lidmi. \n\n\"Glory to the Brave\" je považováno za album, které pomohlo obrátit pozornost k v 90. letech upadajícímu heavy metalu a tento žánr \"znovuzrodit\".\n\nV únoru 1998 začalo nahrávání druhého alba \"Legacy of Kings\". Na skladbách se opět podíleli Oscar, Joacim a Jesper Strömblad, i přestože již nebyl plnohodnotným členem kapely. \"Legacy of Kings\" vyšlo 28. září 1998 u Nuclear Blast a v říjnu se kapela vydala na své první světové turné. \n\nVydání alba předcházelo 3. srpna 1998 vydání singlu \"Heeding the Call.\" Další singl \"I Want Out\" vyšel v roce 1999 a obsahuje cover verzi \"I Want Out\" od německé kapely Helloween, skladbu \"At the End of a Rainbow\", cover verzi \"Man on the Silver Mountain\" od kapely Rainbow a videoklip ke skladbě \"Glory to the Brave\". Cover \"I Want Out\" nahráli spolu s HammerFall také Kai Hansen a Udo Dirkschneider. \n\nV roce 1999 vyšlo první VHS (v roce 2000 DVD) \"The First Crusade\", které je kombinací videoklipů, živých vystoupení a interview. \n\nJeště v roce 1999 odchází z kapely bubeník Patrik Räfling a na jeho místo nastupuje Anders Johansson. \n\nNahrávání třetího alba probíhalo v Nashville v USA s producentem Michaelem Wagenerem. Třetí album s názvem \"Renegade\" vyšlo 9. října 2000 u vydavatelství Nuclear Blast. Na skladbách k albu \"Renegade\" se opět podílel i Jesper Strömblad. Videoklip ke skladbě \"Renegade\", i samotné album, zaznamenal velký úspěch. Ve švédské hitparádě se umístil na prvním místě. Album atakovalo také prodejní žebříčky a stalo se komerčně velmi úspěšné.\n\nV lednu 2001 se HammerFall vydali na své druhé světové turné. V létě vystoupili mimo jiné na festivalu Wacken, kde hráli v hlavním čase.\n\n9. dubna 2001 byl vydán druhý singl \"Always Will Be\" a ke stejnojmenné skladbě byl natočen i videoklip. \n\n21. května vyšlo na VHS (8. července na DVD) \"The Templar Renegade Crusades\", které obsahovalo záznamy z nahrávání, koncerty, záznamy z backstage a setkání s fanoušky.\n\nHammerFall dále pokračovali v nahrávání čtvrtého alba. Nahrávání probíhalo ve Wisseloord Studios v Nizozemsku s producentem Charlie Bauerfeindem. Na skladbách už se tentokrát nepodílel Jesper Strömblad.\n\nČtvrté album s názvem \"Crimson Thunder\" vyšlo 28. října 2002 u Nuclear Blast. Vydání alba rovněž předcházel singl \"Hearts on Fire\", který vyšel 30. září 2002. \"Hearts on Fire\" vyšlo 4. listopadu 2002 také jako DVD.\n\nV lednu 2003 HammerFall vydali na turné k albu \"Crimson Thunder\". Ze záznamu koncertu v Göteborgu vyšlo 17. října 2003 live album \"One Crimson Night\". A 29. června 2004 také DVD.\n\nV roce 2003 HammerFall poprvé vystoupili mimo jiné na festivalu Masters of Rock.\n\n28. ledna vyšel singl \"Blood Bound\" k pátému studiovému albu \"\". To bylo nahráváno v Dánsku v Lundgard Studios a vyšlo 4. března 2005 u Nuclear Blast. Následovalo turné po Evropě, Japonsku a Jižní Americe a dále na letních festivalech v Evropě. HammerFall nové album představili také v Plzni a na festivalu Masters of Rock ve Vizovicích. Na podzim roku 2005 absolvovali turné spolu se Stratovarius, v jehož rámci vystoupili i na prvním ročníku zimního Masters of Rock ve Zlíně.\n\nHammerFall natočili videoklip ke skladbě \"Hearts on Fire\" spolu se švédským ženským reprezentačním curlingovým týmem, který vyhrál na olympiádě v Turíně 2006.\n\nHned v lednu roku 2006 začali s nahráváním šestého alba. Nahrávání probíhalo opět v dánském Lundgard Sudios. 6. srpna 2006 vyšel exklusivně pro iTunes a Nuclear Blast Musicshop první singl \"The Fire Burns Forever\". Stáhnout jej bylo možné do 6 září. Ke skladbě \"The Fire Burns Forever\" byl natočen i videoklip spolu ke švédskými atlety. HammerFall se skladbou \"The Fire Burns Forever\" vystoupili i na zahájení mistrovství Evropy v atletice, které se konalo ve Švédsku.\n\n22. září vyšel singl \"Natural High\", ke kterému byl natočen videoklip, a 18. října šesté studiové album s názvem \"Threshold.\" Ve švédském prodejním žebříčku se drželo osm týdnu na prvním místě.\n\nV lednu a únoru 2007 odjeli evropské turné k albu \"Threshold,\" ale bez zastávky v České republice\".\"\n\n6. března 2007 HammerFall oznámili, že z kapely odchází baskytarista Magnus Rosén. Nabídku na jeho místo dostal Fredrik Larsson, který již s HammerFall nahrál album \"Glory to the Brave\". Ten nabídku přijal a po deseti letech se vrátil k HammerFall.\n\nV červenci 2007 vystoupili v České republice opět na festivalu Masters of Rock.\n\n23. října 2007 vychází první kompilační album s názvem \"Steel Meets Steel – Ten Years of Glory\".\n\n2. dubna 2008 odchází z kapely kytarista Stefan Elmgren, protože se chtěl naplno věnovat práci pilota a místo kytaristy zaujímá Pontus Norgren.\n\n27. června 2008 vydávají album s cover verzemi nazvané \"Masterpieces\" a také DVD \"\". Prakticky hned po vydání začínají s nahráváním nového alba v Sonic Train Studios ve Švédsku. \n\nSedmé studiové album \"No Sacrifce, No Victory\" vyšlo 20. února 2009 u Nuclear Blast. Následovalo turné \"Any Tour Necessary\" i se dvěma zastávkami v České republice, v Praze a ve Zlíně. Vystoupení v Praze se muselo pro velký zájem přesunout z klubu Abaton do haly Folimanka, která se i tak měsíc před koncertem vyprodala. V pražské Folimance se mělo původně točit i DVD, které ale nakonec nevyšlo.\n\nOscar a Joacim vystoupili ve vánoční show Hell´s Jingle Bells, kterou odvysílala švédská televize SVT 27. prosince 2009.\n\n29. ledna 2010 HammerFall vystoupili poprvé v Indii na festivalu Saarang. Poté následovalo turné po Severní Americe.\n\nV rámci letního \"Any Festival Necessary\" vystoupili mimo jiné jako headliner na prvním ročník plzeňského Metalfestu.\n\nNásledně začali s nahrávání nového alba. Nahrávání probíhalo nejprve v USA a následně ve Švédsku s producentem Jamesem Michaelem. 8. album \"Infected\" vyšlo 18. května 2011 ve Švédsku (20. května v Evropě, 7. června v Americe). Stalo se prvním řadovým albem, kde nebyl na obalu vyobrazen Hector.\n\nV roce 2011 vystoupili i na festivalu Masters of Rock a v rámci podzimního turné \"European Outbreak\" také v 13. listopadu Praze spolu s kapelou Fredrika Larssona Death Destruction.\n\nV roce 2012 vyšlo DVD \"Gates of Dalhalla.\" Jednalo se o speciální koncert ve švédském lomu Dalhalla k 15. výročí od vydání prvního alba. Na koncertě vystoupili jako hosté i bývalí členové HammerFall Stefan Elmgren, Jesper Strömblad, Mikael Stanne, dále švédský zpěvák Roger Pontare a sbor Team Cans.\n\nNa festivalu Wacken 2014 HammerFall odehráli speciální show, kdy zahráli všechny skladby z prvního alba \"Glory to the Brave\" a dále i nový singl \"Bushido\". Jako hosté vystoupili i bývalí členové HammerFall, kde každý zahrál jednu skladbu. Stefan Elmgren – \"Stone Cold\", Patrik Räfling – \"Unchained\" a Jesper Strömblad – \"The Dragon Lies Bleeding\". \n\nNové album s návzem (r)Evolution vyšlo 27. srpna 2014 ve Švédsku a v Japonsku (29.srpna v Evropě, 2. září UK, Francie a USA, 9. září v Kanadě a 16. září v Austrálii).\n\nKrátce po vydání alba z kapely odchází po patnácti letech bubeník Anders Johansson. Na turné po Evropě se tak s HammeFall vydává nový bubeník David Wallin a také Stefan Elmgen, který na turné nahradil baskytaristu Fredrika Larssona. V roce 2015 vysoupili v České republice ještě na festivalu Masters of Rock, Havířovských slavnostech a 11.prosince v pardubické Tipsport areně.\n\nNa jaře 2016 žačalo nahrávání desátého řadového alba. HammerFall téměř po dvaceti letech ukončili spolupráci s Nuclear Blast podepsali smlouvu s vydavatelstvím Napalm Records. \n\n26. srpna 2016 vychází singl \"The Sacred Vow\" a 24. září \"Hammer High,\" ke kterému byl natočen videoklip. Desáté studiové album \"Built to Last\" vyšlo 4. listopadu 2016. V lednu 2017 HammerFall vyráží na evropské turné \"Built to Tour\" s Johanem Kolebergem za bicími. V rámci turné vystoupili 3. února ve zlínské hale Euronics. Na turné zazněla i instrumentální skladba složená ze skladeb z alba \"Glory to the Brave\", kdy právě v roce 2017 uběhlo 20 let od jeho vydání. V roce 2017 vystoupili i na plzeňském Metalfestu.\n\nV září 2017 se do kapely vrací bubeník David Wallin. 1.prosince 2017 vyšla výroční edice alba \"Glory to the Brave\".\n\nV květnu 2018 začalo severoamerické turné \"reBuilt to Tour\", po kterém následovaly letní festivaly. V Česku vystoupili jako headliner na festivalu Rock Heart v Moravském Krumlově. \n\n7. prosince 2018 vyšla výroční edice alba \"Legacy of Kings\".\n\n3. května 2019 vyšel singl \"\"(We Make) Sweden Rock\"\", který HammerFall zahráli i na plzeňském Metalfestu. Dále byly zveřejněny skladby \"\"One Against the World\"\" a \"\"Dominion\"\", ke které byl natočen videoklip. Samotné album s názvem \"Dominion\" vyšlo 16. srpna 2019 u Napalm Records.\n\n3. ledna 2020 vyšel videoklip ke skladbě \"\"Second to One\"\", kterou nahráli se zpěvačkou kapely Battle Beast Noorou Louhimo. Poté HammerFall vyrazili na evropské turné, v jehož rámci vystoupili 13. února v pražském Forum Karlín. Od září pak bude následovat severoamerické turné.\n\n\n\n\n\n\n\n\n\n"}
{"id": "44687", "url": "https://cs.wikipedia.org/wiki?curid=44687", "title": "Dev-C++", "text": "Dev-C++\n\nDev-C++ je svobodné vývojové prostředí vyvinuté společností \"Bloodshed software\" pro C a C++. Je určeno pro operační systém MS Windows a jako překladač používá MinGW, klon GCC. Dev-C++ je také možné používat spolu s prostředím Cygwin nebo jinými překladači založenými na GCC.\n\nDev-C++ začal programovat Colin Laplace. Bylo vytvořeno pomocí Delphi. Projekt sponzoruje SourceForge.net.\n\nPro rozšíření svých možností nabízí toto vývojové prostředí balíčky zvané DevPack. Pomocí nich je možné Dev-C++ rozšířit o nové knihovny nebo nástroje. V současné době je k dispozici přibližně 500 MiB těchto balíčků, které obsahují šablony, knihovny pro vývoj audia, počítačových her a jiné utility.\nDevPak často obsahuje nástroje pro GUI, včetně populárních toolkitů jako GTK+, wxWidgets a FLTK.\n\nPůvodní projekt se zdá být mrtvý, jelikož již několik let nebyla vydána ani oznámena žádná nová verze. Jiný tým však použil Dev-C++ IDE a přidal mnoho nových vlastností, např. podporu více kompilátorů a RAD designér pro wxWidgets aplikace. Tento fork se jmenuje wxDev-C++.\nDalší živý fork datovaný 2011–2015 se jmenuje Orwell Dev-C++ a vypadá nadějně; obsahuje už i podporu 64bitového prostředí.\n\n\n"}
{"id": "44694", "url": "https://cs.wikipedia.org/wiki?curid=44694", "title": "Jiří Jeslínek", "text": "Jiří Jeslínek\n\nJiří Jeslínek (* 30. září 1987, Praha) je český fotbalový útočník či záložník a bývalý mládežnický reprezentant, od července 2016 působící v týmu Bohemians Praha 1905. Mimo ČR hrál na klubové úrovni na Ukrajině, v Kazachstánu, Slovinsku a Rumunsku.\n\nSvoji fotbalovou kariéru začal v pražské Dukle. V průběhu mládeže zamířil do Sparty Praha. K prvnímu ligovému utkání za A-tým \"Letenských\" nastoupil v 6. kole sezóny 2005/06 proti 1. FC Slovácko (prohra Sparty 0:2), kdy odehrál poslední čtyři minuty. V základní sestavě pak poprvé nastoupil v 16. kole proti FK SIAD Most (výhra Sparty 3:0). V Lize mistrů UEFA debutoval ve stejném ročníku, když nastoupil na posledních 11 minut proti anglickému Arsenal FC. V létě 2006 odešel na hostování do Dynama Českých Budějovic. V zimě se vrátil do svého mateřského celku. Následně odešel hostovat do SIADu Most jako součást výměny za Horsta Siegla, který tehdy zamířil do Sparty. Na podzim roku 2007 působil na hostování v klubu SK Kladno. V průběhu podzimní části ročníku 2008/09 odešel hostovat do střížkovských Bohemians Praha. V zimě se vrátil do svého kmenového mužstva a získal s ním domácí pohár. V létě 2009 odešel na druhé hostování, tentokrát roční, do střížkovké \"Bohemky\".\n\nPřed jarem 2011 přestoupil na Ukrajinu, kde podepsal kontrakt na 3,5 roku s týmem FK Kryvbas Kryvyj Rih. Ten v červnu 2013 zbankrotoval. Jeslínek se následně vrátil do České republiky, kde v červenci podepsal roční smlouvu s klubem FK Mladá Boleslav. Celkem odehrál v Boleslavi 8 ligových střetnutí, branku nevstřelil.\n\nV lednu 2014 odešel opět do zahraničí, tentokrát do kazašského Tobolu Kostanaj, kde se setkal s krajany Ondřejem Kušnírem a a Štěpánem Kučerou. Jarní část ročníku 2014/15 strávil ve slovinském mužstvu NK Celje.\n\nV červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul. V srpnu 2015 se dohodl na smlouvě s druholigovým rumunským Rapidem București (i s krajany Tomášem Joslem a Ondřejem Kušnírem). V létě 2016 se vrátil do vlasti, když se na dva roky upsal týmu Bohemians Praha 1905. Nicméně již v zimní přestávce sezóny 2016/17 ePojisteni.cz ligy dostal souhlas k rokování s jinými kluby.\n\nJiří Jeslínek nastoupil za mládežnické výběry České republiky do 16, 17, 18, 19, 20 a 21 let.\n\nGóly Jiřího Jeslínka v české reprezentaci do 21 let\n\n"}
{"id": "44695", "url": "https://cs.wikipedia.org/wiki?curid=44695", "title": "Ginkakudži", "text": "Ginkakudži\n\nGinkakudži (: 銀閣寺), „Chrám Stříbrného pavilonu“, je buddhistický chrám v kjótské čtvrti Sakjó-ku v Japonsku. I když je běžně znám jako Ginkakudži, jeho oficiální jméno je Džišódži (慈照寺). Byl postaven v roce 1474 šógunem Jošimasou Ašikagou, který se snažil napodobit zlatý Kinkakudži postavený jeho dědem Jošimicuem Ašikagou. Původním záměrem bylo pokrýt celý pavilon stříbrem, ale díky zhoršující se situaci ve válce Ónin, která vypukla v roce 1467, byla stavba zastavena a \"Stříbrný pavilon\" zůstal bez stříbrného pokrytí. Budova, původně zamýšlená jako monument oslňující šógunovou mocí, je dnes považována za zářný příklad japonské vytříbenosti a zdrženlivosti. Ginkakudži je dnes většinou Japonců považován za krásnější než jeho zlatý konkurent.\n\nStejně jako Kinkakudži i Ginkakudži byl původně stavěn jako místo nabízející šógunovi samotu a odpočinek. Během své vlády Jošimasa Ašikaga inspiroval novou vlnu zájmu o tradiční kulturu, později známou jako Higašijama Bunka (Kultura Východních hor). Říká se, že poté co rezignoval a odešel do ústraní, sedával Jošimasa v pavilonu a přemýšlel nad klidem a krásou přilehlých zahrad, zatímco se válka Ónin zhoršovala a Kjóto bylo do základů vypáleno. V roce 1485 se Jošimasa stal zen buddhistickým mnichem a po jeho smrti se budova stala buddhistickým chrámem (přejmenovaným na Džišódži).\n\nZ celého chrámového komplexu se dodnes dochoval pouze Stříbrný pavilon.\n\nMimo pavilonu je součástí chrámu zalesněná plocha pokrytá různými druhy mechu a japonská zahrada, pravděpodobně navržená slavným zahradním architektem \"Soamim\". Kamenná zahrada v Ginkakudži je obzvláště známá – hromada písku, zřejmě tam zanechaná dělníky, když byla jejich práce přerušena, se stala součástí zahrady a říká se, že symbolizuje horu Fudži.\n\nGinkakudži bylo v roce 1994, spolu s dalšími památkami v okolí Kjóta, zapsáno na Seznam světového dědictví UNESCO pod společným názvem \"Památky starobylého Kjóta\".\n\n\n"}
{"id": "44696", "url": "https://cs.wikipedia.org/wiki?curid=44696", "title": "NUTS", "text": "NUTS\n\nNUTS neboli Nomenklatura územních statistických jednotek, (zkratka z francouzského \"Nomenclature des Unites Territoriales Statistiques\", nebo anglického \"Nomenclature of Units for Territorial Statistics\") jsou územní celky vytvořené pro statistické účely Eurostatu \"(statistický úřad Evropské unie)\" pro porovnání a analýzu ekonomických ukazatelů, statistické monitorování, přípravu, realizaci a hodnocení regionální politiky členských zemí EU. Klasifikaci NUTS zavedl Eurostat v roce 1988.\n\nNormalizovaná klasifikace územních celků v Česku nese název CZ-NUTS.\n\nVedle soustavy NUTS od roku 1990 existuje i soustava LAU – \"Local Administrative Units\" („Místní samosprávné jednotky“) – zahrnující obce a okresy. V současnosti tato soustava nahrazuje (a plně jim odpovídá) dřívější stupně NUTS 4 a NUTS 5.\n\nAby bylo pro celou Evropskou unii dosaženo srovnatelnosti jednotlivých statistických celků, jsou pro jednotlivé úrovně soustavy NUTS stanoveny meze počtu obyvatel. Je-li počet obyvatel celého členského státu menší než minimální hranice pro danou úroveň NUTS, tvoří celý stát jedinou územní jednotku NUTS pro tuto úroveň.\n\n\n"}
{"id": "44697", "url": "https://cs.wikipedia.org/wiki?curid=44697", "title": "Okříšky", "text": "Okříšky\n\nOkříšky (dříve \"Okrzischko\", později Okříško, za protektorátu , starší názvy \"Ockrziessicz\", \"Oksskrzieczky\", \"Okrziessky\") jsou městys, ležící asi 10 kilometrů severozápadně od Třebíče a asi 25 km jihovýchodně od Jihlavy. Okříšky jsou důležitým železničním uzlem na železnici mezi Jihlavou, Znojmem a Brnem. Nadmořská výška obce je 472 metrů nad mořem. Obec se nachází na severním okraji Jaroměřické kotliny a uvnitř Stařečské pahorkatiny. Její součástí je i vesnice a katastrální území Nové Petrovice. Obec spadá pod obec s rozšířenou působností Třebíč. Žije zde obyvatel.\n\nPrvní zmínka o Okříškách pochází z roku 1371, kdy se objevily v testamentu moravského markraběte Jana Jindřicha, podle archeologických výzkumů jsou však nejméně o sto let starší. Název vesnice pochází snad z jména Okřeša či možná ze jména Oskora. V 15. století byly Jiřím z Poděbrad předány spolu s Petrovicemi do dědičného vlastnictví Mikuláši Petrovského z Hrochova, ten pak přebudoval tvrz do gotického slohu. Roku 1629 pak byly Okříšky zakoupeny Vítem Jindřichem Portem z Arlesberka a poprvé se objevila zmínka o kostele ve vsi. Kostel měl být někdy po tomto roce přestavěn. Později byly Okříšky prodány Kryštofovi Pavlovi Věžníkovi z Levese, ten vlastnil i Pokojovice, ve prospěch sirotků po Kryštofovi byly prodány v roce 1706 Norbertovi Lvovi z Hrochova. V roce 1751 byly Okříšky koupeny rodinou Collaltů a připojeny tak do brtnického panství. Roku 1871 byla vesnice připojena na železnici a roku 1882 byl otevřen lihovar na panském dvoře. Mezi lety 1883 a 1896 pak byla Františkem Engelmannem vybudována velká pila. Roku 1864 byla ve vsi zřízena malá škola, ta sídlila ve staré radnici, novou budovu pak škola získala mezi lety 1890 a 1891, rekonstruována pak byla až v roce 1925.\n\nCollaltové o majetek přišli v roce 1946 konfiskací.\n\n\nOd 29. května 2007 jsou Okříšky městysem. V letech 1990–2010 působil jako starosta Josef Kula, od roku 2010 tuto funkci vykonává Zdeněk Ryšavý.\n\nV roce 2017 došlo k zablokování příprav tzv. velkého obchvatu Okříšek s napojením do průmyslové zóny Přibyslavice – Nová Ves. Občané nechtějí prodat své pozemky pod projektovanou stavbou, tito občané se obrátili na krajský soud v Jihlavě a tam uspěli. Soud sdělil, že kraj nepostupoval ideálně. V květnu roku 2017 byla zastupitelem městyse iniciována petice za vytvoření obchvatu, ta je adresována Kraji Vysočina. Petici podpořilo i vedení městyse.\n\nV roce 2017 se vesnice účastnila soutěže Vesnice roku. V této soutěži získala obec ocenění, konkrétně obdržela Zlatou cihlu v Programu obnovy venkova za příkladné stavby na venkově, realizované v duchu Programu obnovy venkova, konkrétně za novou hasičskou zbrojnici. Získala také Diplom za moderní knihovnické a informační služby.\n\nV roce 2017 také obec získala doporučení Sněmovního výboru pro heraldiku a vexikologii k novému praporu obce, prapor vychází z obecního znaku, nad žlutým kolem je stylizované písmeno M. Mezi lety 2017 a 2018 probíhá stavba nového kulturního domu, na ten je adaptován původní starý sál hasičské zbrojnice. Budova bude mít prosklený průhled a několik místností. Otevřít se má v září 2018 při příležitosti místní pouti. Celková kapacita má být kolem 500 lidí.\n\nV roce 2017 při Volbách do poslanecké sněmovny PČR probíhala petiční akce pro podporu výstavby obchvatu, petiční archy budou předány hejtmanovi kraje Vysočina. Na konci roku 2018 byla dokončena stavba víceúčelového sportovního areálu za někdejší sokolovnou. Hřiště bude sloužit hokejistům, florbalistům, okolo hřiště je tartanová dráha. Sportovní areál se stal Komunálním projektem roku v soutěži časopisu Moderní obec.\n\nNa pozemcích sousední obce Petrovice by měl vést obchvat Okříšek. Ke konci roku 2019 se začaly vykupovat pozemky na stavbu obchvatu. Nově se nejedná o tzv. dvouprojekt, ale o projekt samostatného obchvatu.\n\nV roce 2019 byla opravena stezka k rybníku Pilný. V témže roce začalo město osazovat stromy tzv. zavlažovacími vaky. Ty se po testovacím období osvědčily a městys nakoupil další vaky.\n\nMezi Přibyslavicemi a Okříškami na zalesněném kopci dříve byla skládka sklářského odpadu, ta je znehodnocena přítomností arsenu, ten však nadále neprosakuje do spodních vod. Dříve však byly hodnoty arsenu nadlimitní. Sklářské odpady pochází z Kněžic a Brodců.\n\nV roce 2020 bylo oznámeno, že do konce roku bude přestěhována knihovna do centru městyse, do budovy bývalé spořitelny, která z městyse odešla.\n\nPlány stavby obchvatu pochází z roku 1949, následně se plánovala stavba obchvatu kolem roku 1960 a pak po roce 2000. V roce 2019 se začaly vykupovat pozemky.\n\n\n\n\n\n"}
{"id": "44703", "url": "https://cs.wikipedia.org/wiki?curid=44703", "title": "Suzanne Marwille", "text": "Suzanne Marwille\n\nSuzanne Marwille vlastním jménem Marta Schölerová (11. července 1895 Žižkov – 14. ledna 1962 Praha) byla česká herečka a scenáristka, manželka režiséra Martina Friče.\n\nNarodila se v rodině vrchního poštovního oficiála Emericha (Imricha) Schölera (1868–??) a jeho manželky Bedřišky, rozené Nováková (1866–??). Byla druhou ze čtyř dcer.\n\nDne 2. června 1914 se poprvé vdala, za tehdy dvacetiletého jednoročního dobrovolníka Gustava Schullenbauera a 7. října 1914 se jí narodila dcera Marta – pozdější herečka a tanečnice Marta Fričová (1914–1993). Hrála též v některých filmech se svou matkou pod jménem Marta Marwille. V roce 1924 bylo toto manželství prohlášeno za rozloučené, po předchozím rozvodu od stolu a lože. Druhá dcera Eva Fričová (1926–2000) se narodila již po rozvodu s Gustavem Schullenbauerem. \n\nDalším partnerem byl režisér Václav Binovec. Od roku 1918 hrála Suzanne Marwille v jeho filmech a umělecké jméno Marwille vzniklo složením křestních jmen Marta a Willy (pseudonym Binovce byl Willy T. Bronx). Binovec vytvořil ze Suzanne Marwille první skutečnou hvězdu českého filmu. Ona sama přispěla svým zjevem osudové ženy i fyzickou kondicí, která jí umožňovala podávat sportovní výkony. Umělecky se povznesla spoluprací s Martinem Fričem. S Binovcem se rozešla roku 1925 a v roce 1928 se znovu provdala za režiséra Martina Friče. Obě dcery přijaly jméno svého otčíma.\n\nV roce 1931 se stala členkou družstva pro výrobu českých filmů ČEFID (družstvo založil Václav Wassermann, Martin Frič byl jeho předsedou). Družstvo však nemělo dlouhého trvání. Pro Martina Friče a jeho manželku vyprojektoval architekt Ladislav Žák funkcionalistickou vilu v pražské ulici Na lysinách. \n\nJejím posledním filmem byli Hordubalové (1937) režiséra Friče, podle románu Karla Čapka. Je pochována na hřbitově v Přední Kopanině. Ve stejném hrobě jsou ostatky více osob, mezi jinými jejího manžela Martina Friče, její dcery Marty Fričové a Zdeňky Babkové-Snopkové (sestřenice Lídy Baarové).\n\nUplatnila se především v němých filmech, ke kterým psala i scénáře. Jejími nejčastějšími režiséry byli její partneři Václav Binovec a Martin Frič. Natáčela i v Německu.\n\n\n\n\n\n\n\n"}
{"id": "44704", "url": "https://cs.wikipedia.org/wiki?curid=44704", "title": "Inari", "text": "Inari\n\nInari může znamenat\n\n"}
{"id": "44708", "url": "https://cs.wikipedia.org/wiki?curid=44708", "title": "Franz Schubert", "text": "Franz Schubert\n\nFranz Peter Schubert (31. ledna 1797, Vídeň – Lichtental –19. listopadu 1828, Vídeň – Wieden) byl rakouský hudební skladatel období raného romantismu. Měl mimořádnou schopnost vystižení lyrických a romantických nálad a velký melodický talent; Ferenc Liszt o něm hovořil jako o „nejpoetičtějším ze všech hudebníků“.\n\nSchubertův největší význam spočívá v písňové a komorní tvorbě. Napsal kolem 600 písní i mnoho skladeb pro komorní obsazení a sólový klavír. Dále je autorem sedmi dokončených symfonií a slavné osmé (podle dnešního seznamu v pořadí sedmé) \"Nedokončené\" i jiné liturgické, scénické a baletní hudby.\n\nPřes svou pracovitost si Schubert během svého krátkého života nebyl nikdy schopen opatřit odpovídající postavení a finanční zajištění. Žil většinou z podpory svých příbuzných, přátel a obdivovatelů a jeho hudba nebyla známa širší veřejnosti. Zájem o jeho dílo však narostl na samém sklonku jeho života a od své smrti až dodnes patří Franz Schubert ke stěžejním autorům romantického hudebního repertoáru.\n\nFranz Peter Schubert se narodil ve vídeňské předměstské části Lichtental, dnes součásti obvodu Alsergrund, v chudé učitelské rodině jako třinácté z patnácti dětí. Deset z jeho sourozenců však zemřelo ještě před dovršením prvního roku života. Původ jeho otce, školního řídícího Franze Theodora Schuberta, i jeho matky Elisabeth rozené Vietzové sahá na Moravu: otec pocházel z rolnické rodiny z vesničky Neudorf (nyní Vysoká – část obce Malá Morava), v šumperském okrese poblíž Králického Sněžníku, a jeho matka přišla do Vídně ze Zlatých Hor, v Jeseníku.\nRoku 1808 se mladý Franz pro svůj výborný hlas stal studentem císařského konviktu a zároveň členem chlapeckého sboru dvorní kaple. V konviktu si prohloubil své zatím spíše jen domácké hudební vzdělání mimo jiné i lekcemi u proslulého skladatele Salieriho. Kromě toho navázal některá ze svých celoživotních přátelství se spolužáky, která mu pak byla oporou po celý život. Svoji první kompozici, klavírní fantazii, zde složil v dubnu 1810, a školu roku 1813 ukončil s čerstvě dopsanou symfonií č. 1 (D 82).\n\nSchubert opustil konvikt předčasně, pravděpodobně následkem neúspěchů v matematice a latině, a aby se vyhnul vojenské službě, nastoupil jako pomocný učitel u svého otce. Tuto službu konal s nechutí a nevalným úspěchem, zato se intenzivně věnoval komponování. Z jeho dvou učitelských let pochází například první dokončená opera \"Des Teufels Lustschloss\" (D 84) a první mše (F dur, D 105). V této době již některé kompozice sedmnáctiletého mladíka dosahují mistrovské úrovně a objevují se na pódiích koncertních síní dodnes.\n\nFranz Schubert byl mimořádný společník a celý život měl velké množství přátel. Roku 1816 mu jeden z nich, bývalý spolužák Franz von Schober, nabídl ubytování v domě své rodiny, a od té doby až do konce života byl Schubert po většinu času hostem u různých přátel. I když byl sám zcela nemajetný, nebyl tak díky jejich pohostinnosti většinou nucen se starat o obživu a mohl se intenzivně věnovat skladatelské činnosti.\n\nJedinou významnější výjimkou, kdy si Schubert nalezl zaměstnání, byl rok 1818, v němž byl angažován u hraběte Johanna Esterházyho jako učitel hudby na jeho panství v obci Želiezovce na území dnešního Slovenska (tehdy se obec ovšem jmenovala Zselíz). Víme, že se zde zamiloval do své žákyně komtesy Caroliny, pravděpodobně stejně beznadějně jako bývaly beznadějné i jeho ostatní milostné touhy.\n\nI když byl Schubert mimořádně talentovaný a pilný skladatel – seznam jeho děl čítá bezmála tisíc položek – nebylo mu za jeho života dopřáno příliš velkého uměleckého věhlasu. Příčin bylo pravděpodobně celá řada, od jeho nepraktické bohémskosti a neochoty samostatně koncertovat až po zdráhání vydavatelů publikovat s nejistým komerčním úspěchem díla poměrně neznámého mladého umělce.\n\nSchubertovo vrcholné skladatelské období se datuje zhruba od roku 1820, kdy skladatel tvoří nedokončené velikonoční oratorium \"Lazar\" (D 689) a klavírní fantazii \"Poutník\" (D 760). Rokem 1821 také započala tradice slavných \"schubertiád\", hudebních večírků okruhu Schubertových přátel, na nichž se hrála a zpívala skladatelova díla.\n\nBrzy nato ovšem také Schubertův život dostal tragický rozměr: Lehkomyslný skladatel se pod vlivem některých přátel začal až příliš oddávat bohémskému hýření a někdy počátkem roku 1823 se nakazil syfilidou, v té době prakticky neléčitelnou pohlavní nemocí. Jeho zdraví se potom s několika výkyvy postupně zhoršovalo a pokračující nemoc se stále více promítala do jeho života a tvorby.\n\nMezi další vrcholná díla lze počítat symfonii h moll \"Nedokončenou\" (D 759), kterou začal komponovat roku 1822, cykly písní \"Krásná mlynářka\" (D 795) z roku 1823 a \"Zimní cesta\" (D 911) z roku 1827, smyčcový kvartet č. 14 d moll (D 810) \"Smrt a dívka\" (vznikal v letech 1824–1826) anebo \"Německou mši\" As dur z roku 1826 (D 872).\n\nFranz Schubert zemřel zeslaben chronickou nemocí ve Vídni v domě svého bratra Ferdinanda. Bezprostřední příčinou mohla být tyfoidní horečka nebo otrava rtutí, která se tehdy podávala jako lék syfilitikům. Podle svého přání byl pohřben nedaleko hrobu svého celoživotního vzoru Ludwiga van Beethovena na hřbitově ve vídeňském předměstí Währing. Koncem devatenáctého století pak byly hroby obou hudebních géniů přeneseny na vídeňský Ústřední hřbitov.\n\nFranz Schubert za sebou zanechal rozsáhlé dílo, z něhož jen poměrně malá část byla vydána za jeho života tiskem a opatřena opusovým číslem. První souhrnné vydání celé Schubertovy hudební pozůstalosti uskutečnilo vydavatelství \"Breitkopf und Härtel\" až roku 1884. Pro katalogizaci se proto používá seznam, který vypracoval hudební vědec Otto Erich Deutsch (1883–1967) a jeho první verzi uveřejnil pod titulem \"Franz Schubert – Thematic Catalogue of all his works in chronological order\" roku 1951. Díla se podle Deutschova seznamu uvádějí písmenem D a číslem v katalogu.\n\nNa nekomerčním projektu Musopen postupně přibývají volně šiřitelné (pod public domain licencí) Schubertovy skladby, které nahráli a zpracovali přední světoví hudebníci.\n\nV červenci 1947 skladatel 20. století Ernst Krenek diskutoval o stylu Schuberta, kdy se studem přiznal, že zprvu měl na Schuberta tehdy dost rozšířený názor, že to byl múzou obdařený vynálezce potěšujících melodií... avšak postrádající dramatickou sílu a pátravou inteligenci, kterou se lišili skuteční mistři jako J. S. Bach nebo L. van Beethoven. Krenek dále napsal, že dosáhl úplně jiného úsudku po podrobném studiu Schubertových písní, do něhož se pustil na naléhání přítele a kolegy, skladatele Eduarda Erdmanna. Krenek poukazuje na klavírní sonáty jako na dostatečný důkaz, že Schubert byl mnohem více než jen bezstarostný kovář melodie, který by neznal a nestaral se o řemeslo kompozice. Každá Schubertova klavírní sonáta pak šla do tisku. A to díky Krenkovi, jenž vystavil velké množství jeho technických fines a poodhalil Schuberta jako umělce, který je smýšlením daleko od spokojenosti s pouhým litím svých mazlivých myšlenek do tradičních forem, ale naopak jako umělce s horlivou chutí experimentovat. Ta se ukazuje v Schubertově díle několikrát v široké paletě forem a žánrů, operách, liturgické hudbě, komorní a sólové hudbě a i na jeho symfonických pracích. Snad nejvíce familiérně se jeho dobrodružnost projevuje především originálním smyslem pro modulaci. Jako například v druhé části smyčcového kvintetu, kde moduluje z C dur přes E dur aby dosáhl Cis dur. Dále se objevuje také v neobvyklé instrumentaci, což můžeme vidět třeba v jeho arpédžové sonátě, či v netradiční notaci kvintetu Pstruh.\n\nByl velmi ovlivňován klasickými sonátovými formami Beethovena a Mozarta (jeho raná díla, mezi nimi zvláště 5. symfonie, jsou výrazně mozartovská), jeho formální struktura a chod jeho skladeb inklinují k tomu vzbudit dojem spíše melodického vývoje než harmonického dramatu. Kombinace klasické formy a táhlé romantické melodie propůjčuje jeho tvorbě jakýsi upovídaný styl: jeho 9. symfonie byla popsaná Robertem Schumannem jako běh k “nebeským délkám”. Schubertovy harmonické inovace zahrnují harmonické pohyby, kdy první část skončí v subdominantní tónině spíše, než v dominantní (jako například v posledním části Trout Quintet – Pstruh). Schubert byl svými praktikami předchůdcem běžné romantické uvolněné techniky, namísto zvyšování napětí uprostřed pohybu, s vyvrcholením odloženým na samý konec.\n\nSchubertův kompoziční styl se během jeho krátkého života rychle vyvíjel. Ztráta potenciálních mistrovských děl způsobených jeho brzkou smrtí v 31 letech byla asi nejlépe vyjádřena epitafem na jeho náhrobním kameni napsaném básníkem Franzem Grillparzerem. Zní asi takto: \"Zde hudba pohřbila poklad, však zvláště své naděje\".\n\nPísňová tvorba Schuberta provázela celý tvůrčí život a byla oblastí, kde se jako autor prosadil nejdříve a zapsal nejhlouběji. Jeho písně s doprovodem klavíru provozovali amatérští hudebníci pro vídeňské domácí společnosti i velké pěvecké hvězdy. Celkem jich složil asi 600. Mezi významné písňové opusy patří mimo jiné:\n\nDruhou klíčovou oblastí Schubertova působení je komorní hudba, především klavírní kompozice. Schubert složil opravdovou záplavu klavírních děl, z nichž mnohá byla jen příležitostnými tanečními skladbičkami, ale právě zde najdeme i některé z nejhlubších a nejpromyšlenějších Schubertových kompozic. V oblasti komorní tvorby stojí za poslech například:\n\nV oblasti orchestrální a jevištní tvorby byl Schubert jako tehdy nepříliš známý skladatel ve velké nevýhodě. Navíc mnohá z jeho děl byla prakticky už ve chvíli zrodu zabita podřadnými librety, na která komponoval. I zde však najdeme mimořádné kompozice, jako jsou kupříkladu:\n\n\n\nPo Schubertovi je v současnosti (2015) pojmenován pár mezinárodních vlaků railjet (74/75) společností České dráhy a ÖBB v trase: Praha – Brno – Wien – Bruck an der Mur – Graz a zpět.\n\n\n"}
{"id": "44709", "url": "https://cs.wikipedia.org/wiki?curid=44709", "title": "Inari (obec)", "text": "Inari (obec)\n\nInari (\"Aanaar\" v inarské sámštině, \"Anár\" v severní sámštině, \"Aanar\" v skoltské sámštině, \"Enare\" ve švédštině) je obec ve Finsku. Byla ustanovena roku 1876. Jejími největšími vesnicemi jsou Ivalo s asi 4 000 obyvateli a samotné Inari s asi 450 obyvateli.\n\nInari leží ve finském Laponsku. V celé obci žije asi 7 270 lidí. Rozkládá se na ploše 17 321,32 km², ze kterých 2 148,51 km² je vodních ploch. Plochou je to největší obec ve Finsku. Hustota zalidnění zde ale v průměru činí pouhých 0,5 ob./km².\n\nObec má čtyři oficiální jazyky: finštinu, inarskou sámštinu (900 mluvčích), severní sámštinu (600 mluvčích) a skoltskou sámštinu (700 mluvčích).\n\nNa území obce zasahují dva finské národní parky: Národní park Lemmenjoki a Národní park Urho Kekkonena.\n\n\n\n"}
{"id": "44713", "url": "https://cs.wikipedia.org/wiki?curid=44713", "title": "Aenne Burdová", "text": "Aenne Burdová\n\nAenne Burdová nazývaná též \"Královna odívání\" (28. července 1909 v Offenburgu - 3. listopadu 2005 v Offenburgu) vlastním jménem Anna Magdalenne Burdová, rozená Anna Magdalene Lemmingerová byla německá vydavatelka, manažerka a podnikatelka.\n\nNarodila se jako Anna Magdalene Lemmingerová 28. července 1909 v německém Offenburgu Marii Lemmingerové a lokomotivnímu topiči Franzi Lemmingerovi. Jméno Aenne později přijala podle své oblíbené písničky „Ännchen von Tharau“. Navštěvovala klášterní školu a po zkouškách v půli studia na Vyšší obchodní škole v Offenburgu se vyučila prodavačkou v elektrárně tamtéž. V elektrárně se seznámila se svým pozdějším mužem, s nakladatelem a knihtiskařem dr. Franzem Burdou. Rok na to, 9. července 1931 se vzali a měli spolu tři syny: Franze (*24. května 1932), Friedera (*29. dubna 1936) a Huberta (*9. února 1940).\n\nZáklad pro vlastní vydavatelství Aenne Burdové položil její manžel: jedné ze svých početných milenek financoval prodělečné módní vydavatelství Effi. Pod pohrůžkou rozvodu Aenne Burdová svého muže donutila, aby se stáhl ze svých dobrodružství a soustředil svou finanční podporu na založení jejího vlastního vydavatelství. Jen tak mohla převzít vydavatelství dotyčné Elfriede Breuerové i se všemi 48 zaměstnanci. Od 1. října 1949 začala vydávat časopis „Favorit“, který se v lednu 1950 přejmenoval na „Burda Moden“ s nákladem sta tisíc výtisků.\n\nPřevratným obchodním nápadem z roku 1952 bylo vkládat do časopisu archy se vzory střihů, podle kterých si čtenářky mohly doma samy ušít šaty. Archy se střihy jsou známy od 19. století, ale až Burdová se jimi zapsala do dějin obchodu. Zatímco móda ostatních časopisů zůstávala pro většinu čtenářek nedostupnou, tohle jim umožnilo uskutečnit si své představy o vkusu a eleganci v rámci jejích finančních možností.\n\nPo převzetí „Bayer Moden“ 1. října 1961 se Burda s nákladem 1,2 milionu stala největším módním časopisem na světě. V roce 1965 prodala Burda Moden přes milion výtisků, v roce 1968 už to bylo 1,5 milionu. V roce 2005 už módní časopis Burda vychází v 89 zemích v překladu do 16 jazyků.\n\nS tímto konceptem prorazila brzy i na zahraničních trzích a založila další tituly: časopis Anna vychází od roku 1974 (původně jako Burda Spaß an Handarbeiten), Carina od roku 1977 a Verena v letech 1986 až 1997.\n\nOd roku 1987 se Burda jako vůbec první západní časopis prodává v Sovětském svazu v ruské mutaci. K tomuto zázračnému otevření trhu došlo především zásluhou Raissy Gorbačovové a jejího muže Michaila Gorbačova, tehdejšího generálního tajemníka KSSS. Při příležitosti Mezinárodního dne žen 8. března 1987 byla Aenne Burdová pozvána na oslavy do Moskvy. Ve svých pamětech popisuje prezentaci časopisu a kolekce v Moskvě jako svůj životní vrchol.\n\nPo 45 letech vedení společnosti vykázalo její vydavatelství v roce 1994 obrat ve výši 172 milionů německých marek. Až ve svých 85 letech se vzdala vedení vydavatelství a rozdělila ho rovným dílem mezi své syny. Frieder a Franz odprodali své podíly Hubertovi, který tím převzal vedení nad Burda-Moden.\n\nNáruživě se věnovala své soukromé vášni: olejové malbě. Na rozdíl od svých synů, kteří obrazy jen sbírali. Za svých mladých let byla milovnicí rychlých kol (Karmann Ghia) a užívala si pozornosti velkého světa na módních přehlídkách a filmových premiérách. Burdová byla silně ambiciózní a trpělivě odolávala jak své obchodní konkurenci, tak i vnitřní kritice. Jako samostatná obchodnice nezůstávala stranou emancipačního hnutí — podporovala jej a stále se vymezovala vůči konkurenci. Zůstávala však otevřenou dobrým nápadům a talentu, například Jil Sanderové. Kromě toho se orientovala i ve složitých osobních propletencích v politice, filmovém průmyslu, módě a v médiích. Nadace Aenne Burdové sponzoruje umění, kulturu, ochranu památek a životního prostředí, péči o staré lidi a podporuje potřebné v Offenburgu. Aenne Burdová zemřela v rodinném kruhu ve věku 96 let.\n\n\n"}
{"id": "44722", "url": "https://cs.wikipedia.org/wiki?curid=44722", "title": "Lašva", "text": "Lašva\n\nLašva ( ) je řeka v Bosně a Hercegovině (Středobosenský, Zenicko-dobojský kanton). Měří zhruba 50 km.\n\nŘeka má dvě zdrojnice (Karaulská a Komarská Lašva), které pramení v masivu Vlašić, na středozápadě země. \"Lašva\" samotná vzniká jejich soutokem u města Turbe. Protéká Travnikem a u města Zenica se vlévá do řeky Bosny.\n\nJejím údolím vede důležitá silnice, spojující Banja Luku se Sarajevem.\n"}
{"id": "44723", "url": "https://cs.wikipedia.org/wiki?curid=44723", "title": "Most Slovenského národního povstání", "text": "Most Slovenského národního povstání\n\nMost Slovenského národního povstání (, ve zkratce Most SNP, v letech 1993 až 2012 oficiálně Nový most) je zavěšený most přes řeku Dunaj v Bratislavě. Rozpětí hlavního pole činí 303 m a 75 m kotevního pole.\n\nMost byl postaven v letech 1967 až 1972 podle projektu A. Tesára, J. Lacka a I. Slameňa. Zprovozněn byl dne 26. srpna 1972, jako druhý most ve městě po Starém mostu.\n\nDva ocelové komorové nosníky o výšce necelých 5 m s ortotropní mostovkou jsou zavěšeny na jednom pylonu vysokém 84,6 m. Celkem je dlouhý 430,8 m, široký 21 m a váží 7 537 tun. Ocelová konstrukce mostu byla vyrobena v tehdejším n.p. VŽKG v Ostravě v Mostárně, bývalého závodu 6. Na mostě jsou dva jízdní pruhy pro auta v každém směru, po stranách pod úrovní vozovky pak chodníky pro chodce a cyklisty.\n\nZ Bratislavské strany (od centra) se pod mostem nachází terminál městských autobusů.\n\nZvláštní atrakcí je restaurace v hlavici pylonu ve výšce 80 m (v roce 2005 byla rekonstruována) spojená s vyhlídkovou plošinou. V levém pilíři mostu se nachází výtah, který spojuje restauraci s povrchem, v pravém je pak schodiště pro případ nouzové situace.\n\nPůvodní název mostu od jeho dokončení až do roku 1993 byl na paměť SNP \"Most Slovenského národného povstania\" a tento název byl obnoven rozhodnutím bratislavského městského zastupitelstva ke dni 29. srpna 2012 namísto názvu \"Nový most\" zavedeného v roce 1993.\n\n"}
{"id": "44728", "url": "https://cs.wikipedia.org/wiki?curid=44728", "title": "Středoevropské včelaření", "text": "Středoevropské včelaření\n\nStředoevropský způsob včelaření (dvouprostorové včelaření) vznikl na půdorysu území Rakousko-Uherska a německy mluvících zemí. Přestože různojazyčné včelařské spolky byly nacionalisticky orientovány, dokázaly mezi sebou rychle přejímat pokrokové myšlenky a vyvinuly způsob ošetřování včelstev, kterým se střední Evropa na jedno století zásadně odlišila od zbytku světa. Základní myšlenkou, odlišující je od jiných způsobů, je podpora nikoliv nejsilnějších, ale slabších včelstev.\n\nPůvodně šlo vlastně o rojové včelaření. Včela medonosná v Evropě žije odnepaměti divoce v dutinách stromů a tak měli evropští včelaři možnost sledovat přežití i slabších včelstev. Včelař v máji sebral včelí roj a usadil jej do košnice či klátu. V podletí zkontroloval úly a zrušil včelstva nejsilnější z nichž získal med a včelstva nejslabší, která by pravděpodobně nepřežila zimu.\n\nVčely ze zrušených úlů se „vžebraly“ do ponechaných včelstev a včelař ponecháním včelstev středního standardu zvyšoval dlouhodobou kvalitu svých včelstev.\nŽivot včel byl podroben vědeckému pozorování. Tato pozorování přinesla ve světě názor, že silná včelstva přinesou více medu.\n\nVe střední Evropě však dospěli včelařští odborníci k opačnému závěru. Podle nich nejistou snůšku zvládne i slabší včelstvo, zvláště pak, bude-li v úlu dobře tepelně izolováno.\n\nDruhá zásadní teorie středoevropského včelaření zněla: „Pokud včelstvo přináší sladinu, reflexivně reaguje zvýšeným plodováním.“\n\nVčelařskou technologii která vznikla spojením důrazu na tepelnou izolovanost úlu a „podněcování“ cukrovým sirupem nazýváme Středoevropský způsob včelaření.\n\n\nPři dnešním stavu vědy o včelách i středoevropští včelaři opouštějí dogmata o přímé úměře podněcování=plodování neboť se ukázalo, že je plodování u včel více ovlivněno genetikou než všemi ostatními vlivy. Také že řádné zakrmení včelstva v podletí mnohonásobně převýší a nahradí význam tzv. podněcování.\nV dnešní moderní nástavkové technologii se místo převěšování jednotlivých rámků pracuje s celými nástavky plnými rámků.\n"}
{"id": "44736", "url": "https://cs.wikipedia.org/wiki?curid=44736", "title": "Basileios Veliký", "text": "Basileios Veliký\n\nSvatý Basileios z Kaisareie, krátce Basil (v ruštině \"Vasil\"), zvaný též Veliký nebo Filosof (kolem 330 Kaisareia – 1. ledna 379 tamtéž) patří mezi nejvýznamnější řecké raně křesťanské teology 4. století, kteří jsou označováni jako \"kapadočtí otcové\" (vedle Basileia mezi ně patří též sv. Grégorios z Nazianzu a Basileiův bratr, sv. Grégorios z Nyssy). Kappadočtí otcové, kteří jsou řazeni mezi mladší církevní otce, významně prospěli k všeobecnému prosazení nikájského dogmatu o božské Trojici ve východní církvi (proti arianismu) a díky svému klasickému vzdělání je zpřístupnili přijatelnější literární a rétorickou formou. Východní i západní církev jej uctívá jako svatého.\n\nBasileios se narodil v zámožné křesťanské rodině v kappadocké Kaisareji (dnes Kayseri v Turecku), jeho dědeček byl křesťanský mučedník, jeho babička Makrína je uctívána jako světice. Čtyři z jeho devíti sourozenců byli v církevních službách: řeholnice Macrina a Petr, Naucratius a Řehoř z Nyssy, kteří se stali biskupy. Vzdělání získal na athénské Akademii, kde byl jeho spolužákem pozdější císař Julián, který lpěl na pohanském náboženství, kvůli čemuž od Křesťanů dostal přízvisko Apostata (=odpadlík). V Akademii se spřátelil s Grégoriem z Nazianzu, později se k nim připojil ještě Basileiův mladší bratr Grégorios. Mezi jejich učitele patřil například slavný rétor Libanios, který nebyl křesťan a vzýval helénistické ideály, takže se později přiklonil na stranu císaře Juliána Apostaty.\n\nPo návratu do Kappadokie někdy kolem roku 355 Basileios působil jako právník a vyučoval rétoriku. Brzy se však rozhodl pro asketický život mnicha. Navštívil proto poustevníky a mnišské komunity v Sýrii, Palestině, Mezopotámii a Egyptě, aby se seznámil s jejich životem. Po návratu kolem roku 358 založil na rodinných statcích v Arnesi v Pontu klášter, kde žil i jeho bratr Petr ze Sebaste; nedaleko vznikl také klášter ženský, kde žila jeho ovdovělá matka a sestra. Pro obyvatele těchto klášterů sepsal ve dvou verzích řeholi, dnes nazývanou podle něj Basileiovou či basiliánskou (obšírnější a stručnější pravidla mnišského života), která se stala základem východního řeckého mnišství. Žádné jiné řehole na východě (v byzantské říši) již nevznikly, došlo pouze k doplnění basiliánské řehole, která je platná dodnes. Basileios propagoval umírněnou askezi, život v klášteře kladl nad poustevnictví. Odůvodňoval to tím, že v klášteře lze projevit nejen lásku k Bohu, ale také k bližnímu (služba lásky - někteří asketi pokládali léčení za praxi neslučitelnou s vírou v Boha, ale Basileios ji prosazoval a zdůvodňoval). Neodděloval příkře mnišskou askezi od požadavků, které měl dodržovat každý křesťan. Do kláštera byly přijímány také děti na výchovu a vzdělávání. Když dospěly, mohly se samy rozhodnout, zda odejdou či setrvají.\nRoku 360 se Basileios zúčastnil synody v Konstantinopoli a seznámil se tu s učením ariánů, kteří popírali, že Bůh Syn je svou podstatou rovnocenný (řecky \"homoúsios\") s Bohem Otcem. Basileios se však stal neochvějným zastáncem nikájského dogmatu.\n\nRoku 364 se usadil v Kaisareji, byl vysvěcen na kněze a stal se blízkým spolupracovníkem zdejšího biskupa Eusebia. Mnoho let se věnoval církevní správě a boji proti ariánství. Roku 365 navštívil Kaisareiu císař Valens, který byl ariánem. Kněz a císař spolu vedli diskuse a přeli se o christiologickou otázku. Basileios kritizoval císařovo ariánství a musel kvůli tomu snášet pronásledování. Časem si však vydobyl Valentův respekt a byl jím dokonce obdarován statky v okolí Kaisareie, na nichž založil rozsáhlé dobročinné zařízení, tzv. Basilias, chudobinec, útulek a nemocnici, kde zbožní křesťané, zvláště ženy, osobně pečovaly o chudé a nemocné.\n\nPo Eusebiově smrti byl Basileios roku 370 zvolen biskupem v Kaisareji. Jako zdejší metropolita se stal nadřízeným 50 biskupů. Vedl korespondenci s alexandrijským biskupem Athanasiem, a papežem Damasus I., jejímž cílem bylo odstranit rozštěpení církve christologickým dogmatickým sporem.\n\nBasil patřil mezi nejvýznamnější teology 4. století, který tvrdě zápolil s arianismem. Jeho boj nebyl jen teologický, ale také politicko-náboženský. Jako metropolita neváhal rozdělit svou rozlehlou diecézi na menší části, kde nechal jmenovat biskupy, kteří pak stáli na jeho straně při obhajování ortodoxie. \n\nJedním z příkladů Basilovy pozice je dopis Pánu Terenziovi , významnému členu císařského dvora, jenž byl částečně zatažen do Antiochijského schismatu (Melétios, Paulinos a ariáni). Právě jemu napsal pravděpodobně roku 375 Basil dopis (Dopis 214, \"Ad Terentium Comitem\"), kde se snaží obhájit pravou víru, jak ji definoval koncil v Niceji roku 325. Vyznavači ortodoxie byli totiž obžalováváni svými protivníky z hereze monarchianismu.\n\nBasileios byl vynikající spisovatel, kazatel a teolog. Vyznal se v astronomii, matematice, lékařství i historii, což znamená, že zvládl téměř všechny tehdejší obory vědy. Pro jeho literární činnost je typická jasná argumentace a precizní líčení. Byl také horlivý kazatel a řečník, čímž si získával přízeň jak prostých tak i vzdělaných lidí. Ve východních církvích patří mezi nejvíce uctívané světce, v katolické církvi je jedním z církevních učitelů a otců. Jedna z forem byzantské liturgie nese jeho jméno jako Liturgie sv. Basilia.\n\nSpis \"Proti manichejcům\" se nezachoval, další spisy, které se mu někdy připisují, pocházejí patrně od jiných autorů.\n\n\n\n"}
{"id": "44737", "url": "https://cs.wikipedia.org/wiki?curid=44737", "title": "Řehoř z Nazianzu", "text": "Řehoř z Nazianzu\n\nSv. Řehoř (Grégorios) z Nazianzu (329 Arianz v Kappadokii – 25. ledna 389 tamt.), také Řehoř Bohoslovec nebo na rozdíl od otce téhož jména Mladší patří mezi nejvýznamnější řecké raně křesťanské teology 4. století, kteří jsou označováni jako kappadočtí otcové (dále k nim patří sv. Basileios Veliký a jeho bratr sv. Grégorios z Nyssy).\n\nDíky dochované korespondenci a řečnickým projevům máme o jeho životě podrobné zprávy. Narodil se v rodině světců: jeho otec Gregorios Starší, židovský rétor, který se pod vlivem své manželky Nonny dal pokřtít a byl pak 45 let biskupem v Nazianzu, bratr Caesarius z Nazianzu i sestra Gorgonia jsou uctíváni jako svatí. Řehoř se vzdělával nejprve v Kaisareii, poté v Alexandrii a nakonec na platónské akademii v Athénách, kde se setkal i s pozdějším císařem Juliánem a velmi spřátelil s Basileem Velikým, v jehož klášteře později také žil. V řeči při jeho pohřbu vylíčil studentský život té doby.\nPo studiích žil v Basiliově klášteře na mořském pobřeží, kde se věnoval fyzické práci, modlitbě a studiu Bible, pak se ale musel vrátit domů, kde pomáhal svému starému otci. Ten ho roku 361 proti jeho vůli vysvětil na kněze a Řehořovo kázání o vážnosti kněžského poslání při této příležitosti se dodnes hojně cituje. Roku 370 navrhl Basileios Řehoře na metropolitu v Cesareji. Když jím byl však zvolen sám, ustanovil Řehoře i svého bratra Řehoře z Nyssy biskupy, aby ho podpořili v zápase s tehdy převládajícím ariánstvím.\n\nRoku 379 byl povolán do Konstantinopole, kde bylo nikájské učení po vládě ariánského císaře Valenta silně na ústupu a Řehoř musel začínat ve sklepě. Mezi jeho tehdejšími žáky byl i pozdější překladatel latinské Bible svatý Jeroným. O rok později ho císař Theodosius I. povýšil na konstantinopolského patriarchu a Řehoř významně ovlivnil První konstantinopolský koncil. Po roce se však svého úřadu vzdal, neboť někteří biskupové považovali jeho jmenování za porušení jednoho z kánonů Prvního nikajského koncilu a dvorských intrik se Řehoř nechtěl účastnit. Zbytek života strávil jako poustevník v rodné vesnici, kde zděděný majetek rozdal a žil v malém domku se studní a zahradou. V této době vznikly jeho polemiky s Apollinariem a většina jeho básní.\n\nPo smrti byl slavnostně pohřben v Konstantinopoli, ale roku 1204 křižáci jeho ostatky odvezli do Říma, kde byly uloženy v chrámu svatého Petra; roku 2004 je papež Jan Pavel II. vrátil do Konstantinopole.\n\nVe svých kázáních kladl Řehoř velký důraz na pečlivé studium Bible a na výklad jednotlivých míst v kontextu Starého i Nového zákona. Důrazně obhajoval trojiční dogma podle nikájského vyznání víry a jeho shrnutí trojiční víry se cituje i v současném katechismu katolické církve. Polemizoval také se svým někdejším spolužákem Juliánem, který se jako císař vrátil k pohanství; mimo jiné jej kritizoval za to, že upírá křesťanům právo na klasické vzdělání.\n\nPro soteriologii (nauku o spáse) formuluje pravidlo: \"Vždyť to, co není přijato (Slovem), není spaseno, na druhou stranu to, co bylo spojeno s Bohem, bude spaseno.\"\n\nZ Řehořova díla se zachovalo přes 50 kázání, včetně velmi osobních řečí nad hroby rodičů, sourozenců a přítele Basilia Velikého. Teologicky nejvýznamnějších je \"Pět řečí o Trojici\" z roku 379, za něž mu Efezský koncil udělil titul „teolog“.\n\nDále se zachovalo přes 200 Řehořových dopisů, významných jak teologicky (polemika s Apollinariem), tak jako historické dokumenty a náhledy do života jeho doby. Řehoř patřil také mezi řecké básníky pozdního starověku.\n\n\n\n"}
{"id": "44742", "url": "https://cs.wikipedia.org/wiki?curid=44742", "title": "Lomany", "text": "Lomany\n\nLomany je osada a barokní hospodářský dvůr cisterciáckého kláštera v Plasích ležící v centrální části okresu Plzeň-sever, na katastrálním území vsi Lomnička, 4 km západně od města Plasy v nadmořské výšce 376 m.\n\nDvůr leží v údolí Lomanského potoka u rozcestí cesty z Plas do Lomničky a Dražně.\n\nLomany byly původně majetkem mocného rodu Drslaviců, ale pan Oldřich z Žinkov je odkázal plaskému klášteru, když roku 1192 na třetí křížové výpravě umíral v Palestině. Bratři Oldřicha s převodem nesouhlasili, neb byli spoluvlastníky. Pro klášter bylo získání sousedních Loman důležité a tak bratrům nahradil újmu jiným, vzdáleným statkem a 22 hřivnami stříbra (cca 5,5 kg). V potvrzení majetku kláštera papežem Inocencem IV. z roku 1250 jsou Lomany uváděny jako grangie.\n\nV roce 1366 byl pověřen klášterní úředník Ješek rozměřením části pozemků na lány a prodání sedlákům právem zákupním, čímž byla vesnice znovu založena. V době husitských válek zastavil roku 1421 král Zikmund ves i dvůr vladykovi Janovi ze Sádku za 100 kop grošů. Úroky z vystaveného dlužního úpisu byly spláceny ve formě požitků ze vsi a dvora. Během husitských válek byla ves pravděpodobně vypálena stejně jako klášter, neboť při prodeji dlužního úpisu Jindřichovi a Rackovi z Mrtníka před rokem 1452 se mluvilo jen o dvoře Lomany. V majetku bratrů z Mrtníka byly Lomany několik let, načež plaský opat dlužní úpis vyplatil a získal Lomany zpět. Je možné, že ves byla klášterem obnovena, ale brzo ji do zástavy získává Jakub Gotfrýd ze Žebnice. Jeho syn Šimon Gotfrýd drží Lomany ještě v roce 1530, v následujících letech mu klášter pravděpodobně zaplatil část dluhu a zároveň Šimon získal jednu usedlost osvobozenou od poddanských povinností.\n\nLomany byly spolu s třemi vesnicemi zastaveny Oldřichovi Dubeckému ze Zap, který obratem prodal dlužní úpis Jetřichovi Valečskému z Vřesovic a od něj jej kupuje roku 1543 Florián Gryspek a Lomany připojuje ke kaceřovskému panství. Zpustlý dvůr asi obnovil, v kaceřovském urbáři z roku 1558 byl při lomanském dvoře zmiňován ovčín, čtyři usedlosti a dva rybníky, v jediné svobodné usedlosti stále hospodařil zchudlý šlechtic Šimon Gotfrýd ze Žebnice.\n\nZa účast bratrů Floriana a Jana Jaroslava na vzpouře byl v roce 1623 Gryspekům zkonfiskován veškerý majetek a vrácen klášteru. Za třicetileté války byly Lomany – dvůr i ves – opět vypáleny, zbyl jen ovčín, v roce 1639 byl vojáky vydrancován i zbytek.\n\nV roce 1672 byla u ovčína postavena myslivna. Za opata Ondřeje Trojera byl postaven nový barokní dvůr, několik chalup a také mlýn. V roce 1745 Lomany opět zcela vyhořely a ves již nebyla obnovena. Za opata Celestina Stoye byla započata stavba barokního dvora na téměř čtvercovém půdorysu, kterou dokončil až opat Fortunát Hartmann stavbou mléčnice roku 1752. Půdorys je obdobný jako u dvora Lednice. Dvůr byl určen pravděpodobně jen k chovu dobytka.\n\nPo zrušení klášter v roce 1785 přešel dvůr do správy Náboženského fondu, později do majetku Metternichů. Při první pozemkové reformě dvůr získali zaměstnanci knížete Metternicha, jejich potomkům byl v restitučním řízení po roce 1989 vrácen. Dvůr je v současnosti hospodářsky využíván a potřebuje nutně opravu. Ráz bezprostředního okolí dvora je narušen nevhodnými stavbami bytovek a dalších hospodářských budov.\n\nPřibližně čtvercové prostranství dvora vymezují tři mohutné budovy. Hlavní brána na jižní straně stojí mezi dvojicí symetrických dvoukřídlých přízemních obytných budov, které tvoří obě nároží. Celá protilehlá severní strana je tvořena budovou stodoly, která byla spojena zdmi s bočními křídly. V 60. létech 20. století stodola vyhořela a je jen provizorně zastřešená.\n\nNa volném prostranství uprostřed dvora stojí čtvrtý objekt přízemní mléčnice s věžičkou, datovaný do roku 1752, později rozšířené na východní stranu na téměř dvojnásobnou šířku. Na západní straně zachované barokní fasády mléčnice jsou původní sluneční hodiny. Zachován je především barokní půdorys dvora a základní hmoty budov, ty samotné jsou však mnohokrát přestavěny.\n\nDvůr Lomany je stejně široký jako dvůr Kalec a Hubenov a stejně dlouhý jako dvory Lednice a Třemošnice. Délky jednotlivých křídel dvora Lomany jsou stejné jako u Kalce a Hubenova a lze říci, že se tyto dvory liší jen různým natočením protilehlých dvojic navzájem kolmých křídel. Spojnice Lomany – Býkov – Hubenov vytváří pravoúhlý trojúhelník. Spolu s dvory Býkov, Rohy a Hubenov tvoří vrcholy téměř pravidelného obdélníka.\n\nJižně od dvora je na Lomanském potoce malý Lomanský rybník, pod nímž se stéká Dražeňský s Pláňským potokem a po pár metrech se vlévají do Lomanského potoka. U silnic na Lomničku a Dražeň stojí mohutné a staré Lomanské duby, mladší z nich již uhynul.\n\n"}
{"id": "44753", "url": "https://cs.wikipedia.org/wiki?curid=44753", "title": "Basil", "text": "Basil\n\nBasil je mužské křestní jméno řeckého původu. Další variantou jména je Bazil. Je odvozené od slova \"basileios\" a vykládá se jako „královský“. V ruské podobě ho známé jako Vasil.\n\nPodle maďarského kalendáře má svátek 2. ledna.\n\n\n\n"}
{"id": "44755", "url": "https://cs.wikipedia.org/wiki?curid=44755", "title": "Daktyloskopie", "text": "Daktyloskopie\n\nDaktyloskopie (též dermatoglyfika) je nauka o kožních papilárních liniích na prstech, dlaních a ploskách nohou. Průběh těchto linií je pro jedince charakteristický a do jisté míry dědičný. Tato jedinečnost je v kriminalistice využívána pro identifikaci osob. Podobné otisky prstů jako člověk má ale například i koala medvídkovitý.\n\nK prvním vědcům, kteří začali studovat papilární linie, patřil Jan Evangelista Purkyně. V roce 1840 chirurg Robert Blake Overton poté, co se dozvěděl o vraždě lorda Williama Russella, napsal třístránkový dopis doporučující „\"zajištění osobních věcí podezřelé osoby, ze kterých lze sejmout otisky prstů, a porovnat je se skvrnami na přikrývkách a polštářích\"“. Dopis se sice dostal do rukou Scotland Yardu, ale na místě vraždy se žádné otisky prstů nenašly a dopis skončil v archivu bez náležité odezvy. První praktické použití nalezl v roce 1877 v Indii William James Herschel; s jejich pomocí kontroloval, aby osoby pobírající vojenskou penzi peněžní obnos obdržely pouze jednou. V této době také byly používány pro stvrzování oficiálních dokumentů.\n\nUž koncem 19. století tak byl v Anglii zaveden identifikační systém založený na daktyloskopii a otisky prstů byly připuštěny jako důkaz v trestním řízení. Na našem území začal pracovat s touto metodou jako první štábní kapitán Josef Povondra. V roce 1907 založil první četnickou daktyloskopickou sbírku v českých zemích, a od roku 1911 do ní začaly daktyloskopické karty osob zasílat i další četnické stanice mimo Prahu. Ale ještě v roce 1925 musela být průkaznost této metody u nás dokazována. Soudci a někteří policisté nebyli ještě dostatečně seznámeni s touto metodou a nevěřili jí.\n\nRoku 2020 byla publikována možnost určit stáří otisku prstu s rozlišením dne pomocí chemické analýzy.\n\nKriminalistická daktyloskopie je velmi levná a poměrně spolehlivá metoda identifikace osob. Její pomocí se nejen hledají pachatelé, ale i identifikují neznámá těla. Daktyloskopické stopy zanechává člověk díky tomu, že dlaně jsou trvale jemně zpocené a tento pot zůstává na povrchu předmětů, které člověk uchopil, nebo na materiálech, kterých se dotkl nebo přidržel. Taková stopa se pak dá zviditelnit fyzikálními nebo chemickými metodami. Daktyloskopie zkoumá jakékoli změny v průběhu papilárních linií (tzv. markanty). Shoda otisku se potvrdí při shodě 10 až 15 markantů.\n\nNaráží se však i na případy, kdy i daktyloskopie může označit nesprávného člověka, což se stalo například v případě atentátu na vlakové nádraží v Madridu. Částečně špatnou identifikaci omezují čtyři pojistky:\n\nČeská daktyloskopická databáze AFIS v současnosti pozůstává přibližně z 600 tisíc osobních karet.\n\nDaktyloskopie se opírá o tři zákony, jejichž zjednodušená formulace zní takto:\n\nDonedávna bylo technicky nemožné sejmout otisky prstů z vystřelené nábojnice. Při výstřelu dochází k takovému zvýšení teploty, že se otisk prakticky vypaří. Nová metoda pro zpětnou rekonstrukci otisku vznikla ve spolupráci britských kriminalistů z katedry chemie na University of Leicester a z kriminalistické laboratoře narthamponshirské policie. Princip této techniky vychází z toho, že kov nábojnice v místě dotyku s pokožkou resp. s potem po prudkém ohřevu nepatrně koroduje. Takto vyleptaný otisk lze odstranit pouze zbroušením nebo jinými invazivními prostředky, nikoliv prostým otřením jako u běžných otisků.\n\n\n"}
{"id": "44756", "url": "https://cs.wikipedia.org/wiki?curid=44756", "title": "Loreta", "text": "Loreta\n\nLoreta, z názvu italského města \"Loreto\", může být: \n\n\n\n\n"}
{"id": "44757", "url": "https://cs.wikipedia.org/wiki?curid=44757", "title": "Sůl nad zlato", "text": "Sůl nad zlato\n\nSůl nad zlato (něm. \"Der Salzprinz\", angl. \"Salt More Than Gold\") je slovenská pohádka ze sbírky Boženy Němcové, která dává ponaučení, že zatímco bez zlata a drahých kamenů člověk žít může, tak sůl je pro život a zdraví nezbytná. Jedná se o morální ponaučení, které říká, že mnoho prostých a všedních věcí je pro život mnohem důležitějších než sebelepší šperk a drahá ozdoba.\n\nJiná slovenská verze této pohádky Soľ nad zlato pochází od Pavola Dobšinského.\n\n\n"}
{"id": "44762", "url": "https://cs.wikipedia.org/wiki?curid=44762", "title": "Policie České republiky", "text": "Policie České republiky\n\nPolicie České republiky (PČR) je ozbrojený bezpečnostní sbor České republiky, státní policie s působností na celém území republiky. Vznikla dne 15. července 1991 přeměnou české části československé Veřejné bezpečnosti Sboru národní bezpečnosti, a to dnem vyhlášení zákona ČNR č. 283/1991 Sb., o Policii České republiky. S účinností od 1. ledna 2009 je činnost Policie České republiky upravena novým zákonem č. 273/2008 Sb., o Policii České republiky, který realizuje reformu policie navrženou ministrem vnitra Ivanem Langerem. Jejím záměrem je především policii soustředit na úkoly při zajištění bezpečnosti a odbřemenit ji od dalších působností, které s tímto hlavním úkolem úzce nesouvisí.\n\nPolicisté jsou ve služebním poměru, který upravuje zákon č. 361/2003 Sb., o služebním poměru příslušníků bezpečnostních sborů. Policie České republiky měla k 1. březnu 2018 celkem 40 175 příslušníků (z toho je 6 238 žen). Úkoly policie plní též její civilní zaměstnanci, kteří jsou v pracovním poměru dle zákona č. 262/2006 Sb., zákoníku práce. V čele Policie České republiky stojí policejní prezident, kterým je od roku 2018 Jan Švejdar.\n\nPolicie plní zejména tyto úkoly:\n\nPolicie je podřízena Ministerstvu vnitra, přičemž to vytváří podmínky pro plnění úkolů policie. Policie se člení na útvary, kterými jsou Policejní prezidium České republiky, útvary policie s celostátní působností, krajská ředitelství policie a útvary zřízené v rámci krajského ředitelství.\n\nČinnost policie řídí Policejní prezidium České republiky, v jeho čele stojí policejní prezident, který je představeným všech policistů a kterého jmenuje ministr vnitra (způsob jeho odvolání není současnou právní úpravou řešen). Policejnímu prezidentovi jsou v rámci prezidia podřízeni jeho náměstci: první náměstek policejního prezidenta, náměstek policejního prezidenta pro službu kriminální policie a vyšetřování (SKPV) a náměstek policejního prezidenta pro ekonomiku. Od 1. prosince 2018 je policejním prezidentem Jan Švejdar, jenž byl jmenován ministrem vnitra ČR Janem Hamáčkem.\n\nV čele jednotlivých služeb stojí ředitelé, které jmenuje a odvolává policejní prezidium. Ředitele Útvaru pro ochranu prezidenta ČR policejní prezident jmenuje a odvolává se souhlasem prezidenta České republiky. V policii působí tyto útvary s celostátní působností:\n\nÚtvary s územně vymezenou působností jsou typicky \"krajská ředitelství\" (a útvary zřízené v jejich rámci):\n\nPolicejní prezident zřizuje v rámci každého krajského ředitelství na návrh jeho ředitele podle jednotlivých okresů \"územní odbory\" (dříve šlo o okresní ředitelství), v Brně, Ostravě a Plzni ale místo nich existují \"městská ředitelství\" a v hl. m. Praze čtyři \"obvodní ředitelství\". V rámci těchto odborů a ředitelství jsou pak zřizovány jako ještě nižší článek jednotlivá \"obvodní a místní oddělení\". Organizační složkou státu vystupující za policii navenek jsou ovšem jen krajská ředitelství a všechny nižší útvary s územně vymezenou působností, ačkoli samostatně vykonávají činnosti, určené interními předpisy (např. závaznými pokyny policejního prezidenta), jsou jejich vnitřními organizačními jednotkami.\n\nPolicisté realizují úkoly policie prováděním služebních zákroků a úkonů. Přitom jsou povinni dbát cti, vážnosti a důstojnosti osob i své vlastní a nepřipustit, aby osobám v souvislosti s jejich činností vznikla bezdůvodná újma a případný zásah do jejich práv a svobod překročil míru nezbytnou k dosažení účelu sledovaného služebním zákrokem nebo služebním úkonem. Úkonem se ve smyslu zákona o policii rozumí v podstatě různé jednání policisty dle zákona. Zákrokem se pak ve smyslu zákona rozumí úkon, při kterém dochází k přímému vynucování splnění právní povinnosti nebo k přímé ochraně práv za použití síly nebo hrozby jejího použití. Policista je při provádění služebního zákroku povinen, pokud to povaha a okolnosti služebního zákroku dovolují, použít odpovídající výzvy, na jejímž začátku jsou slova „Jménem zákona!“. Každý je povinen uposlechnout výzvy zakročujícího policisty. Policista při výkonu své pravomoci musí prokázat svou příslušnost k policii, pokud to povaha a okolnosti služebního zákroku nebo služebního úkonu dovolují, a to služebním stejnokrojem s identifikačním číslem, služebním průkazem, odznakem služby kriminální policie nebo ústním prohlášením „policie“. Takovým ústním prohlášením prokazuje policista svou příslušnost k policii pouze ve výjimečných případech, kdy okolnosti služebního zákroku neumožňují tuto příslušnost prokázat jinak. Služebním stejnokrojem, služebním průkazem nebo odznakem služby kriminální policie se policista prokáže ihned, jakmile to okolnosti služebního zákroku nebo služebního úkonu dovolí.\n\nPolicista při provádění služebního zákroku či úkonů má za podmínek stanovených zákonem o Policii České republiky řadu oprávnění. Zejména je oprávněn vyžadovat vysvětlení od osob a může požadovat prokázání totožnosti. Také může zajistit osobu v policejní cele až na 24 hodin (cizince při rozhodování o správním vyhoštění až na 48 hodin) a agresivní osobu omezit v pohybu připoutáním ke vhodnému předmětu. Policista je oprávněn odebrat zbraň, provést prohlídku dopravního prostředku, zakázat vstup na určené místo, může vstoupit do živnostenské provozovny i do obydlí osoby v případě splnění zákonných podmínek. V případě důvodné obavy, že je ohrožen život nebo zdraví, hrozí-li větší škoda na majetku, nebo je-li důvodné podezření, že se v bytě nachází osoba zemřelého, policista může otevřít byt nebo jiný uzavřený prostor. Zákon o Policii České republiky také upravuje oprávnění k používání podpůrných operativně pátracích prostředků v souvislosti s trestním řízením (krycí doklady, konspirativní prostředky, zabezpečovací technika, zvláštní finanční prostředky, využití informátora). V zájmu ochrany bezpečnosti osob, své vlastní, majetku a ochrany veřejného pořádku je policista oprávněn použít donucovací prostředky proti osobě, která chráněné statky ohrožuje. V zákonem vymezených případech má policista oprávnění použít zbraň.\n\n\n\n\nV roce 2018 bylo vybráno nové logo tísňové linky policie, autorkou je studentka Obchodní akademie Dr. Albína Bráfa a Jazyková škola s právem státní jazykové zkoušky Třebíč Andrea Jelínková.\n\nPodle vyhlášky č. 433/2004 Sb., kterou se stanoví druh a vzor služebních medailí bezpečnostních sborů a důvody pro jejich udělení, uděluje Police České republiky svým příslušníkům následující tři služební medaile:\n\n\n\n"}
{"id": "44772", "url": "https://cs.wikipedia.org/wiki?curid=44772", "title": "Bugzilla", "text": "Bugzilla\n\nBugzilla je webová aplikace pro sledování chyb (\"bug tracking\") původně vyvinutá a používaná organizací Mozilla. Jde o open source software s licencí Mozilla Public License, která je používána v mnoha proprietárních i open source projektech. \n\nBugzilla potřebuje ke své činnosti nainstalovaný webový server (například Apache) a databázový systém (například MySQL nebo PostgreSQL). Chybu může vložit kdokoliv a každá chyba je přiřazena konkrétnímu vývojáři. U každé chyby je možné evidovat řadu parametrů (popis, stav, závažnost, apod.) a lze k ní přidávat komentáře, záplaty (\"patches\"), ukázky dané chyby apod.\n\nVýznam pojmu chyba (\"bug\") je zde velmi obecný, neboť se tato aplikace používá nejen pro evidenci chyb v pravém slova smyslu, ale i pro návrhy na vylepšení a požadavky nových funkcí. Podobné aplikace se z tohoto důvodu často nenazývají jako nástroje pro \"bug tracking\" ale jako nástroje pro \"issue tracking\".\n\nBugzilla byla původně napsána Terrym Weissmanem v roce 1998 jako open source náhrada obdobného systému používaného v Netscape Communications Corporation. Původně byla napsána v Tcl, ale ještě před zveřejněním byla přepsána do Perlu. První dostupná verze byla Bugzilla 2.0.\n\nPřesné požadavky pro instalaci popisují poznámky k vydání (např. k verzi 5.1.1) a patří mezi ně:\n\n"}
{"id": "44777", "url": "https://cs.wikipedia.org/wiki?curid=44777", "title": "Vavřín vznešený", "text": "Vavřín vznešený\n\nVavřín vznešený (\"Laurus nobilis\" L.), alternativně též vavřín ušlechtilý, obvykle zvaný jen vavřín, je statný strom z čeledi vavřínovitých (\"Lauraceae\"). Od starověku je znám jako symbol vítězství.\n\nV původním areálu rozšíření dorůstá výšky až 12 metrů. Je bohatý na silice.\nPochází z Přední Asie, odkud se rozšířil do celého Středomoří, kde byl dříve součástí přirozených středomořských lesů.\n\nDaří se mu v lehkých propustných půdách. Nesnáší ani dlouhodobé sucho, ani přemíru vlhkosti v půdě. Potřebuje relativně hodně slunečního svitu, snáší přímé slunce nebo slabý polostín. Jde o teplomilnou rostlinu, která v našich podmínkách musí být na zimu chráněna ve sklenících nebo zimních zahradách.\n\nPlody vavřínu jsou bohaté na silice, tvořené částečně tuky, částečně terpenickými látkami. Listy obsahují až 1,3 % eterického oleje, v němž převládají terpenické látky.\n\nSilice, obsažené v čerstvých listech a dřevu, při požití mohou způsobit alergické reakce. Kromě toho silice, zejména při vdechování, mohou způsobovat halucinace, případně i ztrátu vědomí.\n\nV současnosti se pěstuje po celém světě hlavně pro okrasu, a to i v květináčích jako zakrslý stromek.\n\nSušené listy vavřínu se používají jako koření pod jménem bobkový list, resp. \"bobek\". Kromě toho jsou sušené listy používány v léčitelství jako prostředek proti artritidě a pro posílení žaludku. Plody byly v minulosti užívány jako prostředek proti střevním parazitům, dnes vzhledem ke zjištěným možným negativním vedlejším účinkům se již neužívají.\n\nObsahové látky jsou účinné jako prostředek proti křečím (zejména jako antiepileptikum), proti bolestem a zánětům a mají antioxidační účinky.\n\nV starořeckých mýtech se ve vavřínový strom proměnila nymfa Dafné, aby se skryla před ji pronásledujícím Apollónem, který pak na znamení smutku z neopětované lásky nosil na hlavě vavřínový věnec. Dafné měnící se ve vavřín ztvárnil ve svém mistrovském díle barokní sochař Bernini.\n\nVe starověkém Řecku byli věnci spletenými z vavřínových snítek korunování vítězové nejen ve sportovních ale i v jiných soutěžích (odtud pochází pojem „vavřínové věnce“). Podobně ve starověkém Římě byli vavřínovými věnci zdobeni vojevůdci, vracející se z vítězných válečných tažení. Také akademický titul „bakalář“, původně \"baccalaureatus\" vznikl zkrácením latinského sousloví \"bacca laurea coronatus\", tedy „korunovaný vavřínovým věncem“; podobně od názvu poëta laureatus („vavřínovaný“ básník) pochází i termín „laureát“.\n\nSlovo loreta je rovněž odvozeno od latinského názvu vavřínu a ve starověkém Římě původně označovalo vavřínovou alej.\nVavřínový věnec byl udělován řeckým a římským básníkům a tento zvyk se přenesl až do dnešních časů, básníci britského královského dvora dostávají titul básník laureát s vavřínovým věncem. Také jméno \"Laura\", pocházející z italštiny, má se jménem vavřínu společný původ.\n\n\n\n"}
{"id": "44780", "url": "https://cs.wikipedia.org/wiki?curid=44780", "title": "Myšlenková mapa", "text": "Myšlenková mapa\n\nMyšlenková mapa (někdy také \"mentální mapa\") je grafické uspořádání klíčových slov, doplněné obrázky vyznačující vzájemné vztahy a souvislosti. Může být využívána například k učení, plánování nebo řešení problémů.\n\nS vynálezem myšlenkových map přišel v 60. letech 20. století Tony Buzan. Od té doby jsou svými zastánci prezentovány jako „nejlepší pomůcka pro přemýšlení“. Myšlenkové mapy jsou graficky zpracovanou napodobeninou procesů probíhajících v mozku a jsou navrženy tak, aby mozek využíval maximum svých schopností. Opírají se o fakt, že lidský mozek myslí multilaterálně, nikoli lineárně.\nMyšlenková mapa podporuje všechny funkce mozku, ať už hovoříme o paměti, kreativitě, učení či veškerém přemýšlení.\n\nDo středu mapy zakreslíme klíčový objekt, jedná se o centrum naší pozornosti – jádro myšlenkové mapy, téma, nad kterým se chceme zamyslet nebo ho řešit. První myšlenku, která nás napadne, zaznamenáme nad pravý horní okraj jádra a tuto myšlenku rozvíjíme a heslovitě zaznamenáváme v daném ramenu, až do vyčerpání této myšlenky, přičemž jednotlivá hesla propojíme linkou. Další myšlenku zaznamenáme opět u jádra, pod první již vyjádřenou myšlenku. Začínáme hlavními tématy, jež s hlavním objektem přímo souvisí, a z nich pokračujeme dále vzdálenějšími motivy. Větve mají svá klíčová slova, popřípadě ilustrace. Jednotlivé klíčové pojmy jsou asociačními podněty, které by nám měly umožnit vybavit si celkovou informaci. V koncepci myšlenkových map je jasně patrná metoda řetězení.\n\nZde jsou uvedeny nezávazné zásady tvorby myšlenkových map: kreslit, vybarvovat, dodat mapám třetí rozměr, propojovat, nalézt svůj styl, hrát si, hierarchizovat, kategorizovat, kódovat, nestereotypizovat, asociovat, nadchnout se, používat centrální obrázek, tvořit tvary, tvořit jednoduše, trénovat.\n\nDalší zásady: psát tiskacím písmem, používat jedno klíčové slovo na větev, spojovat čáry, k mapám se vracet, odvázat se, nenudit se, nesnažit se být dokonalými, nepoužívat dlouhé fráze, nebýt monotónní ani negativní.\n\nToto je tradiční postup tvorby mapy, který může být potřeba pozměnit, aby nejlépe vyhovoval individuálním záměrům člověka.\n\nMezi hlavní výhody myšlenkových map patří především fakt, že se díky nim lépe učíme a více si pamatujeme. Jasně zachycují podrobnosti jako celek, tím umožní mozku vnímat danou problematiku komplexně, čímž předchází mentálnímu nepořádku. Mozek vnímá souvislosti, které si může vzájemně asociovat. Šetří čas, ať už se jedná o jejich vytváření nebo učení. A to hlavní na závěr – myšlenkové mapy mozek jednoduše baví. Je to akcelerátor myšlení, neboť mozek nemusí pracovat paralelně na různých aspektech tématu, ale postupně využívá soustředěnou kapacitu myšlení na jeden aspekt za druhým. \n\nMezi hlavní nevýhody zpravidla řadíme skutečnost, že se stávají nevyhovujícími v případě, že je potřeba do mapy vložit delší text. Nejsou dostatečně rozšířeny mezi populací, z čehož pramení, že jim většina lidí nerozumí a někteří se jim ani porozumět nesnaží, jelikož příliš lpí na svých zvycích. Není vždy úplně snadné plně porozumět cizí mapě. Vyhovuje především lidem s vizuálním typem paměti (90 % populace), diskriminuje typ auditivní, komunikativní a motorický. Navíc nelze všechna existující témata zobrazit hierarchicky.\n\nPodle Buzana 95 % gramotné světové populace 21. století využívá tři základní nástroje zápisu poznámek. Mezi tyto nástroje patří:\n\n\nNejčastěji používáme slova, čísla, věty, řádky, seznamy, logiku, kritické myšlení a jedinou barvu.\n\nMezi nevýhody lineárních zápisků patří to, že v kvantu textu před námi ukrývají klíčová slova nebo je rozdělují každé na jinou stránku, což brání proudu volných asociací a jejich vzájemnému propojování. Nudí nás, jedna stránka se podobá druhé. Z velkého množství poznámek pramení frustrace. Bezohledně plýtvají naším časem, zbytečně se jimi prodíráme, vracíme a ztrácíme se v nich. Kreativita a paměť zde dohromady nemají prostor. Jsou jednou z příčin ochladnutí lásky ke vzdělání. Využívají jen některé části mozku. Většinou je potřeba je doma znovu předělat v případě, že se mluvčí nechal vést volnými asociacemi, čímž v našem lineárním textu způsobil pořádný zmatek.\n\nObjektivní výhodou, kterou bychom v tomto druhu zápisu mohli nalézt je, že jsou snadno pochopitelné pro kohokoli, kdo si je přečte a jejich tvoření nevyžaduje velkou psychickou námahu.\n\nNásledující svobodný software umožňuje vytvářet myšlenkové mapy:\n\nNásledující proprietární software umožňuje vytvářet myšlenkové mapy:\n\n"}
{"id": "44783", "url": "https://cs.wikipedia.org/wiki?curid=44783", "title": "Tisa", "text": "Tisa\n\nTisa ( , , ) je řeka na Ukrajině, v Maďarsku a Srbsku. Částečně také tvoří hranici mezi \"Ukrajinou\" a Rumunskem a \"Maďarskem\" a Slovenskem. Je to nejdelší, levý přítok Dunaje. Je 996 km dlouhá. Povodí má rozlohu 157 200 km² (46 % v \"Rumunsku\" a 30 % v \"Maďarsku\").\n\nTisa pramení na Ukrajině, v Zakarpatské oblasti, ve východních Karpatech (má dva prameny – Čorna Tysa a Bila Tysa, které se stékají u města Rachov). Poté tvoří řeka ukrajinsko-rumunskou hranici, u města Čop pak vtéká na maďarské území, částečně také tvoří jeho hranici se Slovenskem. Tam protéká Zemplínem a stáčí se směrem na jih, do Srbska. Asi 30 km severně od Bělehradu se pak vlévá do Dunaje. Převážná část toku vede Podunajskou nížinou. Zdroj vody je sněhový a dešťový. Řeka protéká následujícími (většími) městy Chust, Rachov, Ťačev, Čop (\"Ukrajina\"), Tokaj, Tiszaújváros, Tiszafüred, Szolnok, Csongrád, Segedín (\"Maďarsko\"), Kanjiža, Novi Bečej, Titel (\"Srbsko\").\n\n\n\nPrůměrný průtok na dolním toku (Senta v Srbsku) je 810 m³/s. Vyšší vodní stavy jsou na jaře (březen až duben), v létě dochází ke zvýšeným stavům v důsledku dešťů a v zimě je průtok malý. Ledová pokrývka je nestálá a vydrží v chladných zimách maximálně dva měsíce. V povodí Tisy bývají velké povodně (1970).\n\nVoda z \"Tisy\" se hojně využívá pro zavlažování a z řeky vede mnoho zavodňovacích kanálů. U města Tiszafüred, v Maďarsku se na řece nachází velká přehradní nádrž (Kisköre – délka 30 km). Postupem času se z přehrady stalo jedno nejpopulárnějších turistických letovisek v celé zemi. 476 km řeky je splavných (od města Tiszakarad v \"Maďarsku\"). Na horním toku se splavuje dřevo.\n\nHistorická zajímavost\n\nNa řece Tise se roku 1697 odehrála poslední velká bitva mezi křesťanskou Evropou a Osmanskou říší. Bitva u Zenty byla jedna z nejdrtivějších porážek v turecké historii, odhaduje se, že se při ní v Tise utopilo na 10 000 tureckých vojáků.\n\n"}
{"id": "44784", "url": "https://cs.wikipedia.org/wiki?curid=44784", "title": "Piccadilly Circus", "text": "Piccadilly Circus\n\nPiccadilly Circus je známý dopravní uzel a náměstí v Londýnském obvodu Westminster.\n\nBylo vybudováno v roce 1819 pro spojení Regent Street s obchodní ulicí Piccadilly (slovo \"circus\" je míněno ve významu \"kruhové veřejné prostranství u dopravní křižovatky\"). V současné době spojuje divadla na \"Shaftesbury Avenue\", Haymarket, \"Coventry Street\" (směrem na Leicester Square) a \"Glasshouse Street\". Sousedství s hlavními nákupními a zábavními oblastmi, centrální pozice v srdci \"West Endu\" a status hlavní dopravní křižovatky činí z Piccadilly Circus místo schůzek a turisticky přitažlivou atrakci.\n\nJe věhlasné pro velké neónové reklamy upevněné na rozích budov na jeho severní straně, \"Shaftesbury Memorial Fountain\" a sochu známou jako \"Eros\" (oficiální označení \"Anděl křesťanské charity\", ve zkratce \"Agape\"). Je obklopeno několika významnými stavbami včetně \"London Pavilion\" a divadlem \"Criterion\". Přímo pod ním je stanice metra \"Piccadilly Circus\".\n\nPiccadilly Circus je spojeno s ulicí \"Piccadilly\", hlavní třídou, jež je poprvé zmiňována v roce 1626 jako \"Piccadilly Hall\", pojmenovaná po domu patřícímu Robertu Bakerovi, krejčímu známému prodejem \"piccadill\", což bylo označení pro různé druhy límců. Ulice byla od roku 1692 známá jako \"Portugal Street\", pojmenovaná na poctu manželky Karla II., Kateřiny z Braganza ale od roku 1743 se vžilo pojmenování \"Piccadilly\".\n\nPiccadilly Circus bylo vytvořeno roku 1819 jako spojnice s Regent Street, která začaly být budována podle plánů Johna Nashe na území patřícím lady Huttonové. Původně kruhový tvar Piccadilly Circus se změnil v roce 1886 po dokončení \"Shaftesbury Avenue\".\n\nStanice metra Piccadilly Circus byla zprovozněna 10. března 1906 na trase \"Bakerloo\" a na trase \"Piccadilly\" v prosinci téhož roku. V roce 1928 prošla tato stanice výraznou rekonstrukcí a rozšířením aby bylo možno zvládat narůstající počet cestujících.\n\nPrvní elektronické reklamy se zde objevily v roce 1910 a od roku 1923 byly elektronické billboardy instalovány na \"London Pavilion\". Dopravní semafory byly na křižovatkách zavedeny 3. srpna 1926.\n\nPiccadilly Circus bývalo obklopeno světelnými reklamními tabulemi upevněnými na budovách od počátku 20. století, ale nyní jsou tyto světelné reklamy pouze na jedné budově, na severozápadním rohu mezi \"Shaftesbury Avenue\" a \"Glasshouse Street\". Toto území není pojmenováno (používá se pro ně občas označení \"Monico\" podle \"Café Monico\", které zde původně sídlilo) a jeho vlastníkem je od 70.let 20. století společnost \"Land Securities Group\".\n\nPůvodní světelné reklamy používaly zářivky a později byly nahrazeny neónovými lampami a pohyblivými světelnými obrazci. Ještě později byly používány digitální projektory a na počátku roku 2000 LED displeje. Počet světelných reklam však postupně klesal z důvodů zvyšujících se nákladů.\n\nV roce 2005 zůstalo pouze pět světelných reklamních panelů nad třemi obytnými domy na severní straně Piccadilly Circus. V září 2003 společnost Coca-Cola nahradila svůj původní reklamní panel a v současnosti jej používá společnost Nescafé. Pod reklamou společnosti Coca-Cola jsou umístěny reklamy společností Sanyo, TDK a McDonald's. Na levé straně je reklamní LED panel společnosti Sanyo.\n\n\"Shaftesbury Memorial Fountain\" byla na Piccadilly postavena v letech 1893 – 1893 jako památka na dobročinnou práci Antonyho Ashley Coopera, 7 hraběte ze Shaftesbury. Na vrcholu památníku je okřídlená socha nahého Alfreda Gilberta, oficiálně označovaná Anděl křesťanské charity, všeobecně známá jako \"Eros\", podle mytologického řeckého boha lásky. Ve skutečnosti se však jedná o sochu jeho bratra Antera. Socha anděla byla první sochou vyrobenou z hliníku.\n\nStala se londýnskou ikonou a je použita jako symbol novin \"Evening Standard\".\n\nV průběhu druhé světové války byla socha na vrcholu památníku z bezpečnostních důvodů odstraněna a nahrazena reklamní tabulí. Socha byla vrácena zpět v roce 1948. Při rozsáhlé rekonstrukci tohoto území v roce 80. letech 20. století byla celá fontána přemístěná ze svého původního umístění v centru křižovatky na začátku \"Shaftesbury Avenue\" na jihozápad, kde stojí dodnes.\n\nBudova divadla Criterion stojí na jižní straně Piccadilly Circus. S výjimkou prodejny vstupenek je celé divadlo, s kapacitou 600 diváků, umístěno pod zemí. Na podepření stropu šaten i jeviště jsou použity masivní sloupy, takže z mnoha sedadel není vidět na jeviště.\n\nDivadlo navrhoval Tomas Verity a bylo otevřeno 21. března 1874 (původní záměr předpokládal jeho využití jako koncertní síně). V roce 1883 byla provedena jeho rekonstrukce doplněním kvalitnější ventilace a záměna původního plynového osvětlení za elektrické. Další výrazná rekonstrukce proběhla v roce 1989 a znovu otevřeno bylo v říjnu 1992.\n\nNa severovýchodní straně Piccadilly Circus, na rohu mezi \"Shaftesbury Avenue\" a \"Coventry Street\" se nachází \"London Pavilion\". První budova tohoto jména byla postavena v roce 1859 a byla používána jako koncertní hala. V roce 1885, kdy byla vybudována \"Shaftesbury Avenue\", která vedla napříč místem, kde stál původní Pavillion. Později byl Pavilion znovu postaven a jeho použití jako hudební hala bylo zachováno.\n\nV roce 1934 prošla budova výraznou rekonstrukcí a byla upravena na kino. V roce 1986 proběhla další výrazná rekonstrukce se zachováním původní fasády z roku 1885 a budova byla upravena na obchodní centrum. V roce 2000 byla budova spojena se sousedním \"Trocadero Centre\" a budova byla přejmenována na \"London Trocadero\". Podzemí stavby je spojeno se stanicí metra Piccadilly Circus.\n\nPůvodní hlavní obchodní středisko společnosti \"Tower Records\", nyní převzaté společností \"Virgin Megastore\" se nachází na Piccadilly číslo 1, na západní straně mezi \"Regent Street\" a \"Piccadilly\" naproti Piccadilly Circus. V podzemí budovy existuje přímý výstup do stanice metra. Konkurenční společnost \"HMV\" provozuje obchod v \"London Trocadero\".\n\nNa jižní straně nedaleko od \"Shaftesbury fountain\", již od roku 1925, se nachází prodejna významného prodejce sportovních potřeb \"Lillywhites\".\n\n"}
{"id": "44790", "url": "https://cs.wikipedia.org/wiki?curid=44790", "title": "Vavřín", "text": "Vavřín\n\nVavřín (\"Laurus\") je rod dřevin z čeledi vavřínovitých. Jsou to stromy s jednoduchými střídavými listy a drobnými pravidelnými květy v okolíkovitých květenstvích. Plodem je peckovice. Rod zahrnuje pouze 3 druhy a je rozšířen ve Středomoří a v Makaronézii.\nVavřín vznešený je používán jako koření (bobkový list) a léčivá rostlina. V ČR se pěstuje jako kbelíková rostlina.\n\nVavříny jsou stálezelené nevysoké stromy se střídavými jednoduchými listy se zpeřenou žilnatinou. Květy jsou pravidelné, jednopohlavné, uspořádané v úžlabních, stopkatých pseudookolících na zkrácených olistěných výhonech. Okvětí má krátkou trubku a je zakončené 4 laloky. V samčích květech je 8 až 30 tyčinek ve 3 kruzích. Samičí květy obsahují několik staminodií a semeník s krátkou čnělkou. Semeník obsahuje jedinou komůrku s jedním vajíčkem. Plodem je vejcovitá peckovice s drobnou číškou na bázi.\n\nRod vavřín zahrnuje pouze 3 druhy.\nVavřín vznešený je charakteristickou složkou středomořských tvrdolistých lesů. Naproti tomu oba makaronézské druhy rostou ve vlhčích subtropických lesích, známých jako vavřínové lesy, kde tvoří jednu z hlavních složek stromové vegetace spolu s dalšími zástupci vavřínovitých (obaleň páchnoucí, hruškovec \"Persea indica\", \"Apollonias barbujana\"), dále např. s voskovníkem \"Morella faya\", cesmínou kanárskou a jochovcem stromovitým.\n\nKvěty vavřínů jsou opylovány hmyzem.\nSemena rozšiřují různí ptáci, kteří konzumují výživné plody.\nPlody vavřínu vznešeného jsou v jižní Evropě v podzimním a zimním období důležitým zdrojem potravy zimující pěnice černohlavé.\nVe Středomoří nejsou vavříny význačnými živnými rostlinami motýlích housenek. V listech vavřínu kanárského na Kanárských ostrovech minují housenky drobných můr \"Caloptilia laurifoliae\" a \"Caloptilia staintoni\" z čeledi vzpřímenkovití. Vavřín je pěstován jako okrasná a užitková rostlina v tropech a subtropech různých kontinentů a příležitostně se na nich vyvíjejí housenky exotických motýlů, jako je otakárek \"Graphium sarpedon\" v Asii, \"Papilio scamander\" v Brazílii, nebo martináči \"Callosamia angulifera\" a \"Callosamia securifera\" v Severní Americe.\nVavřín kanárský je na Kanárských ostrovech a Madeiře napadán stopkovýtrusnou houbou \"Laurobasidium lauri\", která na jejich kmenech vytváří nápadné kyjovité plodnice. Příbuzný druh, \"Laurobasidium hachijoense\", se vyskytuje v Japonsku, kde roste výhradně na skořicovníku japonském (\"Cinnamomum japonicum\").\n\nVavřín vznešený a makaronézské druhy se oddělily v období asi před 7 milióny let. Předek těchto taxonů z období miocénu byl popsán jako \"Laurus abchasica\". Jeho fosílie byly nalezeny i v Žitavské a Chebské pánvi.\n\n\"Laurus nobilis\" byl popsán C. Linéem již v roce 1753. Druh \"vavřín azorský\" byl popsán v polovině 19. století hned 2x, jednou jako \"Persea azorica\" a podruhé, o něco později, jako \"Laurus canariensis\". Obě jména byla následně v roce 1960 zkombinována do názvu \"Laurus azorica\". V roce 2002 pak byl od tohoto druhu oddělen \"Laurus novocanariensis\" jako samostatný druh.\nV minulosti bylo do rodu \"Laurus\" řazeno velké množství druhů, které jsou v současnosti součástí jiných rodů čeledi \"Lauraceae\".\n\n\nListy vavřínu vznešeného poskytují známé koření, bobkový list, které je oblíbené zejména v jihoevropské kuchyni. Olej ze semen se používá při výrobě mýdla.\nV teplých krajích je vavřín vznešený pěstován jako okrasná dřevina. V České republice je možno jej pěstovat jako kbelíkovou rostlinu. Vyžaduje přes léto plně osluněné stanoviště a dobře propustnou půdu. V zimě jej lze umístit do skleníku nebo světlé chodby a omezit zálivku.\nVavřín je v různých částech světa používán jako léčivá rostlina. Má antibakteriální a antimykotické účinky, tlumí křeče a používá se jako tonikum, adstringens a sedativum aj.\n\n"}
{"id": "44792", "url": "https://cs.wikipedia.org/wiki?curid=44792", "title": "Embeddable Linux Kernel Subset", "text": "Embeddable Linux Kernel Subset\n\nEmbeddable Linux Kernel Subset (ELKS) je podmnožina linuxového jádra pro zvláštní účely. Cílem projektu je vytvořit kernel pro:\n\n\nV současné době běží na různých PC kompatibilních s IBM. Na této architektuře potřebuje obraz\nlinuxového jádra (kernel image) zhruba 200 KB a plně bežící operační systém by měl mít potřebu mezi 400 KB a 512 KB.\n\nDále ELKS běží na Psion SiBO. Zatím není veřejně známa verze pro jiné architektury. ELKS podporuje Internet Protokol verze 4.\n\n"}
{"id": "44795", "url": "https://cs.wikipedia.org/wiki?curid=44795", "title": "John Carew", "text": "John Carew\n\nJohn Alieu Carew (* 5. září 1979) je bývalý norský fotbalista a reprezentant gambijského původu, který je v současnosti bez angažmá. Je to jeden z nejznámějších norských fotbalistů. Nejdéle působil ve španělské Valencii a anglické Aston Ville.\n\nS klubem Valencia CF si zahrál ve finále Ligy mistrů v sezóně 2000/01 (porážka s Bayernem Mnichov na penalty).\n\nV Trophée des champions 2005 vstřelil v dresu Lyonu hattrick proti AJ Auxerre, Lyon vyhrál 4:1.\n"}
{"id": "44800", "url": "https://cs.wikipedia.org/wiki?curid=44800", "title": "Licenciát", "text": "Licenciát\n\nLicenciát je jedním z vyšších akademických titulů, používaný od středověku v mnoha evropských zemích dodnes. V České republice se nyní uděluje licenciát teologie se zkratkou ThLic.\n\nTitul se zkratkou lic. před jménem udělují zejména soukromé zahraniční vysoké školy jako např. Vysoká škola Humanitas v Sosnowci, Vysoká škola řízení Edukacja Wroclaw, Hornoslezská vysoká škola obchodní, aj. v České republice.\nTitul lic. získaný na zahraniční vysoké škole v České republice, se uděluje absolventům prvního stupně vysokoškolského studia a je roven našemu Bc. viz Lisabonská úmluva, MŠMT. \n\nNa středověké univerzitě se licenciát získáním gradu stával členem fakulty, na níž gradus získal a umožňoval mu na univerzitě svobodně vyučovat. Byl předstupněm doktorátu a vzhledem k vysokým nákladům na získání doktorátu se většina učitelů univerzity s tímto gradem spokojila, neboť jim umožňoval totéž co doktorát, s výjimkou profesury.\n\nTento systém přetrval na mnoha teologických fakultách, kde se po získání vzdělání ve filosofii (2–3 roky) a teologii (3 roky) získává licenciát po dalších dvou letech specializovaného studia.\n\n"}
{"id": "44803", "url": "https://cs.wikipedia.org/wiki?curid=44803", "title": "Redoxní reakce", "text": "Redoxní reakce\n\nRedoxní reakce (také \"oxidačně-redukční reakce\") jsou chemické reakce, při kterých se mění oxidační čísla atomů. Každá redoxní reakce je tvořena dvěma poloreakcemi, které probíhají současně. Tyto dvě poloreakce jsou oxidace a redukce.\n\nV přírodě se často setkáváme s hořením a korozí. Oba dva procesy jsou redoxními reakcemi.\n\nRozklad chlorečnanu draselného:\n\nReakce arsenu s vodným roztokem kyseliny dusičné:\n\nReakce kyseliny dusičné s mědí a reakce kyseliny chlorovodíkové s manganistanem draselným:\n\na také se mění oxidační čísla.\n\nJe poloreakce, při níž dochází ke zvyšování oxidačního čísla prvku. Prvek při ní ztrácí elektrony.\n\nJe poloreakce, při níž dochází ke snižování oxidačního čísla prvku. Prvek při ní získává elektrony.\n\nRovnice redoxních reakcí se vyčíslují jiným způsobem než neredoxní rovnice. Například rovnice reakce sulfidu olovnatého s peroxidem vodíku:\n\nNejprve musíme v rovnici najít jednotlivé poloreakce:\n\n\nPoté zapíšeme rozdíly oxidačních čísel před a po reakci:\n\nNakonec obě čísla zkrátíme a výsledek přiřadíme druhému reaktantu. Takže v našem případě se dvojka vykrátí na jedničku a osmička na čtyřku. Poté se obě čísla prohodí. U kyslíku bude 4 a u síry 1. Nakonec stačí tato čísla zapsat na obě strany rovnice ke sloučeninám kyslíku a síry.\n\n\"* 1 (viz 1 PbS a 1 PbSO) se většinou nepíše, ale není chybou ji uvádět.\"\n\n\n"}
{"id": "44804", "url": "https://cs.wikipedia.org/wiki?curid=44804", "title": "Mistr", "text": "Mistr\n\nTitul mistr v minulosti označoval majitele a vedoucího řemeslnické dílny. Základní součástí této funkce bylo vždy také pedagogické vedení učňů. V tomto významu se už ve středověku titul objevuje i u neřemeslnických vzdělávacích organizací (univerzita). V současnosti titul znamená vedoucího řemeslnického kolektivu, vedoucího dalších, například uměleckých kolektivů (koncertní mistr), je sportovním titulem a má i další přenesené významy.\n\nVe středověku a raném novověku byl mistr též majitelem řemeslnické dílny a musel být organizován v cechu. K založení či převzetí řemeslnické dílny musel mistr složit mistrovské zkoušky a zaplatit příspěvek do cechovní poklady. Mistr byl též odpovědný za školení učňů.\n\nVe středověku bylo ovšem použití slova širší než dnes. Slovo \"mistr\", latinsky \"magister\" bylo též označením vysokoškolského učitele (titul se psal před jméno, např. mistr Jan Hus nebo zkratkou M. Jan Hus, což byl rektor Karlovy univerzity). Dnes se používá pro vysokoškolský titul latinská podoba „\"magistr\"“.\n\nSoučasné použití titulu je značně různorodé a dosti nepřehledné. V různých podobách přitom vychází z původního použití slova.\n\nObecně slovo \"mistr\" označuje jakéhokoliv člověka, jenž dosáhl mimořádné zručnosti či dokonalosti (nebo se k ní blíží) v nějakém oboru lidské činnosti respektive \"mistrovství\" ve svém oboru (a to zpravidla bez ohledu na jeho formální vzdělání, funkční zařazení či jeho společenské postavení). Ženskou variantou tohoto slova je buďto \"mistrová\" (obvykle v případě povolání či řemesla) nebo \"mistryně\" (nejčastěji v případě sportu či umění).\n\nDnes tento titul označuje vedoucího řemeslnického kolektivu, vedoucího řemeslnické dílny nebo pedagoga v učňovském školství. Původní význam slova se v tomto případě v podstatě rozdvojil na dvě samostatné, i když podobné funkce.\n\nOd středověkých kameníků a stavitelů katedrál se odvozuje označení mistr v lóžích svobodných zednářů ve dvojím smyslu: a) jako třetí stupeň členství (po učni a tovaryšovi) a b) jako stoliční mistr nebo mistr lóže, což je jeden z mistrů zvolený na funkční období do čela lóže. Velký mistr stojí v čele vyššího útvaru sdružujícího lóže, který se označuje obvykle jako velká lóže nebo velký orient.\n\nV uměleckých kolektivech se slovo \"mistr\" používáno jako oficiálního titulu i jako zdvořilostního, čestného oslovení (v těchto případech se slovo zapisuje s velkým písmenem na začátku: „…děkuji Vám, Mistře“), které nemá oficiální podobu a charakter.\n\nSoučástí oficiálního titulu označujícího funkci je titul, \"taneční mistr\", \"koncertní mistr\" (např. koncertní mistr České filharmonie), atp.\n\nJako zdvořilostního, čestného oslovení je dnes slovo \"mistr\" používáno k titulování herců a hudebníků atp. Ve výtvarném umění či v hudbě také běžné používáme sousloví umění starých mistrů. V tomto smyslu je slovo užíváno i jako součást označení významných anonymních umělců (Mistr vyšebrodského oltáře, Mistr třeboňského oltáře)\n\nSouslovím \"lodní mistr\" (neboli loďmistr) označujeme starší funkci dnes již méně užívanou v námořní dopravě (např. na plachetnicích). Jednalo se o kvalifikovaného pracovníka zodpovídajícího za technický stav plavidla, dnes bychom asi takovouto funkci označovali jako \"vedoucího lodní údržby\" či \"hlavního údržbáře\".\n\nObdobně v železniční dopravě traťmistr a vozmistr, v oblasti pozemních komunikací cestmistr.\n\nSouslovím \"jevištní mistr\" označujeme odpovědného vedoucího provozu divadelní techniky.\n\nObecně je slovo užíváno jako synonymum slova šampion, tj. vítěz nějaké sportovní soutěže.\n\n\n\n\n\n"}
{"id": "44805", "url": "https://cs.wikipedia.org/wiki?curid=44805", "title": "Synchronizátor střelby", "text": "Synchronizátor střelby\n\nSynchronizátor střelby je zařízení, umožňující střelbu automatické zbraně (kulometu či automatického kanónu) okruhem vrtule stíhačky bez jejího poškození. Byl vyvinut během první světové války.\n\nPotřeba synchronizátoru střelby byla vyvolána konstrukcí stíhacích letounů první světové války. Už během prvních bojů v průběhu roku 1914 se ukázalo, že nejúčinnějším způsobem boje stíhacích letounů je míření celým letounem a střelba zbraněmi namontovanými v jeho ose. Letouny v té době ale měly příliš křehkou konstrukci na to, aby zbraně mohly být umístěny v křídlech, navíc tehdejší zbraně vyžadovaly obsluhu (nabíjení, drobné opravy). Ve výstřelu z místa poblíž pilota ale bránila vrtule. U dvojplošníků býval někdy kulomet umístěn nad horním křídlem, ale i tam bylo nabíjení obtížné. Byly prováděny také pokusy o střelbu dutou osou vrtule, ale to zase komplikovalo pohonnou soustavu. Střelba osou vrtule odstranila potřebu synchronizace a tento konstrukční prvek se uplatnil u více typů stíhaček během druhé světové války. V té době ale už většina letadel měla kulomety v křídlech a synchronizace nebyla nutná.\n\nPrvní, kdo úspěšně řešil střelbu okruhem vrtule, byl Francouz Eugène Gilbert. Ten namontoval na svůj letoun běžný kulomet a v místech, kde střely procházely vrtulí, ji zúžil a namontoval ocelové klíny, které rozrážely proud střel. Toto řešení sice snížilo účinnost vrtule a tím i rychlost letadla, nárazy navíc ničily vrtuli i motor, a asi čtvrtina střel byla odražena, ale takto vybavená letadla se stala okamžitě pro německé letce smrtícím protivníkem. \n\nV dubnu 1915 musel Roland Garros, úspěšný francouzský stíhač se třemi sestřely (to bylo v prvních měsících války skutečně hodně) pro poruchu přistát na německé straně. Tím byl vynález odhalen. Německá armáda vyžadovala podobný systém. Již v létě 1915 předváděl konstruktér a výrobce Anthony Fokker svůj způsob mechanické synchronizace, kdy kulomet střílel mezi listy vrtule. Na jaře 1916 už operovalo těchto strojů přes 100. \n\nNa straně spojenců se podařilo synchronizaci vyřešit uspokojivě až v průběhu roku 1916. \n\nSynchronizátory střelby se na konci války staly všeobecně rozšířenými. V období kolem druhé světové války se častěji umisťovala výzbroj do křídel (synchronizace totiž snižuje kadenci střelby), takže jimi byly letouny vybavovány v menší míře, s nástupem proudových stíhaček pak nutnost existence synchronizovaných kulometů zmizela zcela. Poslední stíhací letouny se synchronizovanými zbraněmi použité v boji byly sovětské Lavočkin La-11 a Jakovlev Jak-9 během Korejské války.\n\nV průběhu války se objevilo několik systémů synchronizace. Vždy se jednalo o nějaký způsob přenosu informace o poloze vrtule a tím řízenou střelbu. Fokkerovo řešení spojilo mechanicky vačku na ose se spouští, v Británii bylo vyvinuto řešení s hydraulickým přenosem, existovaly i systémy s kardanovým hřídelem mezi motorem a kulometem.\n"}
{"id": "44811", "url": "https://cs.wikipedia.org/wiki?curid=44811", "title": "Ota II. Olomoucký", "text": "Ota II. Olomoucký\n\nOta II. (1085 – 18. února 1126 Chlumec), zvaný Černý, byl syn Oty I. Olomouckého a Eufémie Uherské. V letech 1107–1110 a 1113–1126 kníže olomouckého údělu a v letech 1123–1125 i kníže brněnského údělu.\n\nS manželkou Žofií z Bergu měl syna Otu III. Dětleba a snad ještě tři další, mezi nimi dceru Eufemii.\n\nPo otcově smrti (1087) musel Ota odejít s matkou i starším bratrem Svatoplukem Olomouckým do Brna ke strýci Konrádovi I., protože jim Vratislav II. odebral jejich úděl. Po uklidnění situace dostali oba bratři Olomoucko nazpět a roku 1101 podpořili Bořivoje II. při povstání, které proti němu vedl Oldřich Brněnský. Postupně se ale s pražským knížetem znepřátelili a Svatopluk Olomoucký začal usilovat o získání knížecího stolce v Praze, což se mu roku 1107 i podařilo – Bořivoj II. byl vypuzen.\n\nAčkoli se Bořivoj ihned odvolal k císaři, lennímu pánovi českých knížat, ten rozhodl ve prospěch Svatopluka Olomouckého, protože mu byla slíbena vysoká peněžní částka; Ota II. měl ručit svým pobytem u dvora za její splacení. Zatímco bratr vyjednával u dvora, Ota II. odrazil pokus Bořivojových přívrženců o znovuzískání moci. Svatoplukovi Olomouckému se po návratu do Čech nepodařilo celou sumu získat, Ota II. však nakonec z císařského dvora šťastně uprchl, a císař měl jiné starosti, takže na dluh velkoryse zapomněl.\n\nRoku 1109 byl Svatopluk Olomoucký zavražděn. Ota II. se pokusil získat vládu po něm, avšak předáci ho odmítli a novým knížetem se stal Vladislav I. Ota se načas s novým knížetem sblížil, ale již roku 1110 byl zatčen, uvězněn a byl mu odebrán úděl. Kníže ho propustil až v roce 1113 a kupodivu se opět spřátelili. Dokonce se Ota oženil se švagrovou knížete, Žofií z Bergu (1114). Přátelství a spojenectví se ještě utužilo. Ota se podílel na několika válečných taženích, roku 1123 mu kníže přidal brněnský úděl a určil ho za svého nástupce.\n\nKdyž se Vladislav roku 1125 těžce roznemohl, chtěl Otu II. oficiálně určit za následníka. Ale proti tomu se postavila jeho stará matka Svatava Polská. Silně na syna naléhala, aby za dědice vyhlásil mladšího bratra Soběslava I., který byl s bratrem znepřátelen a různě mu škodil. Po velkém nátlaku, k němuž se připojil i Svatavin přítel biskup Ota Bamberský, se umírající kníže s bratrem smířil, i když velice nerad.\n\nZklamaný Ota prchl z Prahy k římskému králi a požadoval nápravu, protože podle seniorátního řádu měl nastoupit na trůn on jako nejstarší v rodě. Lothar III. se domníval, že snadno dosáhne vítězství a získá nového spojence, takže Otovy nároky podpořil. Se Soběslavem se střetli 18. února 1126 v bitvě u Chlumce, která skončila porážkou německého vojska. Při střetnutí Ota bojující v řadách Lotharových rytířů zahynul.\n\n\n"}
{"id": "44816", "url": "https://cs.wikipedia.org/wiki?curid=44816", "title": "Enter Sandman", "text": "Enter Sandman\n\nEnter Sandman je první skladbou na albu Metallica (Black Album), které vydala americká thrash metalová kapela Metallica. Je to také první singl, který vzešel z tohoto alba, vyšel v roce 1991. Je to jedna z nejznámějších písní kapely. \"Enter Sandman\" se mimo jiné umístil na #5 pozici Britské hitparády.\n\nSingl vydaný v roce 1991 (na obrázku vpravo) obsahuje kromě samotné písně ještě cover verze písně Stone Cold Crazy od kapely Queen. Samotný text písně \"Enter Sandman\" připomíná noční můru. Atmosféru písně navíc dotvaří pasáž, kde zpěvák kapely James Hetfield předříkává modlitbu, které poté opakuje malé dítě (pasáž Now I lay me down to sleep…).\n\nProducent kapely Bob Rock chtěl, aby se prvním singlem z alba stala píseň Holier Than Thou. Singlem se nakonec stal Enter Sandman, který prošel spoustou změn na rozdíl od původní verze písně.\n\nSandman navíc v tomto případě neznamená \"Písečný muž\", ale v textu písně se tím myslí Hajaja -postava z germánské mytologie, která uspávala děti tak, že jim do očí sypala kouzelný písek - hvězdný prach. Kirk Hammett později uvedl, že se při tvorbě riffu snažil napodobit skupinu Soundgarden.\n"}
{"id": "44817", "url": "https://cs.wikipedia.org/wiki?curid=44817", "title": "Klepton", "text": "Klepton\n\nKlepton (řecký výraz pro „krádež“) je taxonomická kategorie navrhovaná pro označení živočišných hybridogenních hybridů a gynogenetických forem.\n\nPoměrně dobrým příkladem je hybridogenní hybrid skokan zelený (\"Pelophylax esculentus complex\"), klepton, jehož rodičovskými druhy jsou skokan krátkonohý (\"P. lessonae\") a skokan skřehotavý (\"P. ridibundus\"). Mezi jednotlivými druhy dochází k výměnám genomů, které často jsou polyploidní, ale i k rekombinaci genů.\n"}
{"id": "44818", "url": "https://cs.wikipedia.org/wiki?curid=44818", "title": "Rijád", "text": "Rijád\n\nRijád (arabsky الرياض) je hlavní město Saúdské Arábie, sídlo krále a vlády. Žije zde obyvatel.\n\nNachází se v centrální části Arabského poloostrova, v regionu Nadžd. Rozprostírá se na ploše 1300 km², rozloha celé aglomerace činí 1815 km².\n\nRijád byl ještě v předislámských časech nazývaný \"Haždar\", byl založen na soutoku několika řek (dnes wádí) jako malá osada, tam kde byla dostupná podzemní voda. Hlavním městem prvního Saúdského státu se stal poté, co Turci v roce 1818 dobyli a vyplenili původní hlavní město Diríja. Na začátku 19. století zde sídlili Wahhábité, v roce 1902 ho dobyl Ibn Saúd. První král dnešní Saúdské Arábie, Abd al-Azíz ibn Saúd si jej v roce 1932 vybral za hlavní město nového království, v roce 1950 tu byly strženy hradby, což usnadnilo budoucí rozvoj. Od roku 1982 zde sídlí veškerá administrativa (do té doby byla v Džiddě), zároveň také zažívá prudký růst. Byly vybudované nové bulváry a mrakodrapy.\n\nRijád je moderní velkoměsto, hlavní politické a ekonomické centrum státu. Přestože leží uprostřed pouště, vody je zde dostatek - je sem přiváděna dlouhým potrubím z Perského zálivu, kde se odsoluje. Administrativně se Rijád dělí do 17 městských obvodů.\n\nPočet obyvatel Rijádu se od 19. století velmi rychle zvyšuje. V roce 1862 zde sídlilo pouze 7,5 tisíce obyvatel, v roce 1935 to bylo 30 tisíc, v roce 1972 půl miliónu a v roce 2013 již 5,89 milionu obyvatel. V aglomeraci, která zahrnuje i příměstská sídla, žije celých sedm milionů lidí.\nMezinárodní letiště Krále Chálida leží přibližně pětadvacet kilometrů severně od centra. Do jeho otevření v roce 1983 sloužila jako mezinárodní civilní letiště dnešní vojenská letecká základna Rijád Saúdského královského letectva.\n\nV Rijádu hrají tři prvoligové fotbalové kluby Al Hilal FC, Al Nassr FC a Al Shabab FC.\n\n"}
{"id": "44821", "url": "https://cs.wikipedia.org/wiki?curid=44821", "title": "Jakušima", "text": "Jakušima\n\nJakušima (: 屋久島) je japonský ostrov ležící 60 km na jih od Kjúšú. Tvar ostrova připomíná nepravidelný pětiúhelník s rozlohou 503 km², obvodem 132 km a průměrem 28 km. Nejvýše položeným bodem na ostrově je 1 935 m vysoká hora Mijanóra-dake.\n\nOstrov je součástí prefektury Kagošima a je domovem pro 13 698 obyvatel (v roce 1995). Každoročně Jakušimu navštíví více než 300 000 turistů. Na ostrově je jedno letiště a dva přístavy.\n\nŘíká se, že na Jakušimě prší 35 dní v měsíci. V nížinách spadne ročně kolem 4 000 mm srážek a na horách až 10 000 mm. Nejdeštivějším měsícem je duben. V zimě sice teplota neklesá pod 10 °C, ale na vrcholcích hor napadne sníh. V létě teplota dosahuje 30 °C.\n\nOd roku 1980 je ostrov Jakušima zapsán na seznam biosférických rezervací UNESCO. V roce 2016 bylo území biosférické rezervace rozšířeno a byl do něj zahrnut i menší ostrov Kučinoerabudžima, vzdálený od Jakušimy zhruba 12 km směrem na západ. Celková rozloha rezervace je 78 196 ha. Oba ostrovy jsou obydlené, v roce 2010 žilo na Jakušimě 13 589 lidí a na ostrově Kučinoerabu kolem140 obyvatel.\n\nV roce 1993 bylo vnitrozemí ostrova zařazeno na Seznam světového dědictví UNESCO. Důvodem byla ostrovní flóra zahrnující více než 1 900 druhů a poddruhů rostlin, včetně dlouhověkých japonských cedrů (\"Cryptomeria japonica\") v Japonsku známých jako Jaku-sugi.\n\n"}
{"id": "44822", "url": "https://cs.wikipedia.org/wiki?curid=44822", "title": "Sociál", "text": "Sociál\n\nSociál je tištěný měsíčník, který od května 2004 vychází na Fakultě sociálních věd Univerzity Karlovy. Vydává jej studentská organizace UK media. Jedná se o studentský zpravodaj pokrývající dění na všech pěti fakultních institutech: politologie, mezinárodní teritoriální studia, sociologie, ekonomie a komunikační studia.\n\nČasopis vychází jednou měsíčně avšak pouze v době výuky (březen, duben, květen a říjen, listopad, prosinec). Pro uchazeče o studium na fakultě vychází v červnu mimořádné číslo s radami a tipy k přijímacím zkouškám.\n\n\"Sociál\" vznikl z iniciativy bývalého šéfredaktora Martina Bendy. Na jeho vydávání se aktivně podílí cca deset lidí, mnoho dalších spolupracuje externě. Distribuci časopisu zajišťuje rozsáhlá prodejní síť (kameloti, bufet, sekretariáty a vrátnice fakultních budov).\n\nV říjnu 2006 začalo Občanské sdružení Sociál vydávat časopis i na Fakultě humanitních studií Univerzity Karlovy pod názvem \"Humr\", ten však už nyní působí samostatně. Občanské sdružení se k 1. lednu 2007 transforovalo do nově založené skupiny UK media. UK media, o. s., dále vydává od března 2007 na Filozofické fakultě UK časopis \"FFakt\".\n\n"}
{"id": "44823", "url": "https://cs.wikipedia.org/wiki?curid=44823", "title": "Kraszna", "text": "Kraszna\n\nKraszna ( , ) je řeka v Maďarsku (župa Szabolcs-Szatmár-Bereg) a Rumunsku (župy Sălaj, Satu Mare). Je 193 km dlouhá. Povodí má rozlohu 3142 km².\n\nŘeka pramení v Sedmihradsku, v Rumunsku, nedaleko města Zalău. Poté teče na sever, protéká župami Sălaj a Satu Mare, vytéká do Velké uherské nížiny, protéká močály a u města Vasárosnamény v Maďarsku se vlévá do Tisy.\n\nPrůměrný roční průtok vody činí přibližně 3 m³/s.\n"}
{"id": "44825", "url": "https://cs.wikipedia.org/wiki?curid=44825", "title": "Diferenciace", "text": "Diferenciace\n\nDiferenciace kromě svého běžného významu „rozlišení, odlišení, rozrůznění“ má navíc významy:\n"}
{"id": "44827", "url": "https://cs.wikipedia.org/wiki?curid=44827", "title": "Drak (rozcestník)", "text": "Drak (rozcestník)\n\nSlovo drak má více významů:\n\n\n"}
{"id": "44830", "url": "https://cs.wikipedia.org/wiki?curid=44830", "title": "Buněčná teorie", "text": "Buněčná teorie\n\nBuněčná teorie je vědecká teorie, která je jedním ze základních kamenů biologie. Mezi všeobecně přijímané teze buněčné teorie patří:\n\nV roce 1838 botanik Matthias Jakob Schleiden a fyziolog Theodor Schwann objevili, že rostlinné i živočišné buňky mají jádro. Toto poznání je vedlo k názoru, že všechny živé soustavy jsou složeny z buněk. Nejdříve v roce 1838 Schleiden a následně v roce 1839 Schwann publikovali své poznatky a prvně formulovali buněčnou teorii ve smyslu, že veškeré živé organizmy jsou tvořeny jednou či více buňkami, a že je základní strukturní jednotkou všech organismů. Samotné základy buněčné teorie nejsou podloženy jen jejich prací, ale zakládají se na předchozích pracích Purkyněho a dalších.\n\nTeorie byla později doplněna o poznatek, že buňky mohou vzniknout jen z jiných už existujících buněk jejich dělením popř. splýváním a rozvinula se o poznání významu heterogenního obsahu buněk na jejich funkci.\n\n"}
{"id": "44833", "url": "https://cs.wikipedia.org/wiki?curid=44833", "title": "Brašov", "text": "Brašov\n\nBrašov ( , , ) je město v Rumunsku, hlavní město stejnojmenné župy v Sedmihradsku, obklopené Karpaty. Leží 166 km severně od Bukurešti a má 290 743 obyvatel (2016).\n\nMěsto založil Řád německých rytířů jako \"Kronstadt\" někdy okolo roku 1211. V 13. století ho kolonizovali němeční osadníci. Od roku 1918 je součástí Rumunska. Mezi lety 1951–1961 se jmenoval \"Orașul Stalin\", po Stalinovi. Roku 1971 tu byla založena univerzita.\n\nVe městě se nacházejí závody automobilového průmyslu i jiných odvětví průmyslu (jako např. chemický, dřevozpracující). Jezdí sem i turisté, dochovalo se historické jádro a gotický kostel z 14.–15. století. Konají se zde také hudební festivaly.\n\n\n\n\n"}
{"id": "44847", "url": "https://cs.wikipedia.org/wiki?curid=44847", "title": "Okno", "text": "Okno\n\nOkno je výplň stavebního otvoru, který slouží od nejstarších dob až po současnost především k prosvětlování místností a pro přirozený kontakt obyvatel s okolím. Okno se skládá ze skleněné výplně, případně i z rámu, který může být z hliníkových slitin, z plastů nebo dřevěný, případně z kompozit. Obvyklá jsou okna jednoduchá s dvojitým zasklením, u nichž jsou v rámu uloženy dvě vrstvy skleněné výplně spojené rámečkem, mezi nimiž je izolační vrstva inertního plynu, vzduchu, argonu, kryptonu nebo xenonu.\n\nV minulosti byla často výplň okna tvořena jen pomaštěným papírem, nebo okno výplň vůbec nemělo (mělo pouze okenici). Naopak okna katedrál byla bohatě vykládaná (vitrážovaná).\n\nOkna mohou být celistvá (obdélníkový rám s jedním souvislým sklem), nebo dělená na části (okenní tabule). Sdružené okno je okno se dvěma nebo více otvory s mezilehlými sloupky a stojkami.\n\nZvláštním případem okna jsou střešní okna. S těmi je spojen dánský inženýr Villum Kann Rasmussen. Ten v roce 1942 navrhl a vyrobil první moderní střešní okno, a tím v podstatě umožnil budoucí optimální využití prostoru pod šikmou střechou. Později se stal zakladatelem společnosti Velux.\n\nOkno do ploché střechy umožňuje prosvětlení interiéru pod rovnou (ne sedlovou) střechou. Okno může být otevíravé (v takovém případě je vhodné použít dálkové ovládání na elektrický pohon pro nedostupnost okna), nebo neotvíravé. Okno do ploché střechy je možné zastínit roletkou v případě ostrého světla.\n\n\n\n\nSoučástí okna bývají rovněž okenice (dřevěné či kovové), zatahovací žaluzie. Funkční celek mohou dále tvořit v exteriéru markýza, slunolam, bezpečnostní mříže, parapet, fasádní dekorace, případně zábradlí nebo v interiéru závěsy, parapet, otopné těleso.\n\nMezi základní charakteristiky okna patří součinitel prostupu tepla (U, U):\nformula_1\n\nkde, A [m²] je zasklená plocha, A [m²] plocha rámu, I obvod viditelného zasklení [m], Ug a U [W/(m²×K)] součinitel prostupu tepla zasklením a rámem, formula_2 [W/(m×K)] lineární činitel prostupu tepla.\n\nZjednodušený výpočet U lze provést pro novodobé běžné okno 1m x 1m jako U z 1/3, U 2/3 sklo. Přirážka 5% za tepelný most mezi sklem a rámečkem.\n\nformula_3\n\nDalším důležitou hodnotou je g [%] vyjadřující množství slunečního záření (viditelné, infračervené, tepelné) procházející zasklením. Pohybuje se mezi 0,5-0,8 a obvykle klesá se snižujícím se hodnotou U.\n\n\n"}
{"id": "44852", "url": "https://cs.wikipedia.org/wiki?curid=44852", "title": "Past", "text": "Past\n\nPast (\"léčka\", \"nástraha\" apod.) je obecné označení pro nějaké technické zařízení, které je určeno k odchytu nebo lovu živých organizmů (včetně lidí), a z něhož nelze uniknout buďto vůbec nebo jen krajně obtížně.\n\nPasti na zvířata se dodnes užívají například při lovu drobných kožešinových zvířat (v českém prostředí v myslivosti), v dávných dobách byla do pastí lovena i velká zvířata (např. v pravěku i mamuti). Pasti nastražené na člověka (nebo skupinu lidí) se užívají nejčastěji ve vojenství ve válkách a dalších ozbrojených konfliktech.\n\nSlovo se používá i v přeneseném významu jako termín označující nějakou abstraktní nebo i konkrétní entitu, z níž není možné uniknout. V tomto případě je nutno vždy vycházet z kontextu příslušného sdělení. Příkladem budiž např. v ekonomii past na likviditu nebo deflační past.\n\n\n\n"}
{"id": "44853", "url": "https://cs.wikipedia.org/wiki?curid=44853", "title": "Tisovec dvouřadý", "text": "Tisovec dvouřadý\n\nTisovec dvouřadý (\"Taxodium distichum\") je opadavý, jednodomý strom, který toleruje několikaměsíční a často i půlroční záplavení stanoviště vodou. Je nejrozšířenějším a nejznámějším druhem úzkého rodu tisovec, jehož původním areálem jsou východní a jižní nížinaté oblasti ve Spojených státech amerických. Vyskytuje se jak v pobřežních nížinách u Atlantiku, Mexického zálivu i na Floridě, tak i zasahuje hluboko do vnitrozemí podél řek v povodí Mississippi. Pro svou odolnost se stal státním stromem Louisiany.\n\nByl jedním z prvních stromů introdukovaných po objevení Nového světa do Evropy a následně i do Asie. V Evropě začal být vysazován po roku 1640 a na území dnešního Česka začal růst roku 1835 v Praze.\n\nTento vysokokmenný strom roste hlavně na naplavených humózních půdách bohatých na živiny. Vyskytuje se převážně v údolních, vodou naplavených zeminách a tzv. tisovcovitých bažinách na hlubokých hlinitých, písčitých i rašelinných půdách, které obsahují v propustných povrchových vrstvách nadbytek vlhkosti. Dobře se mu daří jak kolem mohutných, do široka se rozlévajících vnitrozemských vodních toků, tak i v širokých deltách do moře ústících řek, kde je salinita brakické vody nižší než 9 ‰ (9 g soli v 1 kg vody). Často vytváří rozsáhlé jednodruhové lesy vzdálené od řek a močálů, ve kterých rostou stromy pomaleji a bývají nižší.\n\nMladý jedinec dobře snáší zastínění, ve starším věku však vyžaduje plné osvětlení, z toho se vyvozuje i pozdější vysoký vzrůst. Vyskytuje se obvykle v nadmořské výšce do 30 m n. m., je však schopný růst i o 500 m výše. Prospívá mu vyšší vzdušná vlhkost, roční srážky v jeho domovině často bývají v rozmezí od 760 do 1630 mm; důkazem této vlhkosti je epifytická bromélie tilandsie provazovkovitá rostoucí témě pravidelně v jeho koruně. Tisovec dvouřadý roste jak ve vlhkém tropickém klimatu na Floridě, tak i podél středního toku Mississippi s vnitrozemským podnebím, se studenou a suchou zimou.\n\nJe dlouhověkou dřevinou dožívající se 500 až 700 let, u některých stromů se uvádí i více. Skutečné stáří lze jen těžko dokázat, neboť klasické letokruhy se netvoří v závislosti na kalendářním roce, ale ve vazbě na střídající se půdní zamokření. Při odhadu věku se předpokládá, že počet letokruhů převyšuje asi 1,6krát skutečné stáří stromu. Ploidie druhu je 2n = 22.\n\nVlhkomilný, opadavý, jednodomý strom s obvykle rozšířenou bázi kmene o mohutné kořenové náběhy. Dorůstá do výše 20 až 50 m a může mít výčetní tloušťku 2 až 3 metry. Kmen je kuželovitý s poměrně tenkou, v pásech se odlupující, slabě rozpraskanou kůrou hnědočerné barvy a s korunou široce kuželovitou až deštníkovitou s větvemi rostoucími blízko od země.\n\nStrom má hluboký, kůlovitý kořen doplněný mnoha silnými kotevními kořeny. Tento systém společně s hrubými náběhovými kořeny zajišťuje dřevině dobrou stabilitu i v měkké, promočené půdě a velkou odolnost při hurikánech. Stromy rostoucí v záplavové oblasti s kolísavou vodní hladinou vypouštějí z podzemních kořenů směrem vzhůru kolenové dýchací kořeny (pneumatofory), sahající nad úroveň pravidelných záplav. Podobně je kolísavou výškou hladiny stimulován i růst náběhových kořenů. Pokud dřevina roste na pevné půdě, která není součásti zátopového území, obvykle nevytváří kořenové náběhy a nikdy dýchací kořeny.\n\nDlouhé větve v koruně jsou nazelenalé nebo leskle hnědé a porostlé šupinovitými listy. Střídavě na nich vyrůstají krátké větvičky, brachyblasty, dlouhé okolo 10 cm a porostlé jehlicovitými listy o délce asi 1 cm. Jehlice jsou uspořádané střídavě ve dvou řadách, jsou ploché, měkké, světle zelené a na podzim červenohnědé. Koncem podzimu brachyblasty i jehlice opadávají.\n\nSamčí šištice s pylem je asi 2 mm velká, krátce stopkatá, červenofialová, vytváří se již koncem zimy na koncích větviček a bývá součásti 7 až 15 cm dlouhých svěšených latovitých nebo hroznovitých květenství. Samičí šištice je asi 2 cm dlouhá, hnědavě žlutá, okrouhlá a vyrůstá jednotlivě nebo až tři společně. Má po deseti až dvanácti semenných šupinách a pod každou z nich jsou dvě vajíčka.\n\nK opylení větrem dochází v březnu a dubnu, následně se vytvoří hnědavě žluté, dřevité, kulovité nebo vejčité semenné šišky 3 cm velké s jedním nebo dvěma tříhrannými semeny pod šupinou. V říjnu až prosinci semena dozrají a vypadají, prázdné šišky ještě krátce na stromě zůstávají. Bezkřídlá semena jsou asi 2 cm velká, dobře plavou a jsou obvykle šířena vodou.\n\nDřevo tisovce dvouřadého je žádanou surovinou, jeho jádro bývá černočervené a běl bílá nebo žlutavá. Je měkké, snadno se opracovává, nesesychává se a je odolné vůči hmyzu i hnilobě. Je vhodné pro venkovní použití pro stavbu domů, zahradní nábytek, kůly pro oplocení, konstrukce stojící ve vodě, stavbu lodí i výrobu šindelů na střechy, vyrábí se z něj též podlahy, nábytek i další vybavení. Stromy se vysazují jako okrasné a často se využívají k zalesnění bažinatých oblastí, i přes mohutný vzrůst se z nich dá vypěstovat bonsaj.\n\n\n"}
{"id": "44871", "url": "https://cs.wikipedia.org/wiki?curid=44871", "title": "Mléčná žláza", "text": "Mléčná žláza\n\nMléčná žláza, nebo také prsní žláza (lat. \"glandula mammaria seu mamma\") je párová žláza samic všech savců. Je vyvinutá také u samců některých druhů, včetně člověka. Vznikla přeměnou kožních žláz a jejím sekretem je mateřské mléko, které je první přirozenou potravou všech savčích mláďat. Mléčné žlázy produkují mléko většinou těsně před porodem a po porodu.\n\nŽlázy mají dvě části, část sekreční a část vývodnou (struk, bradavka). Počet bradavek je často závislý na počtu mláďat. Ženy mají bradavky 2 a ty jsou umístěny na vrcholu prsu. U něktetých druhů skotu jsou mléčné žlázy v jednom samostatném vemeni s více struky.\n\nUmístění a počet bradavek na tělech savců podle druhu:\nU primátů existuje reflex matky děcko/mládě přivinout k sobě: I proto máme prsa na hrudi, a ne v tříslech, jako mnoho jiných druhů savců.\n\nMezi nebezpečná onemocnění mléčných žláz patří například zánět mléčných žláz (\"mastitis\") u kojících žen. Jako prevence se doporučuje dodržovat hygienu prsní bradavky v těhotenství a během kojení. U krav tento zánět postihuje vemeno a mléko je pak nepoživatelné.\n"}
{"id": "44879", "url": "https://cs.wikipedia.org/wiki?curid=44879", "title": "Mikrofilamentum", "text": "Mikrofilamentum\n\nMikrofilamentum (množ. č. mikrofilamenta) je cytoskeletální proteinové vlákno podílející se zásadně na udržování tvaru a vnitřní organizace buňky. Mikrofilamenta jsou velmi důležitá i pro vnitrobuněčný transport. Podílejí se také na tvorbě panožek. Základní stavební jednotkou mikrofilament jsou jednotlivé molekuly proteinu aktinu, které polymerizují do dvou řetězů nadmolekulárního vlákna.\n\nAktinová vlákna mají v průměru zhruba 7 nm, a jsou pružnější a obvykle kratší než mikrotubuly, ale je jich víc a proto celková délka aktinových vláken může být až třicetkrát větší, než délka všech mikrotubulů. Všechny globulární molekuly aktinu směřují ve vláknu stejným směrem podél osy vlákna. To vytváří v aktinových vláknech polaritu a tedy rozlišitelný plus- a mínus-konec. Vlákna na obou koncích stále přirůstají, nebo se zase rozpadají, přičemž rychleji přibývá na plus-konci. Aktinová vlákna se většinou vyskytují:\nTímto uspořádáním se zvětšuje pevnost. Dohromady vytvářejí stresová vlákna.\n\nJsou přítomna ve všech eukaryotických buňkách. Vyskytují se na těchto místech: \n\nAktinová vlákna interagují s více než 50 různými aktin vázajícími proteiny (ABP z angl. \"actin binding proteins\"), které umožňují plnění dalších funkcí. Teprve ve spojení s těmito proteiny můžou filamenta tvořit stálejší struktury, jako jsou v mikroklcích (microvilli) apikální části buněk, tvořících výstelku tenkého střeva. Významným zástupcem je například myosin.\n"}
{"id": "44882", "url": "https://cs.wikipedia.org/wiki?curid=44882", "title": "Intermediární filamentum", "text": "Intermediární filamentum\n\nStřední či též intermediální filamenta jsou jedním ze tří základním typů cytoskeletu. Jmenují se „střední“, jelikož si výzkumníci kdysi povšimli, že jejich šířka se pohybuje někde mezi šířkou aktinových tenkých filament a myosinových tlustých vláken. Z biochemického hlediska může být intermediární filamentum tvořeno jedním z mnoha proteinů. Obecně mají tato vlákna velkou pevnost v tahu a jsou to nejpevnější a nejodolnější ze všech tří typů vláken v cytoskeletu.\n\nSvou tloušťkou se pohybují někde mezi mikrofilamenty a mikrotubuly. Jsou to provazová vlákna o průměru 10 nm, která jsou soustředěna především kolem jádra, kde tvoří cytoplasmatickou síť. Odtud však dosahují až k periferii buňky, kde jsou často kotvena v plasmatické membráně v místě mezibuněčných spojů (zejména na dezmozomech). Navíc se také nachází v jádře pod jadernou membránou (tvoří zde tzv. jadernou laminu), čímž jí podpírají a zesilují.\n\nTato filamenta jsou tvořena mnoha stočenými dlouhými vlákny, podobně jako lano. Tato vlákna se skládají z protáhlých proteinových molekul, které mají globulární části na obou koncích a tyčovitým α-helixem mezi nimi. Dvě molekuly se vždy stočí kolem sebe, čímž vytvoří stabilní dimer. Z těchto dimerů se pak dále tvoří celé vlákno.\n\nIntermediální filamenta především poskytují buňce mechanickou pevnost. Intermediární filamenta jsou pružná, nicméně nepříliš roztažitelná filamenta, jež chrání buňky před nadměrnou deformací tvaru. Důležitou úlohu mají například desminy ve svalovině, kde se intermediární filamenta vážou na desmozomy na membráně a spojují svalové buňky tak, aby se účinky svalového stahu přenášely přes celý sval. V pokožce se zase vyskytuje hustá síť keratinů navázaných na desmozomy a hemidesmozomy, která uděluje pokožce mechanickou pevnost, jež zamezuje vzniku např. puchýřů. Laminy v jádře mají nejen mechanickou roli, nýbrž také ovlivňují složité molekulární pochody v jádře, jako je replikace DNA.\n\nProteiny intermediárních filament tvoří genovou superrodinu zahrnující asi 90 genů. Tyto bílkoviny se mnohdy dělí do pěti základních tříd. Některé proteiny intermediárních filament však zatím nespadají do žádné z níže zmíněných kategorií (nestin, synemin).\n\nŘadí se sem tzv. keratiny I. a II. typu. Savci mají více než 50 genů pro keratiny, z nichž je mírně nadpoloviční většina řazena do keratinů I. typu (menší a kyselé) a menšina do keratinů II. typu (větší a neutrální či mírně bazické). Při vzniku vláken dochází vždy ke vzniku heterodimerů složených z jednoho keratinu I. typu a jednoho keratinu II. typu. Keratiny se nachází ve všech epiteliálních tkáních a specifické kombinace keratinů jsou mnohdy charakteristické pro daný typ epitele (např. liší se keratiny v jaterním epiteli od keratinů v nehtech) či ve vlasech. Keratinová vlákna jsou obvykle natažena napříč celou buňkou a nepřímo spojena s podobnými vlákny sousedních buněk v místech zvaných desmozomy.\n\nDo intermediárních filament III. typu patří zejména proteiny vimentin, desmin, GFAP (\"glial fibrillary acidic protein\"), periferin a syncoilin. Vimentin má důležitou roli zejména v zárodečném vývoji, nicméně i v dospělosti tvoří minoritní složku některých vláken po celém těle a v některých konkrétních buněčných typech může být i převažujícím proteinem intermediárních filament (např. ve fibroblastech, adipocytech a některých bílých krvinkách). Desmin převládá ve svalových buňkách. GFAP se vyskytuje v astrocytech a Schwannových buňkách, periferin na některých typech neuronů a syncoilin v dystrofinových komplexech svalových buněk. Obecně se tedy tato třída intermediárních filament vyskytuje v buňkách pojivových tkání, ve svalových buňkách a neurogliových buňkách.\n\nIV. typem intermediárních filament jsou tzv. neurofilamenta, tvořená proteiny NF-L, NF-M, NF-H a α-internexinem. První tři zmíněné proteiny kopolymerují v poměru 5:3:1 a vytváří zvláštní filamenta se speciálním postranním větvením. Neurofilamenta jsou specializovaná na nervovou tkáň a vytváří se v těle neuronu, načež jsou transportovány do axonů. Alfa-internexin je typický pro raná stadia vývoje nervových buněk a může vytvářet lešení, na němž později vyrůstají běžná neurofilamenta.\n\nV. typ proteinů intermediárních filament je výhradně jaderný a je tvořen třídou proteinů zvaných laminy, jež mají speciální domény sloužící k upnutí na jadernou membránu. Existují dva hlavní typy laminů, A a B, jež společně vytváří tzv. jadernou laminu. Mimo to se však vyskytují i v nukleoplazmě (uvnitř jádra).\n\nK proteinům spojeným s intermediárními filamenty patří plakiny (BPAG-1, desmoplakin, plektin), dále filaggrin v zrohovatělých epitelech a konečně proteiny asociované s laminy (LAP1, LAP2, LBR, emerin).\n"}
{"id": "44883", "url": "https://cs.wikipedia.org/wiki?curid=44883", "title": "Commodore 64", "text": "Commodore 64\n\nCommodore 64 (zkráceně C64) byl nejprodávanější a jeden z nejpopulárnějších 8bitových domácích počítačů, který se stal legendou.\n\nVyvinula jej v roce 1982 firma Commodore International jako nástupce staršího VIC-20, a v mírně inovované verzi (C64-II) se vyráběl ještě v roce 1993. Podle odhadů se jich za tu dobu prodalo přibližně 17 až 25 milionů kusů. V roce 2010 společnost Commodore USA zveřejnila informaci, že zamýšlí prodávat jeho repliku s procesorem Intel Atom a technologií Nvidia ION.\n\nSrdcem počítače je procesor MOS Technology 6510 taktovaný na 1 MHz, paměť RAM má 64 kilobajtů a ROM 20 kilobajtů. Grafiku má na starosti čip VIC-II a zvuk čip SID 6581, v pozdějších modelech 8580. Počítač měl vestavěný výstup na televizi, videovýstup (včetně audiosignálu, lze připojit i S-Video a dokonce i audiovstup), vstup Expansion pro cartridge, sériový a paralelní port a 2 vstupy pro joysticky.\nV počítači byl vestavěný Commodore BASIC V2.0, pro který bylo k dispozici necelých 39 kB paměti. Programy ve strojovém kódu však dokázaly využít téměř celou kapacitu 64 kB.\nK počítači se prodávalo množství periférií, například 5,25\" disketová mechanika 1541 s vlastním procesorem a pamětí, později menší a lepší 1541-II, 1571 se dvěma hlavami (nebylo nutné disketu obracet), 1581 pro 3,5\" diskety, několik typů kazetových rekordérů, barevný monitor, tiskárna, vše od firmy Commodore. Stále však vzniká a vyvíjí se nový hardware, například IDE64, SuperCPU, nebo MMC64. Pro možnost hraní her pro více než dva hráče vznikly adaptéry pro připojení obvykle dalších dvou joysticků prostřednictvím uživatelského portu. Existuje také interface Inception pro připojení 8 joysticků, který se připojuje na port pro joystick místo samostatného joysticku, interface byl prezentován na Forever 2014.\n\nPro C64 vzniklo množství softwarového vybavení: komerčních her a jejich klonů, programy a utility pro zpracování grafiky, hudby, textové procesory, databáze, nebo programování v assembleru, či desktopový grafický operační systém GEOS.\n\nNutno také zmínit o tzv. C64 scéně, což je komunita lidí sdružující se v tzv. skupinách, které pořádají různé soutěže a party, kde se prezentují vlastními výtvory v tzv. demo, což jsou audiovizuální prezentace. Dá se říci, že díky scéně žije C64 dodnes.\n\nJednou z důležitých součástí C64 scény je znalost programování v assembleru.\n\nGrafiku má na starosti chip VIC-II. Jeho schopnosti jsou následující:\n\n\nZvukový čip SID byl ve své době považován za malý hudební zázrak. V době, kdy v různých konzolích, domácích počítačích, ale i herních automatech pípal AY 389x a jeho obdoby, SID dokázal mnohem víc. Zde je souhrn vlastností:\n\nOznačují se také jako SID 1 (nebo Old SID) a SID 2 (nebo New SID). SID 1 byl použit v prvních verzích C64 a také v Commodore 128. Přibližně od roku 1987, kdy se začala vyrábět inovovaná verze C64-C, se v něm objevuje i nový SID 8580 (není to však pravidlem). Rozdíly ve zvuku obou verzí čipu jsou dost markantní:\n\n\n\nMilovníci sidových hudeb mají doma většinou 2 C64 s oběma typy SIDu, na tom starém znějí totiž lépe staré hudby – tj. z většiny her, a někteří hudebníci používají SID 1 dodnes. SID 2 je více používán v současné demoscéně a lépe se na něm tvoří různé trance-techno hudby. V soutěžích na demoscene party bývají také kategorie speciálně pro SID 1 a SID 2.\n\n"}
{"id": "44892", "url": "https://cs.wikipedia.org/wiki?curid=44892", "title": "Motorgenerátor se spalovacím motorem", "text": "Motorgenerátor se spalovacím motorem\n\nMotorgenerátor se spalovacím motorem je soustrojí složené ze spalovacího motoru a generátoru, obvykle se souosými hřídeli, které slouží k výrobě elektrické energie. Spalovací motor může být benzínový, nebo naftový, generátor může být buď dynamo, nebo alternátor. Zařízení se používá jako zdroj elektrické energie v místech, kde není k dispozici rozvodná síť, jako špičkový zdroj, nebo jako záložní zdroj pro zajištění nepřetržité dodávky elektrické energie.\nBývá také součástí dieselových lokomotiv a motorových vozů s elektrickým přenosem výkonu, kde slouží k výrobě trakční energie. Může být konstruován jako stacionární, nebo jako mobilní.\n\nOznačuje se též jako agregát (to je však obecnější pojem), případně dle typu spalovacího motoru jako naftový agregát či dieselový agregát, nebo jako benzínový agregát.\n\nČasto se používá název elektrocentrála, protože se používá k napájení zařízení elektrickou energií tam, kde není možno využít stávající pevné elektrické sítě. Elektrocentrála tak tvoří centrum, odkud se napájí energetická soustava. Používá se při natáčení filmů v terénu, koncertech a festivalech pro napájení zvukové a světelné aparatury. Elektrocentrály se používají i pro záložní napájení provozů nemocnic, datových serverů (složitých elektronických informačních systémů) a všude tam, kde by výpadek dodávky elektrické energie mohl způsobit škody na zdraví lidí, na majetku nebo v ekonomice v důležitých výrobních provozech apod. Lze využít i služeb půjčoven elektrocentrál.\n\nZáložní dieselový generátor (elektrocentrálu) je vhodné instalovat i v pohotovostním režimu, kdy se okamžitě spouští při přerušení dodávky elektrické energie.\n\nSvé použití doznal i v dopravě, telekomunikacích (zde zejména všechny typy dopravních a telekomunikačních dispečinků) a ve vojenství (například protiletecká obrana, raketové vojsko, vojenské letectví apod.).\n\n\n\n"}
{"id": "44896", "url": "https://cs.wikipedia.org/wiki?curid=44896", "title": "Sacha", "text": "Sacha\n\nSacha nebo také Jakutsko je největší z republik Ruské federace. Leží ve východní části země, na Sibiři a je součástí Dálněvýchodního federálního okruhu.\n\nNa východě sousedí s Čukotským autonomním okruhem, Magadanskou oblastí, Chabarovským krajem; na jihu s Amurskou oblastí, Zabajkalským krajem, Irkutskou oblastí; a na západě s Krasnojarským krajem. Jeho severní břehy omývá Severní ledový oceán.\n\nJakutská republika je v rámci Ruské federace největší, s rozlohou 3 083 523 km² zabírá tři časová pásma (převážná část má čas UTC+9, Ojmjakonský, Usť-Janský a Verchojanský ulus mají UTC+10, Abyjský, Allaichovský, Momský, Nižnekolymský, Sredněkolymský a Verchněkolymský ulus mají UTC+11).\nMístní střední sluneční čas se oproti úřednímu času předbíhá zhruba o 1 až 2 hodiny.\n\nVětšina území země je hornatá, sever i střed se navíc nachází v silně chladné oblasti. Cca 40 % plochy leží v arktické oblasti a celé území s výjimkou malé části na jihozápadě je pokryto věčně zmrzlou půdou, a to převážně do hloubky 300 až 400 m, v povodí Vitimu až 1 500 m. 47 % pokrývá tajga, téměř výhradně tvořená modříny. Republikou od jihu na sever protéká řeka Lena, s velkým a částečně i bažinatým údolím. Mezi další významné řeky patří přítoky Leny (Viljuj, Aldan, Oljokma), ve východní části regionu pak řeky Indigirka a Kolyma. V oblasti též leží okolo 800 tisíc jezer. Nejvyšším pohořím je Čerského pohoří, ležící na východě, s nejvyšší horou Pobeda (3 147 m n. m.). Na většině území se rozkládá Středosibiřská vysočina.\n\nKlima je silně kontinentální, chladné (střed a sever) až mírné (jih republiky). Průměrné lednové teploty se pohybují mezi -28 až -47 °C, červencové mezi +2 až +19 °C. Průměrné roční srážky mají rozsah mezi 200 mm (střed, vnitrozemí) a 700 mm (hory na východu země). Sacha má tzv. pól chladu - vesnici Ojmjakon, kde roku 1926 padla rekordně nízká teplota -71 °C, a také město Verchojansk, kde roku 1886 padla teplota -69 °C.\n\nJakuti žijí na svém území relativně krátkou dobu. Jsou příbuzní s turkickými národy a Mongoly. Protože jim Evenkové, další severský národ Ruské federace, říkají \"Jako\", toto slovo se přejalo do ruštiny jako Jakuti; právě v 17. století, kdy sem Rusové začali pronikat. Postupně tu začali rozšiřovat ortodoxní křesťanství, zemědělství, v roce 1632 založili dnešní hlavní město republiky Jakutsk. Roku 1922 vznikla Jakutská ASSR, v dobách Sovětského svazu měla země hlavní význam v tom, že se zde těžily důležité suroviny. Současný název \"Jakutská republika\" se používá od roku 1992.\n\nZe zhruba 1 milionu obyvatel žije 64 % ve městech. Národnostní složení obyvatel je ovlivněno migrací přistěhovalců. Přitom původní obyvatelstvo tvoří polovinu celkové populace. Následující tabulka udává národnosti, jejichž podíl přesahuje 0,5 %. Kromě národností uvedených v tabulce zde žijí Kyrgyzové, Arméni, Uzbekové, Tádžikové, Dolgani, Jukagirové a několik dalších skupin, každá s méně než tisícem osob.\nOficiálními jazyky jsou ruština a jakutština (sacha), té rozumí okolo 25 % místních obyvatel. Jakutštinu se učí děti ve škole od 11 let.\n\nTabulka níže uvádí sídla v Jakutsku s více než 20 tisíci obyvateli podle sčítání v r. 2010 a vzestup nebo pokles v porovnání s předchozím sčítáním.\n\nHlavním hospodářským centrem je Jakutsk. Ekonomika země stále ještě dnes stojí na těžbě surovin, nacházejících se pod povrchem této obrovské republiky. Ty se zpracovávají v závodech, které leží jak v okolí hlavního města, tak i menších měst. Přední místo v těžebním průmyslu má dobývání a zpracování diamantů. Rostoucí význam má těžba energetických surovin; prozkoumané zásoby ropy jsou 330 mil. tun, zemního plynu 2,4 triliónu m³ a uhlí 900 využitelných ložisek.\n\nDoprava je hlavně letecká nebo lodní (po řece Lena), hlavně díky ohromným vzdálenostem a řídké osídlenosti. V silniční dopravě je významná silnice Kolyma (Kolyma – Jakutsk – Magadan), do Jakutsku je však sjízdná pouze v zimním období, chybí zde most přes řeku Lenu. Na území Jakutska se nachází téměř 1 000 km železnice; jde o Amursko-jakutskou magistrálu, která se začala se stavět v 80. letech jako odbočka Bajkalsko-amurské magistrály. Po perestrojce se však stavba zastavila a dočasnou konečnou se stal Berkakit (městečko asi 20 km jižně od Něrjungri). Po několika letech se začalo znovu stavět a trať dosáhla roku 2004 města Tommot, do kterého je běžně provozována. Zbývající úsek do Nižního Besťachu, pravobřežního předměstí Jakutsku, byl dokončen v r. 2011 a je ve zkušebním provozu. Ve stadiu úvah je tříkilometrový silniční a železniční most přes Lenu.\n\n"}
{"id": "44899", "url": "https://cs.wikipedia.org/wiki?curid=44899", "title": "Agregát", "text": "Agregát\n\nAgregát (z lat. \"ad-gregare\", shromáždit, doslova připojit ke stádu) může mít více významů:\n\n\n\n\n\n"}
{"id": "44900", "url": "https://cs.wikipedia.org/wiki?curid=44900", "title": "Stará Huť", "text": "Stará Huť\n\nStará Huť je obec ležící v jižní části Středočeského kraje asi 2 km východně od Dobříše a 20 km severovýchodně od okresního města Příbram. Rozkládá se na úpatí Brd při říčce Kocábě, v nadmořské výšce 352 m. Žije zde obyvatel.\n\nNejpravděpodobnějším datem vzniku obce Stará Huť je rok 1674, kdy zde tehdejší majitel dobříšského panství, František Maxmilián Mansfeld, nechal postavit hutě a hamry zpracovávající železnou rudu. Osadě se říkalo Huť, Hutě Železné či Hutě Železné Dobříšské; teprve když byla v Obecnici postavena další huť, začalo se této obci říkat Stará huť. Hutě, slévárny a později strojírny zde fungovaly po dlouhá léta, byla zde zřízena první válcovna železa v Čechách i v celém Rakousku.\n\nV období první světové války byla v železárnách zavedena válečná výroba pro rakouskou armádu, nad továrnou byl zaveden vojenský dohled. Úpadek zaznamenává hutnictví ve dvacátých letech 20. století, definitivně železárna zavírá roku 1926.\n\nDruhá světová válka znamenala pro Starou Huť totéž, co pro ostatní místa v republice. Jen její konec byl oddálen až na 12. května 1945, kdy přijela do Staré Huti vojska maršála Malinovského.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Stará Huť u Dobříše \"(1323 obyvatel, poštovní úřad, sbor dobrovolných hasičů)\" byly v roce 1932 evidovány tyto živnosti a obchody: autodoprava, 2 cihelny, cukrář, elektrotechnický závod, 2 faktorství rukavic, 2 holiči, 4 hostince, 3 kapelníci, konsum, 4 krejčí, mlýn, 3 obuvníci, 3 pekaři, porodní asistentka, 2 řezníci, slévárna železa, 6 obchodů se smíšeným zbožím, vadlena, 2 trafiky, truhlář, velkostatek, 2 zámečníci, Dobříšské železárny.\n\n\nV obci najdeme služby odpovídající její velikosti – základní školu, poštu, nákupní středisko a větší množství různých restaurací. Na úřady, do nemocnice na větší nákupy nebo do zaměstnání dojíždí občané většinou do Dobříše (resp. do Příbrami).\n\nDopravní síť\nVeřejná doprava 2012\n\n\nNejvýznamnějším sportem v obci z hlediska úspěchů je oddíl národní házené. Dále zde můžeme naleznout fotbalový oddíl SK Stará Huť, který má v současnosti \"A\" tým a žákovská družstva.\n\n\n"}
{"id": "44901", "url": "https://cs.wikipedia.org/wiki?curid=44901", "title": "Svatyně Icukušima", "text": "Svatyně Icukušima\n\nSvatyně Icukušima (: 厳島神社, \"Icukušima džindža\") je šintoistická svatyně na pobřeží stejnojmenného ostrova v prefektuře Hirošima v Japonsku. Leží na okraji města Hacukaiči. V roce 1996 byl chrámový komplex zanesen do Seznamu světového dědictví UNESCO. Japonská vláda označila některé budovy za japonský národní poklad.\nSvatyně má své kořeny už v 6. století, nynější vzhled ale pochází z roku 1168, kdy peníze na přestavbu poskytl císařský kancléř, generál Kijomori Taira. Svatyně stojí v zátoce na pylonech – obyčejným lidem totiž dříve nebylo povoleno vstoupit na půdu ostrova považovaného za posvátný a k svatyni se tak muselo připlouvat na člunech skrz předsunutou bránu „plovoucí na vodě“. Vedle chrámu je jeviště tradičního japonského divadla \"nó\".\n\nBrána \"torii\" icukušimské svatyně je jednou z nejpopulárnějších turistických atrakcí Japonska. Pohled na bránu v popředí hory Misen je považován za jednu ze „Tří slavných japonských scenérií“ (日本三景, \"Nihon sankei\") společně s písčinou Amanohašidate a zátokou Macušima. Brána stála už v roce založení, ale v současné podobě existuje od roku 1875. Na její stavbu bylo použito kafrové dřevo, je 16 metrů vysoká, vrchní nosník má 24 metrů a její hmotnost činí přibližně 60 tun. 　Jedná se o největší dřevěnou bránu torii v Japonsku. Pro zvýšení stability má ke svým sloupům přidány další 4 nohy (四脚, \"jocuaši\").\n\nBrána vypadá jakoby plula pouze za přílivu; při odlivu zůstává na suchu, obklopena blátem a lze k ní dojít „suchou“ nohou. Při odlivu je populární sběr korýšů v okolí brány. V noci je brána nasvícena silnými světly ze břehu.\n\n5. září 2004 byla svatyně vážně poškozena tajfunem \"Songda\" (Nina). Dřevěné chodníky a střecha byly částečně zničeny, což vedlo k jejímu dočasnému uzavření. Dnes je již pro veřejnost znovu otevřena.\n\n"}
{"id": "44902", "url": "https://cs.wikipedia.org/wiki?curid=44902", "title": "Ondřej Bíro", "text": "Ondřej Bíro\n\nOndřej Bíro (* 28. ledna 1986 Most) je český fotbalista, útočník, který v současné době hraje za FK OEZ Letohrad.\n\nFotbalovou kariéru odstartoval v rodném Mostě, odkud jako mladší dorostenec přestoupil do Sparty. Za sparťanský \"B-tým\" nastoupil poprvé v létě 2005. Byl členem české fotbalové reprezentace do osmnácti let.\n\nV roce 2015–2016 hrál v drfg superlize.\n\n"}
{"id": "44903", "url": "https://cs.wikipedia.org/wiki?curid=44903", "title": "Rick Wakeman", "text": "Rick Wakeman\n\nRick Wakeman (narozen 18. května, 1949 Perivale, Londýn, Velká Británie) je britský rockový klávesista, hudební skladatel a písničkář, známý ze svého působení v progressive rockové skupině Yes. Původně vystudoval klasické piano, avšak byl průkopníkem v používání elektronických varhan a ve spojování rockové skupiny s orchestrem a pěveckým sborem. Své první elektronické varhany Minimoog si koupil od herce Jacka Wilda. Wakeman varhany koupil za poloviční cenu, protože Wild si myslel že varhany nejsou plně funkční. Uvádí pravidelnou rozhlasovou show na Planet Rock. Je považován za jednoho z nejlepších klávesistů všech dob.\n\nWakeman se narodil v předměstí Perivale v západním Londýně, kde navštěvoval školu Drayton Manor Grammar School. Původně studoval klavír, klarinet a moderní hudbu na Royal College of Music, ale z vlastního rozhodnutí po roce a půl odešel, aby se mohl věnovat práci studiového hudebníka.\n\nV letech 1970–1971 hrál Wakeman se skupinou Strawbs, nahrál s nimni alba Just a Collection of Antiques and Curios a From the Witchwood. Již předtím, v roce 1970 se jako studiový hudebník zúčastnil nahrávání alba Strawbs - Dragonfly (1970).\n\nV letech 1969–1973 byl Wakeman velmi aktivní jako studiový hudebník, kdy hrál s takovými umělci jako byli David Bowie, Cat Stevens a Al Stewart, na piano (nebo Mellotron) hrál na Bowieho albech Space Oddity, Life on Mars?, Changes a Oh! You Pretty Things a hitu Cata Stevense Morning Has Broken. (V roce 1985 Wakeman znovu spolupracoval s Bowiem na Absolute Beginners).\n\nWakeman se připojil v roce 1971 ke skupině Yes, kdy jím byl nahrazen klávesista Tony Kaye, odmítající hrát na cokoliv jiného mimo Hammondovy varhany. Jeho prvním albem se skupinou Yes bylo album \"Fragile\" vydané v roce 1971 v UK a 1972 v US, brzy poté to bylo album \"Tales from Topographic Oceans\", vydané v roce 1973. Hrál na studiovém albu \"Close to the Edge\" (jeho oblíbené album Yes) a na živém \"Yessongs\". Skupinu opustil následně po turné k albu Tales from Topographic Oceans.\n\nBěhem svého působení ve skupině Yes vydal sólové album \"The Six Wives Of Henry VIII\" (1973), které dokládalo jeho mistrovství na různých elektronických a akustických klávesových nástrojích. Někteří členové Yes si zahráli na některých stopách jeho alba.\nJeho dalším sólovým albem bylo \"Journey to the Centre of the Earth\" (1974), velice úspěšné koncepční album spojující jeho rockovou skupinu English Rock Ensemble se symfonickým orchestrem a sborem.\n\nV roce 1975 vydal koncepční album \"The Myths and Legends of King Arthur and the Knights of the Round Table\", které bylo podpořeno živým vystoupením krasobruslařů doprovázené velkým počtem hudebníků a dvěma pěveckými soubory. Představení bylo přijato velice příznivě, ale náklady byly mimořádně vysoké což způsobilo, že Wakeman byl nucen vyhlásit úpadek.\nJako jediný z členů Yes nebyl Wakeman vegetariánem, což se také podílelo na jeho prvním odchodu ze skupiny.\n\n\n\n\n\n\n\n\n"}
{"id": "44904", "url": "https://cs.wikipedia.org/wiki?curid=44904", "title": "Ondřej Honka", "text": "Ondřej Honka\n\nOndřej Honka (* 20. dubna 1986 v Praze) je bývalý český fotbalista, útočník. Sparťanský odchovanec v lize poprvé nastoupil za Plzeň na jaře 2006, kde byl na hostování. V létě přestoupil do Slovácka. V roce 2008 přestoupil do klubu SK Slavia Praha. Od zimy 2009 hostuje v klubu FK OEZ Letohrad. Od roku 2009 do roku 2010 působil ve slezském fotbalovém klubu FC Hlučín. Od roku 2010 hraje jenom v amatérských ligách.\n\n"}
{"id": "44908", "url": "https://cs.wikipedia.org/wiki?curid=44908", "title": "Mamut", "text": "Mamut\n\nMamut (z ruského ) je vyhynulý rod z čeledi slonovitých a řádu chobotnatců. Mamuti tedy byli podobní dnešním slonům, měli dlouhé zahnuté kly a severské druhy dlouhé chlupy. V době ledové obývali severní, střední i západní Evropu, Severní Ameriku a severní Asii.\n\nVětšinou se mamuti považují za mnohem větší než dnešní sloni. Tato chyba dokonce vedla k používání slova „mamutí“ ve stejném smyslu jako „obrovský“. Největší z mamutů, mamut císařský (\"Mammuthus columbi imperator\") z Kalifornie, sice v kohoutku dosahoval výšky maximálně 4 metrů a mamuti vážili i 6 až 8 tun, ale většina druhů mamutů byla velká jen asi jako dnešní slon indický. Největším druhem vůbec byl zřejmě \"Mammuthus sungari\", dosahující výšky přes 5,3 metru. Na Wrangelově ostrově u břehů východní Sibiře byly dokonce nalezeny fosílie trpasličích druhů mamutů, kteří byli vysocí jen okolo 1,8 metru.\n\nPro mamuty jsou typickým znakem kly, které se vyvinuly z předních zubů – řezáků. Kromě nich měli mamuti pouze čtyři zuby – v každé polovině čelisti jednu stoličku (stejně jako současní sloni).\n\nMamuti byli býložravci. Žili v travnatých stepích a tundrách, které v jejich době pokrývaly velkou část Evropy, Asie a Severní Ameriky. Pohybovali se ve stádech podobně jako dnešní afričtí sloni. Podle sezóny migrovali na zimní a letní pastviště. Výzkum publikovaný v srpnu roku 2018 ukázal, že mutace kožních buněk v podobě proměny iontového kanálu \"TRPV3\" nejspíš umožnila mamutům snášet kruté mrazy doby ledové.\n\nMamuti se odštěpili od asijských slonů před asi 4,8 miliony let, asi 2,5 milionu let poté, co se společně odštěpili od afrických slonů. To znamená, že mamuti byli vlastně bližšími příbuznými dnešního slona indického, než je k němu příbuzný slon africký. Protože je znám případ, kdy slon indický a slon africký spolu měli živého potomka, předpokládá se, že kdyby mamuti ještě nevymřeli, mohli by se se slonem indickým také křížit. Toto vede ke spekulacím, že pokud získáme genetický materiál ze zmrzlých zbytků mamuta, mohli bychom s pomocí slona indického mamuta znovu oživit. Nicméně se zatím pro tento pokus nepodařilo získat jeho dostatečné množství, protože nalezené zbytky biologického materiálu již byly ve značném stadiu rozkladu.\n\nVe střední Asii a v Evropě byli mamuti člověkem hojně loveni. V okolí tehdejších lidských sídlišť byly nalezeny velké skládky mamutích kostí, které svědčí o tom, že pro lovce rozhodně nebyli výjimečnou kořistí. V Česku jde např. o lokalitu Předmostí u Přerova. Lidé se usazovali v blízkosti tras sezónních přesunů mamutích stád, jako právě zde nebo v Dolních Věstonicích, kudy mamuti přecházeli na letní pastviny údolím moravského úvalu.\n\nDříve se předpokládalo, že člověk mamuty lovil pomocí vyhloubených pastí, zakrytých větvemi a zelení, do kterých zvířata padala, když přes toto místo přecházela. Nikdy se však taková past nenašla a není také zřejmé, jak by člověk mamuta přiměl k tomu, aby právě do této pasti vstoupil a už vůbec není jasné, čím by člověk tak velkou jámu vyhloubil. Proto dnes převažuje názor, že mamuti byli loveni přímým útokem organizované lovecké skupiny.\n\nZískané tělo uloveného mamuta se lidé snažili maximálně využít. Kly, kůže a žebra sloužily při výstavbě stanů, maso bylo snědeno a pravděpodobně i sušeno do zásoby a využíván byl i morek kostí. Mamuti se též objevují na jeskynních malbách a paleolitických rytinách do kamene či kosti. Mamutích klů bylo užíváno při výrobě kultovních a ozdobných předmětů (např. nálezy z hrobu z Francouzské ulice v Brně).\n\nV mýtech původních obyvatel Sibiře hraje mamut značnou roli. V jakutských příbězích je \"selii\", tedy mamut, líčen jako podzemní zvíře, které uhyne, pokud na něj dopadne sluneční světlo. Domorodci si tak vysvětlovali nálezy mamutích pozůstatků pod zemí. Podle jednoho mýtu Evenků mamut hrál důležitou roli při svoření světa – svými kly vyrýval kusy bahna ze dna pradávného oceánu a vytvořil z nich souš. Burjati mamuta nazývali \"arsalan zaan\" – doslova \"lví slon\". Slovo mamut pravděpodobně pochází z ugrofinské mansijštiny, ze slovního spojení \"mang-ant\" – \"ze země (rosotucí) roh\". Tento název naráží na mamutí kly, vyčnívající z věčně zmrzlé půdy. Původní obyvatelé Sibiře, zvláště Jakuti, mamutí kly odedávna používají k výrobě uměleckých předmětů, sošek, rukojetí nožů. V 19. a 20. století při kolonizaci Sibiře byly hojně nacházeny mamutí kly, které byly ceněny jako náhražka za slonovinu, tomuto materiálu se říkalo mamutovina. Přestože cena mamutoviny byla nižší než cena slonoviny, stala se oblíbeným ruským vývozním artiklem.\n\nVětšina mamutů vyhynula na konci poslední doby ledové. Ještě před 18 až 13 tisíci lety byli rozšířeni ve východní Sibiři, v Beringii a na Aljašce. S postupujícím odtáváním pevninského zalednění byla Beringie zaplavena mořem, čímž vznikla dnešní Beringova úžina a mamuti na obou kontinentech hojně vymírali. Úplně zde vymizeli před 10 až 8 tisíci lety.\nPřestože se obecně předpokládalo, že z britských ostrovů mamuti zmizeli v době posledního glaciálního maxima (tedy asi před 21 000 lety), byla v roce 2009 zveřejněna nová studie, která toto zpochybňuje. Vědci z Přírodopisného muzea v Londýně kromě samotných kostí analyzovali sediment, ve kterém kosti ležely, a hmyz, který se nacházel v jejich blízkosti. Výsledky studie ukázaly, že živí mamuti se v Británii vyskytovali ještě před 14 000 lety.\nNicméně poslední mamuti z Wrangelova ostrova vyhynuli až okolo roku 2000 př. n. l. Další zbytková populace mamutů dlouho přežívala na ostrově St. Paul poblíž Aljašky, zde došlo k vyhynutí pravděpodobně o něco dříve než na Wrangelově ostrově. Tito mamuti byli mnohem menší než jejich příbuzní na kontinentě, dosahovali výšky maximálně 180 cm. To bylo způsobeno přizpůsobením na život v prostředí s omezenými zdroji potravy. Vyhynutí poslední populace mamutů bylo nejspíš způsobeno relativně krátkodobými intenzivními faktory (změnou klimatu či živelnou pohromou).\n\nNa ostrově St. Paul bylo konečnou příčinou vyhynutí pravděpodobně zmenšování ostrova způsobené stoupající hladinou moře, kdy potom rozloha pevniny nepostačovala k výživě životaschopné populace. Na Wrangelově ostrově mizí poslední mamuti brzy po příchodu člověka. Vzhledem k jejich malé populaci se lze domnívat, že právě člověk tomuto druhu zasadil poslední smrtelnou ránu.\n\nPříčina masivního vymírání mamutů na konci würmského zalednění je dodnes příčinou vědeckých sporů. Mamuty mohl vyhubit intenzivní lov člověkem, pro což hovoří například i fakt, že jim patřilo nalezených 18 % kostí savců u lidských obydlí a izotopické analýzy ostatků lidí prokázaly, že mamutí maso tvořilo značnou část jídelníčku. Podle druhé teorie mamuti vyhynuli v souvislosti s celkovou globální změnou klimatu v tomto období, kdy vymírala řada dalších velkých savců. Jsou známy nálezy ohromného množství kostí mamutů, srstnatých nosorožců a dalších velkých zvířat v naplaveninách sibiřských řek, které svědčí o hromadném úhynu v krátkém časovém úseku. Možnou příčinou mohlo být rozšiřování lesů a také intenzivnější zimní sněhové srážky, které pak ale v létě vždy odtávaly. Tady je nutno poznamenat, že klima ve střední Evropě i Asii mělo během ledových dob drsný kontinentální charakter se studenými zimami s malým srážkovým úhrnem. Sněhová pokrývka tedy nebývala příliš hluboká a mamuti se odhrnováním sněhu snadněji dostali k potravě. Při zvýšených zimních srážkách, a tedy vysoké vrstvě sněhu, však už potravu nalézt nedovedli a několik takových zim následujících po sobě stačilo jejich stáda zcela zdecimovat.\n\nProti teorii o vyhubení mamutů člověkem hovoří fakt, že oblasti východní Sibiře a Aljašky byly v té době jen řídce osídleny. Proti teorii o vyhubení mamutů globální změnou klimatu, že v jistých oblastech přežívali další tisíce let. Na vymírání se mohly podílet obě příčiny (s postupem změn podnebních pásem postupoval i člověk), ale i další faktory.\n\nNa našem území byly fosilní pozůstatky mamutů objevovány již v 16. století, tehdy si s nimi ale nikdo nevěděl rady. O podobných nálezech u Předmostí u Přerova píše například renesanční literát Jan Blahoslav roku 1571.\n\nPozůstatky zmrzlých mamutů (\"Mammuthus primigenius\") byly nalezeny v severních oblastech Sibiře. Ačkoliv se rozšířil populární mýtus, že zmrzli prakticky bleskově a jsou perfektně zachováni, není to pravda. Dodnes bylo nalezeno 39 těl, ale jen čtyři jsou kompletní. Ve většině případů tělo vykazuje známky rozkladu před tím, než zmrzlo a později se vysušilo.\n\nŠíří se i příběhy o pojídání zmrzlých mamutích těl, ale původní zdroje (např. William R. Farrand, Science 133 17. květen, 1961:729-735) prozrazují, že těla byla ve skutečnosti již značně rozložená a páchla tak, že se o zbytky zajímali jen psi. První exponát mamuta byl v Rusku vystaven již roku 1879.\n\nPodobně se jako nemožné ukazují návrhy klonovat čerstvě rozmrzlého mamuta, protože dosud nalezené zbytky byly značně rozložené a nebylo z nich možno získat genetický materiál.\n\nKromě zmrzlých těl bylo na Sibiři nalezeno velké množství mamutí slonoviny. Ta je obchodním artiklem již po mnoho století. V Česku je hlavní naleziště mamutích pozůstatků v Předmostí u Přerova, kde bylo v roce 1928 odkryto velké tábořiště lovců mamutů. Téměř kompletní kostra mamuta byla v roce 1899 objevena také ve Svobodných Dvorech u Hradce Králové. Zřejmě se jednalo o lokalitu s jakousi \"porcovnou\" mamutího masa.\n\nV březnu 2005 bylo nedaleko Moorparku v Kalifornii nalezeno asi ze 75 % zachovalé tělo neobvykle starého mamuta, zřejmě druhu \"Mammuthus meridionalis\".\n\nV roce 2007 bylo na poloostrově Jamal v Ruské federaci objeveno tělo mamutího mláděte, které je považováno za dosud nejzachovalejší nalezený exemplář. Pojmenováno bylo \"Ljuba\" po manželce lovce, který jej nalezl. V roce 2009 bylo také oznámeno kompletní rozluštění genomu mamuta srstnatého, tyto informace však dosud nejsou vědeckou veřejností plně a bezvýhradně uznávány.\n\nV roce 2012 objevil jedenáctiletý Jevgenij Salinder na mysu Sopočnaja Karga u ústí řeky Jenisej ostatky mamutího samce, který uhynul ve věku 15 či 16 let. Zachována byla kostra, fragmenty kůže, svalovina, tuk a některé vnitřní orgány.\n\nNa konci roku 2018 byl oznámen objev zubu mláděte mamuta srstnatého z Pyrenejského poloostrova. Ten dokazuje, že tito chobotnatci byli rozšíření i na území západní Evropy.\n\nPrvní fosilie mamutů byly objevovány již ve středověku, v Londýně se objevil záznam o dovezené mamutovině poprvé roku 1611. Americký mamut (\"mastodont\") byl rovněž objevován již v předhistorických dobách, první zaznamenaný objev zubu pochází z roku 1705. Prvním v podstatě vědeckým zobrazením (rekonstrukcí) mamuta je nejspíš ilustrace Romana Boltunova z počátku 19. století. Mamut dnes představuje jednoho z nejznámějších a nejikoničtějších tvorů pravěku (vedle neptačích dinosaurů, trilobitů apod.). Býval a dosud je často zpodobňován v boji s pravěkými lovci, například ve výtvarném umění v tvorbě proslulého akademického malíře Zdeňka Buriana či v literatuře u Eduarda Štorcha (Lovci mamutů). Mamut posloužil mnohokrát také jako umělecký zdroj inspirace, v poslední době například v případě sochy mamutí hlavy u Hamrů nad Sázavou.\n\n\n\n\n"}
{"id": "44921", "url": "https://cs.wikipedia.org/wiki?curid=44921", "title": "Kyklop", "text": "Kyklop\n\nKyklopové jsou obři s jedním okem uprostřed čela. Jejich řecký název \"Κύκλωπες\" znamená „kruhové“ nebo „kolové oko“.\n\nPodle řeckého básníka Homéra tvořili národ, který žil v zemi zvané Hyperia, bydleli v jeskyních, proto také byli nevzdělaní a suroví. Nejznámější z Kyklopů byl Polyfémos, který byl synem boha Poseidóna.\n\nPodle Hésioda jsou jen tři Kyklopové – Steropés, Brontés a Argés, jejich otcem je bůh Úranos a matkou bohyně Gaia. Přidali se k nejvyššímu bohu Diovi, když se postavil proti svému otci Kronovi, a ukovali mu hromy a blesky, s jejichž pomocí zvítězil. Tato zbraň byla společným dílem všech tří kyklopů. Steropés zhotovil blesk, Brontés přidal hrom a Argés přidal jas. Zároveň poskytli v boji proti Kronovým Titánům Hádovi přilbu neviditelnosti. Jejich dílem jsou prý i luk a šípy, které používala bohyně Artemis. Přilbu neviditelnosti pak Hádes zapůjčil Perseovi, při jeho zápase s Medúzou.\n\nNěkteří autoři považovali Kyklopy za syny storukých obrů Hekatoncheirů a za jejich vlast Malou Asii. Římané v nich viděli zpravidla pomocníky boha Vulkána (řeckého Héfaista). Žili prý na Sicílii, dílnu měli pod Etnou a v sopce na jednom z Liparských ostrovů. Kyklopi dávno vyhynuli, zachovalo se jen množství jejich vyobrazení od antických i moderních umělců.\n\nV proslulé pasáži Homérovy Odysseii se hrdina básně, Odysseus, na neznámém ostrově setkává s kyklopem Polyfémem, synem Poseidóna a nereidovny Thoosy, který zde žije s dalšími kyklopy.\n\nKyklopové prý také postavili „kyklopské hradby“ měst Tiryns a Mykény na Peloponéském poloostrově. Také zvuky vycházející z nitra sopek byly připisovány jejich činnosti.\n\nPovídalo se, že tyto Kyklopy později zabil Apollón, když Zeus sprovodil ze světa jeho syna Asklépia zásahem blesku, který mu právě Kyklopové zhotovili.\n\nKyklopové byli obrovští jednoocí netvoři, kteří žili na ostrově stejného jména. Obvykle je pod termínem „Kyklop“ odkazováno na Polyféma, syna Poseidona a Thoose. Právě tohoto Kyklopa se podařilo Odysseovi oslepit a díky tomu se svými druhy unikl z jeho jeskyně. Ztratil však za svého pobytu na ostrově ze svých dvanácti lidí plnou polovinu.\n\nTento příběh z Odyssei je vtipněji podán v satirické hře od Euripida nazvané Kyklopové.\n\nŘecký básník ze Sicílie jménem Theokritos napsal dvě básně přibližně roku 275 př. n. l. o Polyfémově touze po Galatei, mořské nymfě. Když však Galatea dávala přednost Ákidovi, Polyfémos ho zabil obrovským hozeným balvanem. Galatea stačila uprchnou a Ákisova krev vyteklá zpod balvanu se změnila na sicilskou řeku stejného jména.\n\nWalter Burkert mezi jiným naznačuje, že starobylé skupiny nebo společnosti menšími bohy zrcadlí skutečný kult společenství: „může se jednat o domněnku, že za názvy Kabeirové, Daktylové, Telchinové a Kyklopové se mohou skrývat kovářské spolky.“ Mnoho učenců tak věří, že legenda o jediném oku Kyklopů mohla vzejít z pozorování práce skutečných kovářů, kteří na jednom oku nosili pásku, aby tak zabránili odlétávání jisker do obou očí. Robert Graves naproti tomu uvádí, že se jedná pravděpodobně o kováře, kteří byli tetováni na čele soustřednými kruhy na znamení úcty ke slunci. Kyklopové v Homérově Odysseie jsou jiného typu než v Hésiodově práci „Teogony“ (\"O původu bohů\"); byli dost pozdě přiřazeni do panteonu bohů a neměli žádné spojení s kováři. Je možné, že legendy spojené s Polyfémem o něm před Homérovou Odysseiou nemluvily jako o kyklopovi. Polyfémos mohl původně být nějakým druhem místního démona nebo monstra. Triamantes v Krétské legendě naznačoval, že byli venkovskou rasou lidožravých obrů s třetím okem umístěným na zadní straně hlavy. Přestože Triamantes popisuje jejich oči jinak, nápadně se podobají Homérovým Kyklopům.\n\nDalší teorie o možném původu Kyklopů je legenda, podle které byly starověkými Řeky nacházeny na Krétě a Sicílii lebky trpasličích prehistorických slonů, které jsou dvakrát větší než lebka lidská. Vzhledem k velké centrální nosní dutině (pro chobot) v lebce, mohli uvěřit tomu, že se jedná o jediný velký oční důlek. Menší, skutečné oční důlky jsou umístěny po stranách lebky a jsou velmi mělké a díky tomu stěží rozeznatelné. Vzhledem k tomu, že měli zřejmě malé zkušenosti s žijícími slony, nebyli schopni rozeznat správný původ lebek.\n\nZatímco je obvykle přijímáno, že kyklop má pouze jedno oko, Homérův popis Polyféma tomu neodpovídá. Na jedné z váz je zobrazen Odysseus oslepující Polyféma pomocí velké vidličky s dvěma hroty, což by předpokládalo, že kyklop měl dvě oči.\n\nKýchavice bílá (\"Veratrum album\"), bylinná léčivka popsaná Hippokratem před rokem 400 př. n. l., obsahuje alkaloidy cyklopamin a jervin, které mohou způsobit poruchu zvanou kyklopie (arinencefalie).\n\nKyklopové byli vděčným tématem zobrazování, i když největší popularity se samozřejmě dostávalo Polyfémovi.\n\nLiteratura\n\nVýtvarné umění\n\nSochařství\n\n\n\n"}
{"id": "44923", "url": "https://cs.wikipedia.org/wiki?curid=44923", "title": "Kamerální účetnictví", "text": "Kamerální účetnictví\n\nKamerální účetnictví nebo též kameralistika (název pochází z latinského \"camera\" – pokladna) je účetní soustava založená v 19. století.\n\nKameralistika byla zaměřena především na státní správu, důvod jejího vzniku a rozšíření byla právě působnost ve státní správě. V kamerálním účetnictví se nesledoval stav majetku (pouze v pomocných knihách ve fyzických jednotkách), v \"kamerálním deníku\" registrovaly se pouze příjmy a výdaje. Operace se zapisovaly do rubrik členěných na příjmové a výdajové. Úkolem kamerálního účetnictví bylo také sledování platebních povinností. Jedná se o dnes již o mrtvou účetní soustavu, v Československu byla zrušena v roce 1954.\n"}
{"id": "44924", "url": "https://cs.wikipedia.org/wiki?curid=44924", "title": "Verchojanské pohoří", "text": "Verchojanské pohoří\n\nVerchojanské pohoří, rusky , je pohoří na Sibiři, v Ruské federaci. Nejvyšší horou je Mus-Chaja (2959 m) na jihovýchodě v Suntar-Chajata.\n\nPohoří se táhne od Severního ledového oceánu na jih, až zhruba k městu Chandyga, na řece Aldanu. Je dlouhé zhruba 1200 km, prochází celé Jakutskou republikou a vypíná se téměř do výše 3000 metrů nad mořem. Pramení zde mnoho přítoků jak Leny, tak i již zmíněného Aldanu nebo řeky Jany, část pohoří leží v horním povodí Indigirky. Na západní straně se pohoří prudce svažuje do údolí Leny, na východě pak plynule přechází v další horské systémy – pohoří Čerského. Celá oblast těchto hor je jen velmi řídce osídlená, panují tu velmi kruté zimy – ty nejstudenější v celém Rusku; léta jsou také studená. Sníh tu zůstává téměř po celý rok. Na tomto území se nacházejí zásoby uhlí, stříbra, olova a zinku. Pohoří je pojmenováno podle města Verchojansk, který leží na řece Janě.\n\n"}
{"id": "45000", "url": "https://cs.wikipedia.org/wiki?curid=45000", "title": "Klika", "text": "Klika\n\nKlika má více významů:\n\n\n\n\n"}
{"id": "45001", "url": "https://cs.wikipedia.org/wiki?curid=45001", "title": "NUTS Moravskoslezsko", "text": "NUTS Moravskoslezsko\n\nNUTS Moravskoslezsko, do 14. června 2001 Ostravsko je statistická oblast Eurostatu úrovně NUTS 2. Její území je tvořeno Moravskoslezským krajem.\n\nOblast má rozlohu 5 445 km² a na jejím území žije 1 217 676 obyvatel (hustota zalidnění 224 ob./km²).\n\n\n"}
{"id": "45003", "url": "https://cs.wikipedia.org/wiki?curid=45003", "title": "Klika (teorie grafů)", "text": "Klika (teorie grafů)\n\nKlika, anglicky Clique je takový podgraf nějakého grafu, který je úplným grafem, tzn. jehož všechny vrcholy jsou spojeny hranou se všemi zbylými.\n\nKlikovost grafu je celé číslo udávající velikost největší kliky (úplného podgrafu) v daném grafu. Klikovost úplného grafu \"K\" je \"n\", klikovost diskrétního grafu je 1. Klikovost grafu \"G\" se značí \"ω(G)\".\n\nProblém nalezení takového čísla (resp. nalezení největší kliky) je NP-těžký (rozhodovací verze, zda daný graf má klikovost alespoň \"k\", je NP-úplná).\n\nTento problém je ze třídy NP-úplných, jelikož nalezením nezávislé množiny IND v grafu alespoň \"k\" získáme zároveň v doplňku grafu i kliku (viz vzorec níže). A Lze také dokázat, že problém logických formulí SAT z NP-úplných je redukovatelný na IND a dle předchozího je IND redukovatelný na Clique a tak patří třídě NP-úplných problémů.\n\nKlikovost těsně souvisí s nezávislostí – je zřejmé, že v doplňku grafu odpovídá klice nezávislá podmnožina, takže platí\n\n"}
{"id": "45010", "url": "https://cs.wikipedia.org/wiki?curid=45010", "title": "Dolj", "text": "Dolj\n\nDolj je župa (județ) v Rumunsku, ve Valašsku. Leží na jihu země, u řeky Dunaje. Jejím hlavním městem je Craiova.\n\nÚzemí župy, které má rozlohu 7,414 km², je většinou nížinné, k severu se jen mírně zvedá. Významnou protékající řekou zde je Jiu, která se teče jižním směrem a vlévá se zde do Dunaje. Na jihu mu tvoří hranici právě řeka Dunaj - za ním se nachází už Bulharsko, na severu hraničí s župami Mehedinți, Gorj, Vâlcea, na východě pak s župou Olt. Žije zde 749 019 obyvatel, většinou Rumunů, menšiny tvoří Srbové, Bulhaři a Romové. Hlavním hospodářským centrem župy je hlavní město Craiova, která je zároveň i důležitým železničním uzlem; sbíhají se sem tratě z Temešváru, Pitești a Bukurešti. Hlavní silniční tahy v podstatě kopírují železniční tratě.\n\n\n"}
{"id": "45016", "url": "https://cs.wikipedia.org/wiki?curid=45016", "title": "Rozptylná čočka", "text": "Rozptylná čočka\n\nRozptylná čočka (též rozptylka nebo konkávní čočka) je optická čočka, která přeměňuje rovnoběžný svazek paprsků na rozbíhavý. Rozptylná čočka je uprostřed tenčí než na okrajích.\n\nRozptylky zmenšují obraz pozorovaného předmětu. Rozptylkou je např. okulár Galileova dalekohledu.\n\nRozptylky se používají jako čočky do brýlí pro korekci krátkozrakosti.\n\nDopadá-li na rozptylku rovnoběžný svazek paprsků, vycházející rozbíhavý paprsek zdánlivě vychází z bodu, který se označuje jako \"ohnisko\". Jeho vzdálenost od hlavní roviny čočky se v geometrické optice označuje jako \"ohnisková vzdálenost\" a přiřazuje se jí záporné znaménko.\n\nRozptylné čočky lze označit podle poloměrů obou lámavých ploch.\n\nPři grafické konstrukci optického zobrazení prostřednictvím rozptylné čočky se rozptylná čočky označuje znakem\n\nZ podobnosti trojúhelníků na lze získat platnost vztahů\n\nPomocí těchto vztahů lze zapsat zobrazovací rovnici rozptylné čočky ve tvaru\n\nPodle umístění předmětu lze určit vlastnosti obrazu. Konstrukce obrazu předmětu při zobrazení spojkou\n"}
{"id": "45029", "url": "https://cs.wikipedia.org/wiki?curid=45029", "title": "Zvornik", "text": "Zvornik\n\nZvornik (srbskou cyrilicí Зворник) je město v Bosně a Hercegovině, v Republice srbské. Je administrativním centrem regionu Vlasenica, leží na hranici se Srbskem. Podle posledního sčítání lidu zde žilo 14 852 obyvatel.\n\nZvornik patří k nejstarším městům v Bosně a Hercegovině, poprvé je zmíněn roku 1410, a to pod názvem \"Zvonik\". Založen byl na obchodní cestě mezi tehdejší Bosnou a východními územími expandující Osmanské říše, na obchodní cestě spojující Bělehrad se Sarajevem. Během turecké vlády bylo město centrem samosprávného útvaru, známého jako sandžak. V roce 1910 mělo město přes tři a půl tisíce obyvatel; Rakousko-uherská správa zavedla evropské vzdělání (první gymnázium bylo otevřeno v roce 1886 a pomohla s rozvojem infrastruktury, převážně cest a železnic.\n\nV dobách socialistické Jugoslávie byly ve městě a jeho okolí vybudovány různé průmyslové podniky. Ke konci 80. let se budovala železniční trať do Tuzly.\n\nBěhem občanské války v 90. letech minulého století zde došlo k velkým změnám z hlediska složení obyvatelstva, stejně jako v celé oblasti východní Bosny město opustili Chorvati a Muslimové a nastěhovali se sem ze západních částí země vyhnaní Srbové; docházelo zde k masakrům muslimského obyvatelstva. Řada Bosňáků se po skončení války a normalizování poměrů vrátila.\n\nDnes je Zvornik znám hlavně řekou Drinou, která jím protéká, rozdělený na Mali Zvornik patřící Srbsku a na zbytek města, který spadá pod Bosnu a Hercegovinu. Většina jeho obyvatel je tvořená Srby, kteří před válkou žili na západě země. V okolí města se nacházejí hory s krásnou přírodou. Severně od města se nachází obec Karakaj, ve které je silniční hraniční přechod do Srbska.\n\n"}
{"id": "45039", "url": "https://cs.wikipedia.org/wiki?curid=45039", "title": "Vlkov pod Oškobrhem", "text": "Vlkov pod Oškobrhem\n\nVlkov pod Oškobrhem je obec ležící v okrese Nymburk, asi 8 km východně od města Poděbrady. Má obyvatel a její katastrální území měří 142 hektarů. Průměrný věk obyvatel v obci je 43 let.\n\nPrvní písemná zmínka o obci pochází z roku 1353.\n\nRoku 1950 byla tato obec, ležící poblíž Poděbrad, z dosavadního názvu \"Vlkov\" přejmenována na Vlkov pod Oškobrhem pro rozlišení od další obce Vlkov, ležící ležící poblíž Městce Králové, rovněž v tehdejším okrese Poděbrady, která byla přejmenována na Vlkov nad Lesy.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2011\n\n"}
{"id": "45040", "url": "https://cs.wikipedia.org/wiki?curid=45040", "title": "Cantorova diagonální metoda", "text": "Cantorova diagonální metoda\n\nCantorova diagonální metoda je matematický důkaz, pomocí kterého Georg Cantor ukázal, že množina všech reálných čísel je nespočetná.\n\nDiagonální metoda nebyla prvním důkazem, který Cantor použil k dokázání tohoto faktu, byla publikována až tři roky po prvním důkazu. Na druhou stranu je ale oproti tomuto důkazu mnohem známější, navíc od prvního publikování byla podobná metoda použita pro dokázání mnoha dalších vět (například problém zastavení).\n\nCantorův důkaz ukazuje, že interval (0,1) není spočetný.\n\nDůkaz sporem je veden takto:\n\n"}
{"id": "45043", "url": "https://cs.wikipedia.org/wiki?curid=45043", "title": "Edwin Hubble", "text": "Edwin Hubble\n\nEdwin Powell Hubble (20. listopadu 1889 Marshfield – 28. září 1953 San Marino, Kalifornie, USA) byl slavný americký astronom.\n\nNarodil se v roce 1889 ve státě Missouri a o několik let později se spolu s rodiči přestěhoval do Chicaga. Na Chicagské univerzitě studoval matematiku, fyziku a filozofii, v Oxfordu studoval práva a španělštinu. Po návratu do USA byl středoškolským učitelem, vyučoval v New Albany (stát Indiana). V roce 1917 na Chicagské univerzitě získal doktorát z astronomie. Měl možnost pozorovat slabě viditelné mlhoviny na Yerkesově astronomické observatoři. Zúčastnil se bojů v I. světové válce, na frontě ve Francii získal hodnost majora.\n\nKoncem roku 1919 začal pracovat na Mount Wilson Observatory v Kalifornii, kde zůstal po zbytek svého života. Jeho výzkum se zaměřoval především na studium mlhovin - rozmazaných míst na obloze. V roce 1923 objevil proměnné hvězdy delta Cephei v souhvězdí Cefea a galaxii v souhvězdí Andromedy. Zjištění jejich vzdálenosti od Země vedlo k poznání, že se nacházejí vně naší galaxie Mléčné dráhy. \"(Do této doby lidé neznali jiné galaxie a označovali mlhavé objekty na obloze souhrnným slovem - mlhoviny)\".\nO dva roky později představil Edwin Hubble svou klasifikaci galaxií.\n\nJeho největším objevem byla přímá úměrnost mezi rychlostí, s jakou se galaxie vzdalují, a jejich vzdáleností \"(Hubbleův zákon)\". Konstanta úměrnosti se v astronomii nazývá Hubbleova konstanta, což je rychlost rozpínání vesmíru. Když byl dokončen 200palcový teleskop na Mount Palomar, Hubble byl jeho prvním uživatelem.\n\nKdyž roku 1953 zemřel, byl na vlastní žádost pohřben bez obřadu na neznámém místě.\n\nNejvětší astronomický dalekohled kroužící po oběžné dráze Země se na jeho počest nazývá Hubbleův vesmírný dalekohled, anglicky zkráceně \"„HST“\".\n\nJeho jménem je pojmenován jeden z kráterů na Měsíci a planetka 2069.\n\n\n"}
{"id": "45046", "url": "https://cs.wikipedia.org/wiki?curid=45046", "title": "Všechlapy (okres Nymburk)", "text": "Všechlapy (okres Nymburk)\n\nVšechlapy jsou obec v okrese Nymburk ležící 4 km severně od Nymburka, součást Mikroregionu Nymbursko. Žije zde obyvatel. Katastrální území měří 304 hektarů.\n\nPrvní písemná zmínka o obci pochází z roku 1223. Do roku 1547 náležela obec k Nymburku, pak přešla pod Poděbrady a roku 1558 byla přidělena k Vlkavě.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Všechlapy \"(486 obyvatel)\" byly v roce 1932 evidovány tyto živnosti a obchody: 2 hostince, košíkář, kovář, obchod s ovocem a zeleninou, obchod s lahvovým pivem, 52 rolníků, 3 obchody se smíšeným zbožím, 2 trafiky, velkostatek, zahradník.\n\nDopravní síť\n\nVeřejná doprava 2011\n"}
{"id": "45051", "url": "https://cs.wikipedia.org/wiki?curid=45051", "title": "Pankreatický polypeptid", "text": "Pankreatický polypeptid\n\nPankreatický polypeptid (PP) je polypeptidický hormon produkovaný PP buňkami Langerhansových ostrůvků slinivky břišní. V PP buňkách tvoří granula o velikosti 180 nm, které se z PP buněk dostávají do těla pomocí exocytózy. Má parakrinní účinek, tj. působí hlavně na buňky v bezprostředním okolí. Funkce pankreatického polypeptidu není dosud jednoznačně známá. Hypoteticky by se mohl podílet na regulaci exokrinního pankreatu (inhibuje sekreci pankreatické šťávy a žluči). Sekreci hormonů jiných buněk pankreatu (inzulínu a glukagonu) neovlivňuje. Sekrece PP se zvyšuje po požití bílkovin, při hypoglykémii nebo u endokrinních nádorů slinivky.\n\n"}
{"id": "45052", "url": "https://cs.wikipedia.org/wiki?curid=45052", "title": "Kastrace", "text": "Kastrace\n\nKastrace je odstranění pohlavních žláz, které produkují pohlavní hormony; u mužů se jedná o odstranění varlat (orchiektomie); u žen se jedná o odstranění vaječníků – ovária (ovariektomie) nebo vaječníků i dělohy (ovariohysterektomie). Kastrace rovněž zamezuje tvorbě pohlavních buněk, tedy má vždy zároveň efekt sterilizace (t. j. neplodnost). Kastrát (latinsky \"castratus\" = kleštěnec) je jedinec po kastraci, popřípadě po úrazu s podobným následkem. U kastrovaných jedinců je snížena sexuální apetence a zpravidla i potence. Pokud ke kastraci dojde před dospíváním, kastrátovi chybějí sekundární pohlavní znaky, avšak i kastrace dospělých jedinců způsobuje značné tělesné, psychické a zdravotní změny. Pokud dojde ke kastraci muže před pubertou, chybí mu vousy, více vyroste a mívá typický vyšší hlas. Kastrace ženy před pubertou způsobí, že dívce nenarostou prsa, nedojde k zaoblení v oblasti pánevní a mívá hlubší hlas. Mužskému kastrátu se v některých historických a kulturálních souvislostech říká \"eunuch\". V Orientu se využívali eunuchové jako strážci harémů nebo k jiným speciálním společenským rolím (v Číně například k vládním funkcím). V Evropě se jich od 16. až do začátku 20. století využívalo ke zpěvu. V různých dobách se kastrace lidí používala také jako trest, jako způsob, jak zajatým nepřátelům či poraženému vládci znemožnit reprodukci, a v moderní době také jako kontroverzní terapeutický prostředek.\n\nCelá řada cizopasníků své hostitele z nejrůznějších důvodů kastruje. Někdy za kastrací ani nemusí být zvláštní účel, parazit (či parazitoid) prostě zkonzumuje pohlavní ústrojí svého hostitele. Jindy však je kastrace zcela cílená a jsou k ní mnohdy vyvinuty sofistikované metody včetně hormonálních ovlivnění. Takto to například svému měkkýšímu hostiteli dělá namátkou motolice \"Schistosoma mansoni\" nebo \"Prosorhynchus squamatus\". Cizopasník docílí toho, že hostitel z hlediska parazita neplýtvá energií na rozmnožování a rychleji roste a regeneruje. Bylo prokázáno, že plovatky infikované motolicí jaterní (\"Fasciola hepatica\") váží dvakrát více, než ty nenakažené a tedy plodné.\n\nTaké některé parazitické hlístice chemicky kastrují svého hostitele. Například \"Microphallus pseudopygmaeus\" kastruje svého hostitele, jímž je plž \"Onoba aculeus\", což opět způsobuje, že hostitel vyroste do větší velikosti..\n\nKastrace samců se provádí odstraněním varlat (orchiektomie), u samic odstraněním vaječníků (ovariektomie) nebo vaječníků i s vejcovody a dělohou (ovariohysterektomie). Umělá kastrace zvířat má v některých kulturách poměrně dávnou tradici. Provádí se zejména z následujících důvodů:\n\n\n\nKastrace ze společenských důvodů byla prováděna v některých kulturách Evropy, Středního Východu, Indie, Afriky a Číny. V některých kulturách měli eunuši zvláštní statut a byli využíváni k různým úřednickým, strážním a správcovským činnostem, například v roli správce paláce nebo harému. Za několika čínských dynastií měli kastráti výsadní roli i v nejvyšších vládních funkcích. Kastrace je pravidlem i u indické komunity hidžrů.\n\nV některých kulturách měla kastrace náboženský význam a kastráti zaujímali různé sakrální funkce. Jiná náboženství, například judaismus a islám, se naopak této praxi bránila a kastráti a jiní genitálně defektní jedinci nesměli vykonávat kněžské funkce a kastrovaná zvířata nesměla být obětována (viz Leviticus) a zakázaná byla i kastrace otroků, u některých jiných kultur obvyklá, byť v určitém období se i v některých islámských kulturách kastráti uplatňovali. Kastrace je součástí mnoha religiózních kultů, kde kastráti tvoří zvláštní kasty. Dobrovolná kastrace byla spojena například s kultem bohyně Kybelé. Dobrovolná kastrace je zmiňována jako iniciační akt v souvislosti s některými gnostickými skupinami, včetně křesťanských gnostiků, dobrovolně se podle Eusebia vykastroval i křesťanský filosof Órigenés. Na základě fyziognomie soch mexických Olméků existuje hypotéza, že u tohoto národa tvořili vládnoucí kněžskou vrstvu kastráti. Dobrovolnou kastraci podstupovali také členové ruské sekty skopců (fanatická skupina starověrců v 18.-19. stol.) a příslušníci americké sekty Heaven's Gate, která zanikla hromadnou sebevraždou členů v roce 1997. V křesťanství se kastrace objevuje jen v souvislosti s gnostickými vlivy ve starověku a barokní katolickou hudbou novověku do závěru 19. století; lékařské kastrace ve 20. století korelují s výskytem protestantismu a v tradičně katolických evropských zemích byly používány zřetelně méně.\n\nNěkteří staří Řekové a po nich i francouzští šlechtici 17. století věřili, že dcery jsou plozeny z levého varlete a synové z pravého. Údajně proto si někteří nechávali odstranit levé varle. V některých dobách a kulturách byla či je kastrace užívána i za účelem sterilizace jako jeden z nástrojů kontroly porodnosti.\n\nKastrace zajatců nebo poraženého vládce byla v některých kulturách způsobem, jak vyjádřit vítězství a zabránit reprodukci protivníka. K masovým kastracím, které mnohdy měly za následek smrt z vykrvácení, docházelo odedávna v oblasti severovýchodní Afriky, zejména Etiopie, v nedávné době například i při válečných konfliktech v súdánském Dárfúru kolem roku 2005. Z některých dob a kultur jsou záznamy o kastraci jako trestu za nemanželské sexuální kontakty, sodomii, ale i jako způsob trestání ideových nepřátel atd. Určitou souvislost s touto tradicí mají i nucené nebo dobrovolné lékařské kastrace sexuálních delikventů a deviantů ve 20. století.\n\nV české historii byl během bojů o knížecí moc vykastrován Jaromír na příkaz svého bratra Boleslava.\n\nKastráti se používali v evropské zejména barokní hudbě (kastráti se však nevyskytovali např. ve francouzské opeře, na rozdíl od italské) od poloviny 16. (první zmínka je z Itálie z 50. let 16. století) až do začátku 20. století. Hlas kastráta je stejně vysoký jako hlas ženský (soprán a mezzosoprán), přitom je stejně mocný jako hlas mužský. Podobá se hlasu mladých chlapců v pubertě těsně před nástupem mutace.\n\nKastráti nejčastěji zpívali v kostelech, neboť dívky v kostelních sborech zpívat nesměly. Přestože kastrace byla oficiálně zakázána, zpívali i v papežském sixtinském pěveckém sboru. Teprve koncem 19. století římskokatolická církev údajně kastrace zakázala.\n\nMezi nejslavnější patřili italský operní pěvec Gaetano Majorano s uměleckým jménem Caffarelli (1710–1783), či Carlo Broschi, zvaný \"Farinelli\" (1705–1782). Posledním známým zpěvákem-kastrátem pak byl Alessandro Moreschi – člen papežského sboru, který však byl v dětském věku kastrován ze zdravotních důvodů a zemřel v roce 1922.\n\nI dnes zpívá několik pěvců – „kastrátů“, zpravidla jde ale o osoby s hormonálním onemocněním, které zabraňuje mutaci hlasu (jazzový zpěvák Jimmy Scott, sopranista Jorge Cano či Radu Marian) či pěvce, kteří podstoupili kastraci z jiných důvodů. U několika zpěváků také k mutaci z neznámých důvodů nedošlo, aniž by trpěli hormonální poruchou (Michael Maniaci).\n\nJiným druhem zpěváka je kontratenor, muž, který je schopen zpívat ženské party buďto falzetovou technikou díky tréninku nebo výjimečnému hlasovému rozsahu i bez kastrace či hormonální poruchy (Cem Adrian).\n\nKastrace, nazývaná též extirpace varlat (nebo pouze jejich hormonálně aktivní testikulární tkáně) či (bilaterální) orchiektomie, je chirurgický zákrok. Místo odňaté tkáně může být voperována silikonová protéza. V poslední době se často neodstraňují varlata, ale pouze vysává jejich obsah.\n\nAlternativou k chirurgické kastraci, s částečně podobnými účinky, je podávání antiandrogenních chemických látek, v populárních textech nepřesně nazývané chemická kastrace. Ty však nezpůsobují bezprostředně sterilitu (pouze redukují sexuální apetenci a potenci) a jejich účinky nejsou zcela trvalé, ale zčásti po vysazení farmak postupně odeznívají.\n\nJako první terapeutická kastrace bývá uváděna operace, kterou provedl roku 1892 psychiatr Auguste Forel ve Švýcarsku jako léčbu neuralgie (chronické bolesti) varlat u imbecilního hypersexuálního pacienta. Počátkem 20. století pak byly terapeutické kastrace mužů prováděny kromě Švýcarska i v Nizozemsku, Německu, skandinávských zemích, Dánsku a Islandu. Dánsko bylo v roce 1929 první zemí, kde byla kastrace povolena jako léčebná metoda u sexuálních delikventů.\n\nNejvětšího uplatnění našla kastrace jako terapeutická metoda v nacistickém Německu. V letech 1933–1945 bylo podrobeno nucené kastraci 2800 „manifestně nebo potenciálně nebezpečných osob“. U žen s negermánskými rysy byly kastrace prováděny z důvodu zamezení dalšího množení. Z nucených kastrací byly vyloučeny osoby mladší 18 let a homosexuálové. Nucené kastrace existovaly v té době rovněž zejména v Dánsku a Švýcarsku. V Nizozemsku bylo od 30. let provedeno asi 400 kastrací, které byly indikovány agresivním sexuálním delikventům, homosexuálům a exhibicionistům. V roce 1969 byly v Nizozemsku kastrace zakázány.\n\nKastrace nebyly prováděny v tradičně katolických zemích (například Španělsko, Itálie, Portugalsko a Rakousko).\n\nV Československu bylo provádění kastrací regulováno vyhláškou Ministerstva zdravotnictví ČSSR z roku 1970, která je podmiňovala žádostí pacienta a posouzení odbornou komisí se zastoupením urologa, právníka, sexuologa, případně i plastického chirurga. Komisi jmenoval ředitel nemocnice, která zákrok prováděla. Podobná praxe existuje v Česku dosud.\n\nPrvní zaznamenanou ženskou terapeutickou kastraci provedl počátkem 20. století skotský chirurg sir George Thomas Beatson u 33leté nemocné ženy v pokročilém stádiu rakoviny prsu.\n\nTerapeutické kastrace se používají u mužů například při rakovině varlat nebo prostaty, u žen při rakovině vaječníků, dělohy nebo rakovině prsu. Podle genetických předpokladů je kastrace prováděna jako prevence rakoviny prsu.\n\nLéčebná kastrace, jejímž cílem je pokles hladiny testosteronu a v důsledku toho pokles sexuální apetence, se provádí ve výjimečných případech (v Česku pouze na žádost pacienta a po posouzení odbornou komisí) u sexuálních deviantů. Rovněž se provádějí kastrace u transsexuálů a intersexuálů při změně pohlaví male to female. Indikacemi pro kastraci mohou být rovněž nádorová onemocnění varlat nebo prostaty nebo neuralgie (chronická bolest).\n\nKastrace je také jedna z mála možností léčení alopecie (plešatosti), při níž je odstraněn zdroj testosteronu, který zabraňuje růstu vlasů na temeni hlavy.\n\nFarmakologická antiandrogenní léčba se užívá pro širší škálu indikací. Kontraindikací jsou zejména jaterní onemocnění a těžké deprese. Existuje ovšem také naopak androgenní léčba depresí a dysforií, která spočívá ve farmakologickém zvyšování hladiny mužských hormonů.\n\nLéčebná kastrace způsobuje pokles hladiny testosteronu asi na 5 % původní hodnoty (testosteron i nadále produkuje například kůra nadledvin) a v důsledku toho pokles sexuální apetence. Samotné erotické zaměření co do objektu a struktury (včetně parafilní) ovšem zůstává nezměněno a i nadále jsou falopletyzmograficky zjistitelné reakce na erotické podněty. Hormonální změny mají vliv na psychiku, tělesný vzhled i sociální integraci.\n\nČísla uváděná různými studiemi o obecných změnách zdravotního stavu se diametrálně liší, například Langel uvádí zhoršení zdravotního stavu u 61 % pacientů, jiní autoři uvádějí, že u menšího podílu. Naopak česká sexuoložka Zimanová a kol. uvádí určité zlepšení zdravotního stavu u 12 ze 17 pacientů. Uváděnými nepříznivými účinky jsou závratě, slabost, noční pocení, lehké dechové a srdeční obtíže, pocit tlaku v hlavě, dosralgie, pocit únavy, občasný třes či palpitace.\n\nTypickým vedlejším účinkem je vznik nadváhy až obezity, která je vysvětlována snížením pohybové aktivity vlivem snížení anabolického vlivu androgenů (avšak v některých případech dochází naopak ke zhubnutí). Jako následek kastrace bývá uváděna též osteoporóza, zpravidla jen mírná, avšak v důsledku nesrovnatelné metodiky výzkumu se čísla o incidenci liší od 1 až do 82 %. Asi u 10 % kastrátů je uváděna změna rozložení podkožního tuku do ženských tvarů včetně gynekomastie. U čtvrtiny pacientů je pozorován vznik tzv. kastrátského obličeje, tedy sinalá až nažloutlá svraskalá tvář s mnoha drobnými vráskami. Ubývá ochlupení po těle a jeho rozložení se přibližuje ženskému, naopak vlasů může přibývat.\n\nAsi 25–32 % kastrátů má astenické a depresivní dysforické příznaky, pocity méněcennosti, izolovanosti, podrážděnosti a životního ztroskotání, objevují se i potíže se soustředěním pozornosti, psychická traumatizace z operačního defektu na genitáliích nebo zvýšená paranoidnost. Nezanedbatelná je sebevražednost, u níž je však obtížně prokazatelná přímá příčinná souvislost s kastrací; jedna studie došla k závěru, že kastrace snižuje věk odchodu do důchodu. Současně část pacientů (20 až 40 %) uváděla, že se cítí klidněji a vyrovnaněji a že operace pozitivně ovlivnila jejich životní styl i výkonnost.\n\nNěkteré studie uvádějí snížení recidivity sexuálních trestných činů (bez změny nesexuální trestní recidivity) a zlepšení sociální adaptace. Petr Weiss a další čeští zastánci kastrací v médiích uvádějí, že za posledních 30 let se nikdo z kastrovaných odsouzenců (v Česku?) násilného trestného činu již znovu nedopustil. Kriminální vyšetřovatel Jiří Markovič však uvedl starší případ, kdy kastrovaný pachatel Antonín Vorel v Krčském lese zabil a znásilnil ženu. Evropský Výbor pro zabránění mučení uvedl jiné tři případy násilné recidivy kastrovaných pachatelů, a to po roce 1989. Petr Weiss k tomu uvedl, že tito kastrovaní pachatelé v záznamech českých sexuologů nefigurují, protože v této evidenci nejsou vedeni ti z kastrovaných, kteří následně nepodstoupili komplexní terapii.\n\nZásadní rozdíly jsou u různých pacientů ve vlivu kastrace na sexuální apetenci. Tyto rozdíly jsou vysvětlovány variabilitou fyziologických faktorů (produkce hormonů v kůře nadledvin) a psychologických faktorů a sexuálních zkušeností, případně přetrvání struktury a funkce centrálního nervového systému bez podstatné změny i po snížení hladin hormonů, respektive setrvačného efektu obdobného fantomovým bolestem amputovaných končetin. Výsledky studií ve vztahu k věku kastrovaných se zásadně liší a jsou vzájemně rozporné. Účinek kastrace u sexuálních agresorů byl zjištěn nízký, zatímco u pedofilů, homosexuálů a heterosexuálů je redukce sexuální apetence srovnatelná. Nebyl zjištěn žádný případ změny sexuální orientace vlivem kastrace, pedofilové i po kastraci vyhledávají fyzický kontakt s dětmi. Schopnost soulože či masturbace zůstává dlouhodobě zachována u 3 až 50 % kastrovaných pacientů, zhruba třetina kastrovaných alespoň občas masturbuje a téměř u poloviny pacientů se i nadále objevují ranní erekce, což je považováno za doklad, že elementární sexuální reakce nejsou závislé na hladině androgenů. Ejakulát je však sterilní a zážitek orgasmu méně intenzivní.\n\n41 až 90 % kastrovaných pacientů podle různých studií po čase hodnotilo rozhodnutí ke kastraci jako správné. V této skupině jsou především ti, u nichž zůstala i po kastraci zachována schopnost soulože a masturbace, naopak mezi nespokojenými jsou ti, kteří pociťují ztrátu sexu v životě.\n\nLéčebné kastrace mají mezi odborníky mnoho odpůrců. Proti kastracím se postavili například v roce 1979 Heim a Hurschová. E. Schorsch v roce 1987 je označil za „akt terapeutického zoufalství“. Za racionální léčebnou metodu je označil v roce 1972 R. M. Rose.\n\nNa V. konferenci o léčbě sexuálních delikventů Violencia'98, která se konala v roce 1998 v Caracasu, bylo problematice kastrací věnováno speciální sympózium, v němž německý diskutující Friedemann Pfäfflin z Ulmu vystupoval jako hlavní odpůrce kastrací (podpořili jej prakticky všichni diskutující z pléna) a na obhajobu kastrací vystupoval český sexuolog Petr Weiss, který argumenty oponentů ohodnotil jako emociální a principiální, a tedy neracionální. K provádění kastrací se přiklánějí či přikláněli rovněž čeští sexuologové Zvěřina (1983), Brzek a Ondruch (1982), Raboch a Nedoma (1970).\n\nZastánci kastrace vycházejí zejména z předpokladu, že redukce sexuální apetence umožní lepší ovládání sexuálního pudu. Odpůrci kastrací argumentují například tím, že pohlavní hormony nejsou rozhodující silou ovlivňující sexuální chování, že vliv kastrace na dospělé jedince je malý a neúplný a nemění strukturu sexuality, zpochybňují validitu údajů o vlivu kastrací na recidivitu, někteří psychoanalytici efekt kastrace vysvětlují naplněním nevědomé touhy po sebepotrestání. Závažným argumentem proti kastraci jsou i nepříznivé vedlejší účinky jak fyziologické, tak sociálně-psychologické.\n\nVýbor proti mučení Rady Evropy vyjádřil ke kastracím delikventů závažné výhrady v roce 2007. Británie, Francie a Polsko začaly přecházet na chemoterapii, Česko na výzvu nereagovalo (antiandrogenní farmaka však ve velké míře používá). V únoru 2009 vyzval Výbor proti mučení Rada Evropy Česko k tomu, aby okamžitě upustilo od kastrace sexuálních delikventů. Před vydáním dokumentu výbor navštívil dvě české psychiatrické kliniky a dvě věznice, prozkoumal čtyři desítky případů za posledních 10 let a v české praxi kastrací shledal prvky ponižujícího jednání. Kastraci považuje výbor za lékařsky nikoliv nezbytné nevratné znetvoření, které zbavuje osobu plodnosti a má závažné psychické i fyzické důsledky. Výbor rovněž zpochybnil, že rozhodnutí ke kastraci je dobrovolné, ač za takové je vydáváno. Ministryně pro menšiny a lidská práva Džamila Stehlíková odmítla výzvu akceptovat, rovněž někteří významní čeští sexuologové se postavili proti ní. Proti kastracím se opakovaně postavila Anna Šabatová z Českého helsinského výboru, podle níž rozhodnutí nikdy není zcela dobrovolné. John Bok z Výboru proti mučení a jinému nelidskému zacházení při Radě vlády pro lidská práva kastrace v pořadu České televize Máte slovo v březnu 2009 přirovnával k trestu smrti či k sekání ruky za krádež, upozornil na riziko justičních omylů a na to, že kastrace do budoucna znemožní delikventovi normální život. Z českých sexuologů údajně proti kastracím nikdo veřejně nevystoupil.\n\nRočně je v Česku kastrováno průměrně méně než 10 osob, v letech 2000–2007 bylo v Česku kastrováno kolem 50 pacientů. Z pacientů sexuologického oddělení pražské bohnické léčebny bylo do roku 2009 za 6 let primariátu Jiřího Švarce provedeny 4 kastrace, a to údajně v případech pachatelů vražd nebo brutálních znásilnění. Podle Petra Weisse se kastrace sexuálních deviantů provádějí kromě Česka ještě v Německu, Švýcarsku a USA.\n\n\n\n"}
{"id": "45064", "url": "https://cs.wikipedia.org/wiki?curid=45064", "title": "Miroslav (okres Znojmo)", "text": "Miroslav (okres Znojmo)\n\nMiroslav ( \"Mißlitz\", \"Mislitz\") je město v okrese Znojmo v Jihomoravském kraji, 22 km severovýchodně od Znojma v nadmořské výšce 240 m. Město se skládá ze dvou částí (Miroslav a Kašenec). Žije zde obyvatel a jeho katastrální území má 2 660 ha. Jedná se o vinařskou obec ve Znojemské vinařské podoblasti (viniční tratě Weinperky, U vinohradu, Vinohrádky).\n\nPrvní písemná zmínka o Miroslavi pochází z roku 1222, kdy kvůli konkordátu českého krále Přemysla Otakara II. s církví připadly tyto majetky premonstrátskému klášteru Na Louce ve Znojmě. Tato zmínka se pravděpodobně vztahuje k nejstarší části současného města, Pemdorfu (České Vsi), ležícímu u kostela svatého Petra a Pavla, severně od Miroslavky. V neznámé době byl na severním úbočí Markova kopce založen Václavov (poprvé zmiňován 1368) a v kotlině mezi nimi trhová Prostřední Ves (první zmínka 1387), na kterou přešlo jméno Miroslav a která tvoří centrum dnešního města. Prostřední Ves byla roku 1533 povýšena na městečko. V tomto sídlištním seskupení žilo české, německé i židovské obyvatelstvo. Pemdorf byl k Miroslavi připojen v roce 1899, Václavov v roce 1908. Mezi dnešními ulicemi Radniční a Brněnská byla židovská obec, která v roce 1825 čítala 88 domů; do dnešní doby zbylo jen několik málo domů. Dnes je na jejím místě park kolem bývalé synagogy z roku 1845, která byla v letech 1956–1957 zásadně přestavěna na kulturní dům. Více než třetina domů byla zničena či těžce poškozena při bombardování města na konci druhé světové války 7. května 1945.\n\nNejstarší podoba městského znaku je z 60. let 17. století.\n\n\nKolem města jsou vinice, na jižním okraji se na Markově (300 m) a okolních kopcích rozkládá vinicemi přerušovaná NPP Miroslavské kopce. Potok Miroslavka, který tekl přes město, je sveden do podzemí, napájí 1,5 km vzdálený Miroslavský rybník s bohatou ptačí faunou. Rybník je jediný, který zbyl ze systému čtyř rybníků.\n\nOd roku 1998 do roku 2014 byl starostou Miroslavi Augustin Forman (nestraník za KSČM), místostarostou Roman Volf (nestraník za ČSSD). Na ustavujícím zasedání zastupitelstva 3. listopadu 2014 si oba funkce „prohodili“ – starostou byl zvolen dosavadní místostarosta Roman Volf. Prvním místostarostou se stal Augustin Forman (tentokrát za Sdružení pro přítomnost a budoucnost Miroslavi). Druhým místostarostou byl zvolen Drahoslav Mikulka (za sdružení Nestraníků). Po roce, v listopadu 2015, si starosta s místostarostou opět vyměnili funkce. Dne 31. října 2018 byla novou starostkou zvolena Eliška Nohavicová ze sdružení Živá Miroslav, jež vyhrálo komunální volby a získalo 6 mandátů z celkových 15. Na zasedání zastupitelstva 2. prosince 2019 byl novým starostou zvolen Martin Plechatý.\n\n\n\n\n"}
{"id": "45066", "url": "https://cs.wikipedia.org/wiki?curid=45066", "title": "Hodiny", "text": "Hodiny\n\nHodiny (množné číslo slova hodina, z praslovanského \"godъ\" výročí, svátek, doba) jsou přístroje na měření času, obvykle v rámci jednoho dne. Doplňkově může ukazovat i kalendářní údaje. Pokud jsou malé a přenosné, nazývají se hodinky, pro velmi přesné hodiny se užívá název chronometr. Čas se indikuje pomocí ruček na ciferníku, případně u elektronických hodin číslicovým displejem. Pro odměřování doby (kratšího časového úseku) slouží stopky. Ciferník moderních ručkových hodin je dělen na 12 hodin, časový údaj ukazuje obvykle kratší hodinová a s ní souosá minutová ručka; někdy mají ještě zvláštní sekundovou ručku, buď na okraji ciferníku nebo rovněž ve středu (centrální). Mechanické i elektronické hodiny ukazují konstantní jednotky času: hodina má 60 minut a minuta 60 sekund.\nČas lze měřit dvojím podstatně odlišným způsobem:\n\n1. Měření přímým sledováním a indikací rovnoměrného pohybu:\nI když údaj slunečních hodin se z definice nemůže od místního slunečního času nijak odchýlit, lze jej odečítat v nejlepším případě s přesností několika minut. To je hlavní důvod, proč moderní hodiny téměř bez výjimek užívají druhý postup.\n\n2. Měření počítáním pravidelných pohybů, mechanických, elektrických nebo atomárních oscilací. Podle pohonu a konstrukce se dělí na:\n\nBěžně sice hovoříme o \"přesnosti\" a \"nepřesnosti\" hodin, ve skutečnosti se však jedná o dvě různé veličiny:\nZatímco chod lze regulací upravit, variace je dána kvalitou a konstrukcí stroje a regulovat se nijak nedá.\n\nRozhodující charakteristikou mechanických hodin je mechanický oscilátor a převody. Zpravidla používají i mechanický zdroj energie (závaží, pružina) a ručkovou indikaci na ciferníku.\nKaždé mechanické hodiny mají tyto hlavní části:\n\nK tomu od nejstarších dob přistupují\n\nIdeálním pohonem mechanických hodin je závaží, zavěšené buďto na laně či struně, navinuté na bubnu, anebo na řetízku, zachyceném na řetězovém kole. Závaží vyvíjí přesně konstantní hnací sílu, nedá se však použít u přenosných hodin.\n\nU přenosných hodin a hodinek se proto používá plochá pružina („péro“), svinutá do spirály a u lepších hodin umístěná v pérovníku. Hnací síla pružiny s jejím rozvíjením klesá a tím působí nerovnoměrnost chodu. U starších přesných přenosných hodin a chronometrů ji kompenzovaly složité mechanismy, například tzv. šnek s řetízkem, kde se s rozvíjením pružiny zároveň mění rameno, na němž síla působí.\n\nHnací kolo mechanických hodin, tj. ozubené kolo spojené s pérovníkem, bubnem nebo řetězovým kolem, přenáší energii několika převody dorychla až na krokové (stoupací) kolo, jehož otáčení reguluje krok a oscilátor. Typické mechanické hodiny mají tři až pět převodů, jež tvoří typická hodinová kola, tj. pastorek a kolo na společném hřídeli. Pastorek mívá 6 až 10 zubů a u levnějších strojů může být „cévkový“, tj. tvořený věncem kolíčků. Jinak ozubení mechanických hodin jsou cykloidní, aby se povrchy zubů po sobě nesmýkaly nýbrž odvalovaly a snížily se tak ztráty třením.\n\nVlastním jádrem hodin je oscilátor, tj. soustava setrvačných hmot a direkční síly s vlastní frekvencí kmitů. Na jeho isochronii závisí přesnost chodu hodin.\nNejstarším oscilátorem mechanických hodin je tzv. lihýř, rameno s dvěma závažími, který se otáčí kolem svislé osy. Hřídel lihýře je zavěšen na provazu nebo řemeni, jehož zkrucováním vzniká direkční síla. Posunem závažíček po rameni lze měnit vlastní frekvenci lihýře. Lihýř je fyzikálně velmi neurčitý, jeho frekvence závisí na stavu závěsu a podobně. Chyba chodu i variace lihýřových hodin byla v řádu minut za den, nicméně se udržel jako oscilátor nepřenosných hodin až do 17. století, u přenosných hodin a hodinek ještě o století déle.\n\nTéměř ideální mechanický oscilátor je kyvadlo, jehož direktivní silou je dokonale stálá zemská gravitace. Kyvadlo jako prostředek měření času navrhl poprvé Galileo Galilei, konstrukce se někdy připisuje už jeho synovi, první kyvadlové hodiny postavil a roku 1655 podrobně popsal holandský fyzik Christiaan Huygens. Matematické kyvadlo má přesnou vlastní frekvenci kyvů, která ovšem mírně závisí na rozkyvu (amplitudě) kyvadla. Proto se u přesnějších hodin (včetně tzv. pendlovek) volí velmi malá amplituda v rozmezí do několika stupňů, což ovšem zvyšuje nároky na přesnost výroby kroku. Se změnami teploty se mění i délka kyvadla, přesné kyvadlové hodiny proto mívaly i teplotní kompenzaci.\n\nHlavní nevýhodou kyvadla je to, že je nelze použít u přenosných hodin. Proto se u hodinek dlouho udržel lihýř, který teprve kolem roku 1700 nahradila setrvačka (lidově „nepokoj“, z německého \"Unruh\"). Setrvačka je kolo na hřídeli a direkční sílu vyvozuje vlásek, jemná spirálová pružina. Frekvenci setrvačky ovlivňuje teplotní roztažnost věnce, která se u lepších hodinek kompenzovala bimetalem, novější hodiny ji omezují volbou vhodné oceli. Také tuhost vlásku závisí na teplotě, lepší hodinky proto mívají vlásek ze speciální slitiny, invaru. Chod hodin ovlivňuje i tření čepů setrvačky v ložisku, které se proto dělá z umělých rubínů a s co nejtenčími čepy (typicky kolem desetiny mm). Takové čepy jsou ovšem mechanicky choulostivé, takže ložiska moderních hodinek jsou vždy ještě odpružena.\n\nNejvětším konstrukčním problémem mechanických hodin je krok, zařízení, které při každém (nebo každém druhém) kyvu oscilátoru propouští jeden zub krokového kola a zároveň dodává oscilátoru energii. Ideální krok by přitom měl oscilátor co nejméně ovlivňovat, u lepších hodinek se proto užívají tzv. volné kroky, kde se oscilátor po většinu kyvu kroku vůbec nedotýká. V průběhu vývoje vznikly desítky velmi důmyslných konstrukcí, které se dělí do dvou skupin:\n\nKromě toho existuje řada různých časoměrných zařízení pro speciální účely, například:\n\n\n"}
{"id": "45068", "url": "https://cs.wikipedia.org/wiki?curid=45068", "title": "Miroslav (rozcestník)", "text": "Miroslav (rozcestník)\n\nSlovo Miroslav může mít více významů:\n\n"}
{"id": "45069", "url": "https://cs.wikipedia.org/wiki?curid=45069", "title": "Rhapsody of Fire", "text": "Rhapsody of Fire\n\nRhapsody of Fire (do července 2006 působící pod názvem Rhapsody) je italská symphonic-powermetalová kapela.\n\nZakladateli této skupiny byli Luca Turilli a Alex Staropoli. Počátky skupiny Rhapsody of Fire se datují do roku 1993, kdy původně vystupovala pod jménem Thundercross. V roce 1997, přejmenovaná na Rhapsody, vydala své první album \"Legendary Tales\", které je také prvním albem vyprávějící příběh Emerald Sword Saga, volně přeložený jako „Legenda o smaragdovém meči“. V něm skupina prezentovala svůj hudební styl, ve kterém spojila prvky vážné hudby s prvky heavy metalu a vytvořila tak subžánr, kterému se říká \"Hollywood metal\" nebo \"film score metal\", jelikož jejich muzika se podobá té filmové. Z klasiků byli hodně ovlivněni skladateli, jakými jsou Vivaldi, Bach nebo Paganini a mnoho dalších. V jedné skladbě je dokonce použita jako téma část z Dvořákovy \"\"Novosvětské\"\".\n\nLuca Turilli je textařem a kytaristou. Pro své texty nachází inspiraci převážně ve fantasy, v lidové slovesnosti ze středověku a v hrdinských činech té doby. Vyzdvihuje hlavně nekonečný souboj dobra se zlem. Texty k písním jsou převážně v angličtině a méně často v italštině. Na klávesy hraje Alex Staropoli a na bicí byl angažován Daniele Carbonera, který však krátce po vydání druhé kapelu opustil.\n\nV následujících letech po té, když do kapely přišel zpěvák Fabio Lione, vznikla v pořadí druhá deska s názvem \"Symphony of Enchanted Lands\" (1998), následovaná \"Dawn of Victory\" (2000), \"Rain of a Thousand Flames\" (2001) a konečně \"Power of the Dragonflame\" (2002), kterým byl příběh díla \"Emerald Sword Saga\" ukončen.\n\nZa povšimnutí stojí role bubeníka, který vykonával svou činnost během let 2000 až 2002 jen na koncertech. Studiové nahrávky byly na bicí zahrány \"Thunderforcem\". Vyvolalo to debatu o tom, kdo nebo co to je ten \"Thunderforce\". Byl to však pseudonym pro bubeníka, který nemohl být jmenován ze smluvních důvodů. Potom bubeník Alex Holzwarth, který působil jen na jevišti, začal dělat studiově nahrávky až od alba \"The Dark Secret\" z roku 2004.\n\nNa vzniku dalšího alba \"\" (2004) se podílel herec a příležitostný zpěvák Christopher Lee, který odvyprávěl část příběhu, jenž navazuje na „Emerald Sword Saga“. Christopher Lee pak spolupracoval i při nahrávání singlu The Magic of the Wizard's Dream v roce 2005, v kterém byla předělána stejnojmenná píseň \"The Magic of the Wizard Dream\" z alba Symphony of Enchanted Lands II: The Dark Secret. Píseň byla přezpívána do několika jazyků: angličtiny, němčiny, italštiny a francouzštiny. Do singlu byly přidány ještě původní verze, orchestrální verze a dvě nové písně: \"Autumn Twilight\" a \"Lo Specchio D’Argento\".\n\nV červenci 2006 byla skupina nucena kvůli ochranné známce změnit jméno z Rhapsody na Rhapsody Of Fire. Pod novým jménem vyšlo zatím album \"Triumph or Agony\"a po soudním sporu s Magic Circle Music a jejím představitelem Joeyim DeMaiem nové album \"The Frozen Tears of Angels\" – které vyšlo 30. dubna 2010 s novým labelem Nuclear Blast a bylo spoluvytvářeno se světoznámými producenty a muzikanty – Sashou Paethem a Mirem. Na něm vyšly hity jako \"Sea of Fate\" a i jeho orchestrální verze nebo \"Reign of Terror\", které také zazněly na Masters of Rock 2011, kde se kapela ukázala s novým členem Tomem Hessem, předvedla dobrou show a potvrdila, že se ráda často vrací do Česka.\n\nRoku 2011 také skupina vydala nové album \"From Chaos To Eternity\" a vydali se tak na turné s názvem The Frozen Tour of Angles, které, jak již bylo zmíněno, obsahovalo i metalový open air festival Masters of Rock. Jak jejich oficiální stránky uvádějí, je toto album přelomové z toho důvodu, že ukončuje ságu fantasy příběhů a legend, na kterých skupina pracovala od roku 1997 a vydala v té době 10 studiových alb. Naposledy se tak prý můžeme v jejich tvorbě setkat s Christopherem Leem coby vypravěčem těchto příběhů.\n\n16. srpna se na stránkách skupiny objevilo oficiální oznámení, že se \"Rhapsody of Fire\" po patnácti letech, v přátelské náladě, rozdělují na dva celky. Stalo se tak po dlouhé etapě společného hudebního života v návaznosti na nedávné završení fantasy ságy a k nalezení nového impulsu do další tvorby. V názvu \"\"Rhapsody of Fire\"\" bude pokračovat klávesák Alex Staropoli, k němu se připojí kytarista Tom Hess a dosavadní zpěvák Fabio Lione. Následně budou hledat nějaké nové tváře na doplnění stavů, aby mohli skládat a vyrazit na turné. Oproti tomu kytarista a textař Luca Turilli bude využívat původní název \"\"Rhapsody\"\" a k němu se přidá basák Patrice Guers a bývalý host, kytarista Dominique Leurquin. Zvláštností pro obě formace bude to, že se budou dělit o služby bubeníka Alexe Holzwartha. Oficiální stránky skupiny (www.rhapsodyoffire.com) zůstávají, zatímco \"\"Rhapsody\"\" budou mít alespoň prozatím stránky na adrese www.lucaturilli.com. V blízké době očekávají vydání dalších zpráv o budoucnosti obou částí této, dalo by se říci bývalé, vlajkové lodi symfonického metalu.\n\nKe konci roku 2016 oznámili Luca Turilli, Fabio Lione, Patrice Guers, Dominique Leurquin a Alex Holzwarth, členové Rhapsody of Fire do částečného rozpadu v roce 2011, že během roku 2017 absolvují rozlučkové turné k oslavě 20 let od založení skupiny. Toho se tedy z původní sestavy nezúčastní pouze Alex Staropoli, který se dle vlastních slov chce plně věnovat současnému Rhapsody of Fire. První část turné proběhla v květnu 2017 v Jižní Americe, kde Rhapsody odehráli dvanáct koncertů, z čehož jich sedm bylo vyprodaných. Dále uskupení vystupovalo na různých metalových festivalech v Evropě a koncertech v Japonsku. Během roku 2018 proběhlo další jihoamerické turné a také plnohodnotné evropské turné.\n\nPodle Lioneho po skončení rozlučkového turné nebudou „originální Rhapsody“ již existovat a bývalí členové se budou soustředit na své vlastní kapely a projekty.\n\nSoučasní členové\n\nBývalí členové\n\nHosté\n\n\n\n\n"}
{"id": "45070", "url": "https://cs.wikipedia.org/wiki?curid=45070", "title": "Venus Express", "text": "Venus Express\n\nVenus Express je evropská planetární sonda organizace ESA určená pro průzkum planety Venuše, především chemického složení a dynamiky její atmosféry. Sonda byla vypuštěna 9. listopadu 2005, k Venuši doletěla 11. dubna 2006. Původně se počítalo s dvouletou misí, nakonec sonda pracovala více než devět let, než začátkem roku 2015 zanikla v husté atmosféře planety.\n\nTříose stabilizovaná sonda se základním tělesem tvaru kvádru o rozměrech 1,5 × 1,8 × 1,4 m byla vybavena dvěma křídly fotovoltaických článků o celkové ploše 5,7 m², dodávajících v maximální vzdálenosti od Slunce (u Země) minimálně 800 W elektrické energie, u Venuše až 1100 W a dobíjejících tři lithiumsulfonylové akumulátorové baterie s kapacitou 3 × 22,5 Ah. Na palubě sondy byly umístěny následující experimenty (celková hmotnost 93 kg):\n\n\nČást těchto vědeckých přístrojů byla již dříve postavena jako záložní exempláře pro sondy Rosetta a Mars Express.\n\nKromě toho bylo využíváno sledování signálu nosné frekvence palubních vysílačů k následujícím vědeckým pozorováním v rámci experimentu VeRa (Venus Radio Science); Německo):\n\nVysílače sondy pracují v pásmu X (8,4 GHz) a S (2,3 GHz), povelový přijímač pracuje v pásmu S (2,1 GHz). Pro spojení s pozemními stanicemi v blízkosti Země sloužily dvě všesměrové tyčové antény, ve větších vzdálenostech dvě pevné parabolické antény o průměru 1,3 m resp. 0,3 m. Naměřená data byla zaznamenávána do velkokapacitní polovodičové paměti palubního počítače s kapacitou 12 Gbit (1.5GB). Orientace sondy byla zjišťována hvězdnými čidly, laserovými měřicími gyroskopy a hrubými čidly Slunce. Jako výkonné prvky stabilizace a orientace sloužily silové setrvačníky a osm trysek na dvousložkové kapalné pohonné látky (KPL) o tahu 8 × 10 N, které měly společné zásoby KPL ve dvou nádržích o celkové kapacitě 570 kg s hlavním motorem o tahu 400 N. Ten sloužil k navedení na oběžnou dráhu kolem Venuše. Malé trysky sloužily také k drobným korekcím dráhy. Pohonné látky byly do motorů dopravovány přetlakem hélia.\n\nŘízení sondy zajišťovalo středisko VMCC (Venus Express Mission Control Centre) umístěné v areálu Evropského střediska vesmírných operací v německém Darmstadtu. Spojení zajišťuje pozemní stanice Cebreros u Madridu (Španělsko) za podpory stanic ve Villafranca (Španělsko), Kourou (Francouzská Guyana) a New Norcia (Austrálie).\n\nPředpokládaná aktivní životnost sondy byly dva roky, mise však byla prodloužena a sonda fungovala více než 9 let. Náklady na vývoj a stavbu sondy, na zajištění jejího přístrojového vybavení a na její vypuštění ruskou nosnou raketou činily přibližně 220 milionů euro.\n\nPůvod jména: První slovo názvu sondy je anglickou formou jména cílové planety; druhé slovo má zdůraznit rychlost, s jakou byla sonda zkonstruována a připravena ke startu (za pouhé dva roky).\n\nSonda byla vypuštěna 9. listopadu 2005 v 03:33:34 UTC ruskou nosnou raketou Sojuz-FG s urychlovacím stupněm Fregat z kosmodromu Bajkonur a navedena na únikovou dráhu z gravitačního pole Země.\n\nPo heliocentrické dráze doletěla 11. dubna 2006 k planetě Venuši, kde byl zapojen přibližně na dobu 55 minut hlavní motor sondy, který snížil rychlost zhruba o 1,3 km/s. Tím sonda přešla na velmi excentrickou polární oběžnou dráhu kolem Venuše. V průběhu následujících pěti dnů byla korekcemi dosažena operační dráha ve výši 250 až 66 000 km a s dobou oběhu 24 hodin. Z této dráhy zkoumala planetu a její atmosféru po dobu nejméně dvou venušských siderických dní (2 × 243 dny), tedy do září 2007. Podle odhadů zásob paliva pro hlavní motor sondy je reálná možnost (pokud se neobjeví žádné problémy) dokonce několikanásobného prodloužení nominální mise – tj. udržení potřebné oběžné dráhy – až na 6 let, tedy do roku 2012. První snímky Venuše i další měření byly pořízeny už během prvních dnů mise, kdy se využilo extrémně eliptické dráhy před přechodem na plánovanou orbitu. V červnu 2007 poblíž Venuše prolétala sonda MESSENGER mířící k Merkuru a oběma vědeckým týmům, tj. pro MESSENGER i Venus Express se podařilo na den 5. června 2007 uspořádat společný experiment v pozorování jednoho z oblaků v atmosféře ve třech různých hodinách.\n\nV červenci 2008 byla postupně měněna dráha sondy na její oběžné dráze. Na novou, bližší k povrchu, byla uvedena 4. srpna 2008. Smysl této změny je, aby se dostala do kontaktu s atmosférou a byly tak prozkoumány vlivy brzdění, tedy i hustota horních vrstev atmosféry. Zároveň se tím umožní získat její další parametry.\n\nDne 7. října 2009 Evropská vesmírná agentura schválila prodloužení mise do 31. prosince 2012. Na sklonku roku 2014 došlo sondě palivo potřebné ke stabilizaci její oběžné dráhy. Následkem toho již sonda nebyla schopna opravovat pokles oběžné dráhy, takže se od prosince 2014 postupně nořila do vrstev atmosféry Venuše. Během několika následujících týdnů došlo vlivem brždění o atmosféru k takovému poklesu, že sonda v atmosféře zanikla.\nDne 16. prosince 2014 ESA oznámila misi oficiálně za ukončenou. Poslední signál ze sondy ESA zachytila 18. ledna 2015.\n\n"}
{"id": "45073", "url": "https://cs.wikipedia.org/wiki?curid=45073", "title": "Masters of Rock", "text": "Masters of Rock\n\nMasters of Rock je největší mezinárodní rockový open-air festival v ČR, pořádaný a pravidelně se rozrůstající ve Vizovicích u Zlína. Na festivalu vystupují především zahraniční rockové a metalové kapely. V roce 2005 se stal nejúspěšnějším festivalem v Česku. V roce 2007 navštívilo festival přes 30 000 návštěvníků. V roce 2016 byl festival vyprodán. V roce 2017 dostal festival novou webovou prezentaci a byl taktéž vyprodán. Dokonce měsíc před samotným zahájením.\n\n27.–28. 6. 2003 – Die Happy, HammerFall, Overkill, Prong, Slade a další…\n\n2.–4. 7. 2004 – Arakain, Die Happy, Europe, Gaia Mesiah, Helloween, In Extremo, Stratovarius, Visions of Atlantis a další…\n\n15.–17. 7. 2005 – Die Happy, Edguy, HammerFall, Holyhell, Korpiklaani, Manowar, Nightwish, Rage, Rhapsody, Tři sestry, Waltari a další…\n\n14.–17. 7. 2006 – Apocalyptica, Deathstars, Edguy, Evergrey, Gamma Ray, Helloween, Masterplan, Metal Church, Rage, The Gathering, Whitesnake, Within Temptation a další…\n\n12.–15. 7. 2007 – After Forever, Epica, Finntroll, HammerFall, Children of Bodom, In Extremo, Motörhead, Rage + Lingua Mortis Orchestra, Sepultura, Stratovarius, Tleskač, Thunder, Törr, Uriah Heep a další…\n\n10.–13. 7. 2008 – Alestorm, Amon Amarth, Annihilator, Apocalyptica, Arakain + Plzeňská filharmonie, Avantasia, Bloodbound, Def Leppard, Gotthard, Haggard, Korpiklaani, My Dying Bride, Ministry, Moonspell, Sabaton, Salamandra, Sirenia, Sonata Arctica, The Sorrow, Tristania, Within Temptation a další…\n\n9.–12. 7. 2009 – Arch Enemy, Blind Guardian, Crucified Barbara, Deathstars, DragonForce, Edguy, Eluveitie, Europe, Evergrey, In Extremo, Interitus, Kataklysm, Keep Of Kalessin, Korpiklaani, Nightwish, Rage, Shaaman + Gocmen Symphony orchestra of Turkey, Schandmaul, Stratovarius, Tiamat a další…\n\n15.–18. 7. 2010 – Accept, Annihilator, Axel Rudi Pell, Behemoth, Delain, Destruction, Doro Pesch, Epica, Gamma Ray, HolyHell, Lacrimosa, Lordi, Manowar, Metalforce, Mike Terrana, Primal Fear, Queensrÿche, Sabaton, Tarja Turunen + Filharmonie Bohuslava Martinů, Tublatanka, Unisonic a další…\n\n14.–17. 7. 2011 – Twisted Sister, Helloween, Guano Apes, HammerFall, Moonspell, Over Kill, Rhapsody of Fire, Amorphis, Airbourne, Eluveitie, Finntroll, Oomph!, BrainStorm, Delain, Ross The Boss, Alestorm, Virgin Steele, Soulfly, Bonfire, Ektomorf, Legion Of The Dammed, Powerwolf, Dymytry, Tři sestry, Konflikt, Harlej, Tleskač, Fleret, Nil, Silent Stream of Godless Elegy, Dark Gamballe, Jiří Schmitzer a další…\n\n12.–15. 7. 2012 – Nightwish, Sabaton, Within Temptation, Thin Lizzy, Edguy, Arch Enemy, Unisonic, Kamelot, Stratovarius, Deathstars, Pain, Korpiklaani, Gotthard, Exodus, Tiamat, Paul Di'Anno, Sirenia, Freedom Call, Firewind, Hell, The Sorrow, Kissin Dynamite, Saltatio Mortis, Suicidal Angels, Milking The Goatmachine, Skyforger, Bloodbound, Odium, Ribozyme, Horkýže Slíže, Arakain + Lucie Bílá, Citron, Škwor, Doga, Visací Zámek, Vitacit, Salamandra, Legendy se vrací, Sebastien + Roland Grapow a Apollo Papathanasio, Zakázaný ovoce, Mistake a další…\n\n11.–14. 7. 2013 – Avantasia, Accept, Rage (jako Lingua Mortis Orchestra), Lordi, The 69 Eyes, Masterplan, DragonForce, Moonspell, Powerwolf, Waltari, BrainStorm, Leningrad Cowboys, Yngwie Malmsteen, Arkona, Trollfest, Amaranthe, Dymytry a další…\n\n10.–13. 7. 2014 – Dream Theater, Helloween, Sebastian Bach, Sabaton, Anthrax, Airbourne, Arch Enemy, Unisonic, Behemoth, Krokus, Stryper, Epica, The Exploited, Eluveitie, Korpiklaani, Freedom Call, Die Happy, Axxis, Mike Terrana, Visions of Atlantis, Grand Magus, Civil War, Gloryhammer, Russkaja, Serenity, Citron, Rocksymphony, Doga, Salamandra, Legendy se vrací, Snuff, Kreyson a další…\n\n9.–12. 7. 2015 – HammerFall, Nightwish, Within Temptation, Black Label Society, Powerwolf, U.D.O., Sonata Arctica, Gotthard, Kamelot, Krokus, The Exploited, Legion of the Damned, Delain, Blue Pills, Bloodbound, Anvil, Septicflesh, Dymytry a další…\n\n14.–17. 7. 2016 – Slayer, Avantasia, Amon Amarth, Apocalyptica, Tarja Turunen, Airbourne, Amaranthe, Eluveitie, Testament, Korpiklaani, The 69 Eyes, Ensiferum, Primal Fear, Freedom Call, Waltari, BrainStorm, Luca Turilli's Rhapsody, Kissin Dynamite, Treshold, Evergrey, Avatarium, Rotting Christ, Orden Ogan, Melechesh, Kadavar, Swallow The Sun, Thundermother, Sebastien, Salamandra a další…\n\n13.–16. 7. 2017 – Sabaton, Vince Neil, Running Wild, Kreator, Edguy, Epica, Saxon, Dee Snider, Stratovarius, Sepultura, Pain, Moonspell, Delain, Pretty Maids, Lacuna Coil, Crematory, Rage, Death Angel, Equilibrium, Vuur, Battle Beast, Almanac, Tri State Corner, Varg, Majesty, Iron Savior, Heidevolk, Brother Firetribe, Elvenking, Trollfest, Visions of Atlantis, Serenity, The Charm the Fury, C.O.P. UK, Wind Rose, Follow the Cipher, Bohemian Metal Rhapsody, Dymytry, Harlej, Motörgang, Dark Gamballe\n\n12.–15. 7. 2018 – Helloween, Gene Simmons Band, Powerwolf, U.D.O, Arch Enemy, Korpiklaani, Lordi, Doro, Avatar, Kamelot, Loudness, Gloryhammer, Amorphis, Van Canto, In Extremo, Orden Ogan, Annihilator, Turisas, Destruction, Arkona, Die Apocalyptischen Reiter, Masterplan, Sinner, The Unity, Avatarium, Hardline, Bloodbound, Nocturnal Rites, Dr. Living Dead, Shakra, Infected Rain, Dalriada, Thobbe Englund, The New Roses, Nervosa, Dragony, Diolegacy, Alkehol, Doga, Silent Stream Of Godless Elegy, Tanja, Salamandra, Gate Crsuhers\n\n11.–14. 7. 2019 – Avantasia, Within Temptation, Dream Theater, Uriah Heep, Steel Panther, Tarja, Dimmu Borgir, Eluveitie, Gamma Ray, Children Of Bodom, Amaranthe, Soulfly, Satyricion, Deathstars, Delain, Battle Beast, Turilli/Lione Rhapsody, Primal Fear, Equilibrium, Rage, Dark Tranquillity,Firewind, Legion of the Damned, Xandria, Brainstorm, Hardline, Saltatio Mortis, Evergrey, Cyhra, Follow the Cipher, MaYaN, Serenity, Serious Black, Twilight Force, The Night Flight Orchestra, Tri State Corner, Rhemorha, Alia Tempora, Citron, Dark Gamballe, Symfobia\n\nDíky velké návštěvnosti mají organizátoři problémy se zajištěním hladkého chodu festivalu v nedostatečně velkém areálu likérky. Festival každoročně zvyšuje svou návštěvnost, což dělá tento problém stále závažnějším. Z tohoto důvodu se objevily spekulace o tom, že organizátoři v budoucích letech festival přemístí do větších prostor; v této souvislosti padly jména nedalekých Slušovic a Kunovic.\n\nŘeditel pořádající agentury Pragokoncert Jiří Daron se k celé situaci vyjádřil v příloze MF Dnes ze dne 2. 7. 2010. Festival přesunovat z areálu likérky Rudolf Jelínek agentura nehodlá a veškeré spekulace v této záležitosti byly pouze fámy.\n\nPo komunálních volbách v roce 2010 a spory obcí Vizovice se otázka přesunu festivalu opět dostala na pořad dne. Hlavním adeptem byly nedaleké Otrokovice a jejich letiště. Bylo však dosaženo dohody a tak se i v roce 2011 konal Masters Of Rock ve Vizovicích.\n\nKromě Masters of Rock (MoR) též agentura Pragokoncert pořádá každoročně \"Zimní Masters of Rock (wMoR), \"který se zpravidla koná ve Zlíně. I přesto, že není tak rozsáhlý jako originální \"MoR\", pyšní se vysokou návštěvností.\n\nDále se nedá opomenout \"Masters Of Rock Café (MoR Café)\". V této kavárně ve Zlíně vystupují samostatné hudební skupiny nepravidelně po celý rok. Lze zde nalézt jak kapely z festivalu, tak i nové, které v ČR ještě nevystupovaly.\n\nČervnový Metalfest Open Air (MOA) konaný v amfiteátru Plzeňské ZOO na Lochotíně je skvělým zahřívacím kolem před \"MoR\"em.\n\n"}
{"id": "45074", "url": "https://cs.wikipedia.org/wiki?curid=45074", "title": "Topol osika", "text": "Topol osika\n\nTopol osika (\"Populus tremula\") neboli osika obecná, starším pravopisem osyka, je strom nebo keř z čeledi vrbovitých, dorůstající výšky do 20 m, s široce rozvětvenou korunou. Kůra je šedá a hladká, později tmavší a v bázi zbrázděná. Původem z Eurasie, roste v lesích na chudé půdě, je slunným typem a najdeme ho proto na okrajích lesa, světlinách, pasekách, loukách od nížin do horského stupně. Jako pionýrský druh rychle obsazuje lokality s narušeným půdním povrchem.\n\nListy jsou okrouhlé, široce vejčité, do 8 cm, v mládí bronzové, později na líci šedozelené, světlejší na rubu, obvykle oboustranně holé, zakončené velmi hrubými zuby na dlouhých, štíhlých a zploštělých řapících. Díky takto tvarovaným řapíkům se list ve větru rozkmitává, odtud přirovnání „třese se jako osika“.\n\nSamčí květy mají červené prašníky, samičí květy jsou zelené, rodí se v převislých jehnědách až 8 cm dlouhých, na oddělených rostlinách.\n\nKvete od začátku března do poloviny dubna, pyl osiky je středně významným alergenem. Vzhledem k časné době květu je topol osika významný pro včelařství.\n\nPlody jsou malé, zelené tobolky s malinkými semeny v bílých, bavlněných chloupcích. Topol osika je rychle rostoucí dřevina, může se dožít stáří až 160 let.\n\n\n\n\n"}
{"id": "45075", "url": "https://cs.wikipedia.org/wiki?curid=45075", "title": "Whisky", "text": "Whisky\n\nWhisky je alkoholický nápoj destilovaný z obilnin, zrající v dřevěných sudech (většinou dubových). Podle znalců nechutnají žádné dvě značky whisky stejně. Převážně v Americe se ale whisky připravuje destilací z kukuřice. Není pravda, že míchané whisky jsou podřadnější. Některé z nejdůležitějších whisky na světě jsou směsi.\n\nNa světě existuje několik základních druhů whisky. Zatímco ve Skotsku, Walesu a Kanadě se používá označení \"whisky\", v Irsku a Spojených státech je to \"whiskey\".\n\nU whisky je dále rozeznáváno stáří, přesněji řečeno doba zrání ve dřevěných sudech (v lahvích totiž již whisky nezraje). Skotské whisky mají ze zákona danou minimální dobu zrání 3 roky.\n\nDalší důležitou rozlišovací vlastností je to, zda se jedná o jednodruhovou (single malt) nebo směsnou whisky (blend). Jednodruhové whisky jsou oceňovány znalci pro svou originální chuť, závislou na konkrétní palírně i roku výroby. Směsné jsou oblíbeny spotřebiteli, protože díky kontrolovanému namíchání mají vždy zaručenu stabilní kvalitu a chuť.\n\nPři výrobě Irské whisky single malt se obilí namáčí v pramenité vodě, která má svůj vliv na charakteristiku destilátu (tóny rašeliny, tóny vřesu). Zvlhlý ječmen se nechává tradičním způsobem naklíčit na tzv. malting floor (humna), i když dnes už mnoho výrobců používá mechanizované linky na sladování. Během klíčení se škrob v zrnu mění na cukr, a vzniká tak syrový materiál na kvašení. Po vyklíčení se obilí vysuší, což také ovlivňuje chuť nápoje. Vysušené obilí nebo slad se pak pomele a zalije horkou vodou. Tato obilná tekutina se přečerpá do nádrže, kde se do ní přidají kvasinky a kvasný proces může začít. Vykvašená tekutina, nazývaná také mash, je základem pro destilaci single malt whisky.\nSkotská single malt se destiluje v obrovské měděné nádobě, ve které se mash ohřívá a mění na destilát, který se před uložením do dubových sudů na minimálně tři roky předestiluje ještě alespoň jednou. Dubové sudy na dozrávání jsou většinou použity po dozrálém bourbonu, nebo sherry, v poslední době i po jiných druzích vína, což do whisky přináší sladkost a charakteristickou chuť.\n\nNázev whiskey pochází z irské gaelštiny \"uisge/uisce beatha\" (), což znamená „voda života“. Tento fakt znamená, že se používala údajně pro své léčivé účinky. Tvar \"whisky\" (plurál \"whiskies\") je používán pro destiláty ze Skotska, Walesu, Kanady a Japonska, zatímco původní tvar \"whiskey\" je používán v Irsku a USA.\n\n"}
{"id": "45080", "url": "https://cs.wikipedia.org/wiki?curid=45080", "title": "Macallan", "text": "Macallan\n\nThe Macallan Distillery je skotská palírna společnosti The Edrington Group nacházející se ve městě Craigellachie poblíž Aberlouru v hrabství Morayshire, jež vyrábí skotskou sladovou whisky.\n\nPalírna byla založena v roce 1824 Alexandrem Reidem. Tuto palírnu poprvé přestavěl v roce 1892 Roderick Kemp. Palírna je v držení rodiny Kempových až do roku 1996 a akciovou společností se stala v 1968. Palírna má od roku 1975 jednadvacet destilačních kotlů. Produkuje whisky značky Macallan, což je 12letá whisky s obsahem alkoholu 40%. Část produkce se používá do míchaných whisek Famous Grouse, Cutty Sark, J&B, Chivas Regal, Lang's Supreme, Ballantine's a Long John. Tato whisky má ohromující chuťovou bohatost s bohatým nasládlým charakterem. Od události v roce 1995, kdy byla z jednoho vraku vylovena láhev whisky Macallan z r. 1874, začala palírna vyrábět produkt s názvem Replica.\n\n\n"}
{"id": "45082", "url": "https://cs.wikipedia.org/wiki?curid=45082", "title": "Cuba Libre", "text": "Cuba Libre\n\nCuba Libre (španělsky \"Svobodná Kuba\") je alkoholický koktejl. Byl vymyšlen v Havaně kolem roku 1900. Jméno Cuba Libre vzniklo, když si američtí vojáci připíjeli na svobodnou Kubu právě nápojem, který byl do té doby označován jako Bacardi&Coke. Navzdory své (relativně) vyšší ceně je v Evropě oblíben hlavně mezi mládeží.\n\n\nDo sklenice se nalije světlý rum, vymačká limetka, přidá led a dolije se colou.\n\nZajímavostí je, že sami Kubánci rum neodměřují a i v luxusních hotelech se nápoj připravuje „od oka“.\n\n\n"}
{"id": "45085", "url": "https://cs.wikipedia.org/wiki?curid=45085", "title": "Sex on the beach", "text": "Sex on the beach\n\nSex on the beach (v překladu \"sex na pláži\") je alkoholický koktejl. Jako mnoho populárních koktejlů má několik variant, nejznámější je zřejmě:\n\n\nDo šejkru dáme do tří čtvrtin sklenice ledovou tříšť, nikdy však led (dělá vodové váčky). Přidáme vodku, broskvový likér a dolijeme džusy. Šejkrujeme a přelijeme do velké sklenice. Ozdobíme řezem ananasu, řezem pomeranče a koktejlovou třešní, vše propíchlé párátkem.\n\n\n"}
{"id": "45087", "url": "https://cs.wikipedia.org/wiki?curid=45087", "title": "Federální distrikt", "text": "Federální distrikt\n\nFederální nebo také spolkový distrikt, je označení vyšší územně-správní jednotky v některých federativních státech. Tyto celky nejsou považovány za rovnoprávné členy (spolkový stát) těchto federací, ani je s nimi nelze srovnávat, nýbrž se jedná spíše o samostatné entity pod přímou správou federální vlády, která zde obvykle sídlí. Tímto je zabráněno spolkovým státům, aby kterýkoliv z nich získal nepatřičný vliv na federální záležitosti.\n\n"}
{"id": "45089", "url": "https://cs.wikipedia.org/wiki?curid=45089", "title": "Lapin Kulta", "text": "Lapin Kulta\n\nLapin Kulta je značka finského piva vyráběného společností Oy Hartwall AB v hlavním městě Helsinkách.\n\n\n"}
{"id": "45090", "url": "https://cs.wikipedia.org/wiki?curid=45090", "title": "Koff", "text": "Koff\n\nKoff je finské pivo vyráběné v pivovaru Sinebrychoff nacházejícím se ve finské Keravě. Je zde vyráběno již od roku 1819.\n\n\n"}
{"id": "45091", "url": "https://cs.wikipedia.org/wiki?curid=45091", "title": "Pedologie", "text": "Pedologie\n\nPedologie (česky půdoznalství) je nauka, která si klade za cíl objasnit genezi půd a charakterizovat její vlastnosti, stanovit klasifikační systém, zpracovat rozšíření půdních jednotek na zemském povrchu, jakož i určit možnosti hospodářského využití půd. Moderní pedologie zaměřuje značnou část svého úsilí na predikci změn v půdách, které nastávají v souvislosti s jejich užíváním člověkem či dalšími důsledky jeho činnosti. V případě, že jde o změny negativní (viz degradace půd), snaží se aplikované vědy odvozené z pedologie tyto změny omezit či jim předcházet. Dalším cílem aplikovaných pedologických věd je vývoj metod, které by cíleně zvyšovaly kvalitu půd pro jejich zemědělské využití.\n\nVěda o půdách (sloužících k obživě už od neolitu) se začala formovat teprve na sklonku 18. století. Odlišnosti půd se pokusili postihnout již první zakladatelé oboru, kterými byli geologové, geografové, geochemici a inženýři, např. Julius Hilgard (1825–1891), Ferdinand von Richthofen (1833–1905), a především celosvětově uznávaný zakladatel vědeckého genetického půdoznalství Vasilij Vasiljevič Dokučajev (1846–1903). Bouřlivým rozvojem prošel tento obor teprve až ve 20. století.\n\nPedologii lze dále členit od dílčích směrů, jež využívají poznatků z jiných věd.\n\n\n\n\n"}
{"id": "45092", "url": "https://cs.wikipedia.org/wiki?curid=45092", "title": "Karjala", "text": "Karjala\n\nKarjala (švédsky: \"Karelen\", významem Karélie) je značka finského piva vyráběného společností Hartwall. Prvně bylo pivo vyrobeno ve 30. letech 20. století.\n\n\n"}
{"id": "45096", "url": "https://cs.wikipedia.org/wiki?curid=45096", "title": "Karhu", "text": "Karhu\n\nKarhu (finsky „Medvěd“) je značka finského piva. Vyrábí jej společnost Sinebrychoff v Keravě a v Pori.\n\n\n\"Karhu on täyttä olutta\" — Karhu je plné pivo\n\n"}
{"id": "45098", "url": "https://cs.wikipedia.org/wiki?curid=45098", "title": "Důl", "text": "Důl\n\nDůl je závod či prostor, kde se těží nerostné suroviny, například uhlí, nebo rudy. Pokud je těžen kámen, mluvíme o lomu, případně kamenolomu.\n\n\nVyskytují se i alternativní synonymické názvy pro důl:\n\nExistují i kombinované metody těžby, kdy je těženo svrchu, ale vytěžená hornina se odváží vodorovnou štolou pod povrchem. Tímto způsobem se například v první polovině 20. století těžil vápenec v Českém krasu. V severních a v severozápadních Čechách převažovaly v prvopočátku těžby uhlí také hlubinné doly, nicméně technický rozvoj ve 20. století postupně umožnil přejít na povrchové metody těžby prakticky ve všech částech obou našich hnědouhelných revírů.\n\n\n"}
{"id": "45100", "url": "https://cs.wikipedia.org/wiki?curid=45100", "title": "Rosenrot", "text": "Rosenrot\n\nRosenrot je páté album německé skupiny Rammstein, bylo vydáno 28. října 2005. Obsahuje některé skladby, které se nevešly do alba \"Reise, Reise\".\n\nVyšly i jako videoklipy\n\n\n"}
{"id": "45101", "url": "https://cs.wikipedia.org/wiki?curid=45101", "title": "Jednorožec", "text": "Jednorožec\n\nJednorožec je bájný tvor, který je obvykle zobrazován v podobě koně či antilopy s nápadným rohem. Od křesťanského středověku je považován za symbol síly, čistoty, krásy a panenství. Proslul zejména jako štítonoš britského státního znaku.\n\nNa velmi starých pečetích z Harappy v dnešním Pákistánu (asi 2500 př. n. l.) je zobrazeno zvíře, které připomíná klasického jednorožce. První, kdo se o jednorožci (řecky \"monokéros\") výslovně zmiňuje, je řecký lékař Ktésias v 5. stol. př. n. l., který měl asi na mysli nosorožce indického, Ve svém díle ovšem popisuje hlavně jednorožcův roh a jeho údajné léčivé a magické vlastnosti. Na jeho zmínku navazuje přibližně po stu letech Aristotelés, který hovoří o dvou zvířatech s jedním rohem: o oryxovi a „tak zvaném indickém oslu“, což bude opět patrně nosorožec. Podobné údaje přinášejí také Plinius Starší, Strabón a Claudius Aelianus, za jehož jednorožcem již je nosorožec vidět zřetelněji. Představa jednorožce snad vznikla spojením oryxe, nosorožce a narvala, jehož „roh“ přesněji zub, byl vyhledáván jako kuriozita. U nás jej lze vidět například na zámku v Lednici, kde je zasazen do dřevěné atrapy jednorožčí hlavy, nebo ve špitále v Kuksu, kde je zasazen do preparované hlavy koně.\n\nPředstavy o jednorohých tvorech se vyskytují i mimo evropské prostředí. V mytologii starověkých Peršanů střeží bílý jednorožec podobný divokému oslu s třemi tlamami magický strom \"Harvisptochm\" (Strom všech semen), rostoucí uprostřed nebeského jezera \"Vourukaša\". Druhý z perských jednorožců, \"Šadhavar\", patří naopak mezi démonické bytosti, nepřátelské lidem. Má děrovaný roh, který nastavuje větru, čímž vzniká zvuk, připomínající hudbu na flétnu, lákající zvědavé tvory. Ty pak šadhavar probodne rohem a sežere. Zatímco ve starověké Indii má jednorožec vzhled jednorohého býka nebo antilopy, ve východní Asii je to zvíře podobné jelenu nebo dokonce draku. V Číně se nazývá \"Čchi-lin\" a v Japonsku \"Kirin\".\n\nSlovem \"monokéros\" přeložili překladatelé řecké Bible (Septuaginty) hebrejské slovo \"re´em\", které původně znamenalo pratura. Latinská Vulgata je přeložila jako \"unicornis\", odtud se název i pojem jednorožce rozšířily do všech evropských jazyků. Tento „jednorožec“ je v Bibli (zejména kniha Jób) obrazem síly a nezkrotného divokého zvířete.\n\nVe středověku se objevují i jiné představy o jednorožci, které s Biblí nesouvisí. Jednorožce lze nalézt ve všech středověkých bestiářích, které často rozeznávaly tři druhy jednorožců. \"Monoceros\", který je černé barvy, má ocas jako kanec, nohy jako slon a tělo jelena nebo koně, je nepřítelem slona. Je zmiňován též ve staročeském Lucidáři a Kronice o Bruncvíkovi pod zkomoleným jménem \"Monetrus\". Podle těchto děl má koňské tělo a nohy, kančí ocas a lidskou hlavu se zářícím rohem na čele. Je prý útočný a nebezpečný a žije v Indii. Za těmito popisy můžeme tušit nosorožce indického.\n\nOdlišným druhem je \"Unicornus\", tedy \"pravý\" jednorožec, ušlechtilé bílé zvíře, podobné koni, avšak s rozštěpenými kopyty (tedy sudokopytník) a s hřívou nebo bradkou. Uprostřed čela má dlouhý, spirálovitě stočený roh. Jeho domovem má být Arábie. Ač je to divoké zvíře, ke své samičce se chová velmi něžně a dvorně. Proto se mohl stát vhodným symbolem rytířské lásky v poezii středověkých turbadúrů. Podle jiné pověsti má ve velké úctě panenství. Lze ho ulovit jen tak, že se do lesa vypraví čistá panna, jednorožec k ní přijde, složí jí hlavu do klína a může být tak chycen. Právě proto je ve výtvarném umění, zejména v 15. století, symbolem panenství a čisté lásky. O tom svědčí i slavný Raffaelův obraz \"Dáma s jednorožcem\".\n\nTřetím, zřídka zmiňovaným typem je \"Camphurh\", \"camphur\" či \"campchurch\", vodní či obojživelný jednorožec, připomínající kozu nebo ovci se zadníma nohama podobnýma kachním Na čele má jeden roh se stejnými vlastnostmi protijedu jako u pravého jednorožce. Žije prý ve východní Indii, blízko města Malaky. Zimňují se o něm autoři 16. století, zejména André Thevet a Ulisse Aldrovandi.\n\nPověsti o jednorožci přežívaly až dlouho do novověku také proto, že se v různých sbírkách kuriozit poměrně často vyskytoval jeho domnělý „roh“ (ve skutečnosti zub narvala nebo roh nosorožce). Ten podle pověstí čistí vodu a zneškodňuje jedy, proto býval až do 19. století symbolem a ozdobou lékáren. Řada lékáren se jmenovala a dodnes jmenuje „U jednorožce“. Z jednorožčího (nosorožčího nebo narvalího) rohu se rovněž vyráběly poháry, které měly chránit před jedem. Pokud do takového poháru byl nalit otrávený nápoj, začal šumět a nebo se pohár roztrhl. Tato pověra mohla mít do jisté míry reálný podklad, pokud se jednalo o pohár z rohu nosorožce. Keratin může s některými jedy (např. arzenik) chemicky reagovat, proto mohlo dojít k určitému pěnění či šumění, ojediněle snad i k puknutí poháru. U organických jedů však k podobné reakci zcela jistě dojít nemohlo.\n\nZcela odlišnou představu o jednorožci měli východní Slované. V ruském folklóru je jednorožec znám jako \"Indrik\", car všech čtvernožců, žijící ve vysokých horách na konci světa. Je to obrovské zvíře, které se živí pouze vodou a neubližuje jiným živým tvorům. Má připomínat býka s jedním rohem. Jeho název vybrali ruští vědci na počátku 20. století pro třetihorního obřího nosorožce \"Indricotherium\", největšího suchozemského savce všech dob, ač byl bezrohý.\n\nObří jednorohý \"býk\" s dlouhou černou či modrošedou srstí se objevuje i v mýtech a pohádkách původních obyvatel Sibiře, zvláště Evenků a Jakutů. Je možné, že se na vzniku této představy podílel vyhynulý nosorožec \"Elasmotherium\", který žil na Sibiři ještě před 29 tisíci lety a mohl se tedy setkat s člověkem.\n\nExistencí jednorožců se v období renesance a baroka zabývali i přední učenci, například Leonardo da Vinci, Ulisse Aldrovandi, Konrad Gessner nebo i Jan Amos Komenský pokládali jednorožce za zcela reálné zvíře. V době objevných plaveb a cest cestovatelé opakovaně prohlašovali, že se v cizích zemích setkali s živým jednorožcem. Marco Polo se měl s jednorožcem setkat na Jávě, z jeho popisu ale vyplývá, že se jedná o nosorožce jávského. Jiní cestovatelé měli jednorožce údajně spatřili v Arábii, v tomto případě šlo patrně o oryxe. Starosta Magdeburgu a rovněž známý učenec Otto von Guericke roku 1663 dokonce sestavil z pravěkých kostí, nalezených v jeskyni v pohoří Harz, kostru „jednorožce“ a patrně ji doplnil rohem z narvala. Bylo to nicméně velmi nepravděpodobně vypadající monstrum, mělo pouze přední končetiny a namísto zadních jakési kolečko. Přesto tato rekonstrukce prý přesvědčila i jinak k jednorožci skeptického Leibnize, jemuž však tehdy bylo 17 let. Ještě francouzský zoolog Georges Cuvier (1769-1832) argumentoval proti možnosti existence jednorožce anatomickými důvody.\n\nJednorožci se často vyskytují ve fantasy literatuře. Obvykle je zachována většina jejich mýtických vlastností – vzhled včetně šroubovitého rohu, jeho rozsáhlé magické vlastnosti (především protijedové) fungující i po oddělení od jednorožce i to, jak ho přitahuje nevinnost (především pannenská). Jednorožec bývá součástí hvozdu, tedy magického lesa, často i jeho ochráncem. Jen zřídka je zachována jeho nechuť k zabíjení – jednorožec sice nepatří mezi typické zabijácké bestie, ale kromě své magie může použít k obraně i svůj roh.\n\nPoměrně přesně jsou mytologické vlastnosti jednorožce zachovány např. v knize Poslední jednorožec, která byla i zfilmována.\n\nJednorožec se vyskytuje ve slavné Alence za zrcadlem Lewise Carrolla, kde má spíše antropomorfní vzhled, zápasí se lvem a jeho mýtické vlastnosti nejsou příliš zachovány.\n\nJednu z hlavních rolí má jednorožec také v knižní sérii Amber. Ani zde se nejedná o „obyčejné“ bájné zvíře, ale spíše o boha nebo démona v podobě jednorožce. Zastupuje stranu řádu (druhou stranou je chaos).\n\nV heraldice si jednorožec získal velkou oblibu až od 15. století: roku 1480 se poprvé objevuje jako štítonoš znaku Skotska, po anexi Skotska ve znaku Velké Británie společně se lvem. Bývá zobrazen jako vzpínající se kůň, někdy se zpřetrhaným řetězem. Jednorožci se vyskytují ve znacích šlechty i měst v Německu, ve Švýcarsku a ve Francii. V české heraldice se jednorožec vyskytuje nebo vyskytoval ve znaku erbovních měšťanů z Vrchovišť, pánů Běškovců z Běškovic, Jeníšků z Újezda, Kamýckých z Pokratic, Kunešů z Lukavce, Lhotských z Ptení, Parishů (rod pocházejícíz Anglie), premonstrátského kláštera v Zábrdovicích (vyskakující jednorožec z tří pětilistých růží), města Vamberka a velmi pozdního znaku obce Líšnice, okres Ústí nad Orlicí.\n\n\n\n"}
{"id": "45103", "url": "https://cs.wikipedia.org/wiki?curid=45103", "title": "Široki Brijeg", "text": "Široki Brijeg\n\nŠiroki Brijeg je město na jihozápadě Bosny a Hercegoviny, kde žije 6864 obyvatel. V okolí města žije 27 000 lidí.\n\nŠiroki Brijeg je hlavní město Západohercegovinského kantonu ve Federaci Bosny a Hercegoviny. Je to místo, kde žili vždy Chorvati a také zde byl silný chorvatský nacionalismus, a to jak za 2. světové války, tak i během občanské války v Jugoslávii.\n\nJeště ve středověku žila většina obyvatelstva v oblasti města Široki Brijeg v okolních horách, až později vzniká samostatné město. Vzhledem k útlumu křesťanství v dobách po nástupu Osmanské říše v Bosně a Hercegovině bylo tradičně katolickému chorvatskému obyvatelstvu přerušen styk s domovinou a významnou roli tak získali místní františkáni. Až teprve později, v polovině 19. století se situace začala pomalu měnit, roku 1846 byl vybudován nad městem klášter.\n\nVýznamný rozvoj města, nastal po příchodu správy Rakousko-Uherska po Berlínském kongresu v roce 1878. Nová moc, stejně jako všude v Bosně začala s výstavbou nové infrastruktury. Vznikly školy, lékárny, nové mosty. Po vzniku samostatné Jugoslávie přibylo ještě gymnázium a přehrada nedaleko města. Během druhé světové války město obsadili partyzáni, a to 7. února 1945. Na území opštiny, která v době války měla asi 8 000 obyvatel, byly celkové ztráty 785 lidí; podle chorvatských zdrojů zde došlo k zavraždění několika desítek františkánů partyzány. Ti z Širokého Brijegu učinili centrum bosenskohercegovských Chorvatů. Mezi lety 1945 a 1990 neslo město název \"Lištica\", tedy podle řeky, která městem protéká. Dříve, ještě v osmanských dobách, mělo ale několik jiných jmen. Do povědomí veřejnosti v rozpadající se Jugoslávii se dostal Široki Brijeg hlavně útokem letectva JNA 7. dubna 1992, což byl jeden z prvních útoků začínající války.\n\nV roce 1991 bylo národnostní složení ve městě následující:\n\n\n"}
{"id": "45106", "url": "https://cs.wikipedia.org/wiki?curid=45106", "title": "Győr-Moson-Sopron", "text": "Győr-Moson-Sopron\n\nGyőr-Moson-Sopron () je župa v severozápadním Maďarsku u hranic s Rakouskem a Slovenskem. Žije zde kolem 450 tisíc obyvatel a hlavním městem je Győr (Ráb). Hraničí na západě s rakouskou zemí Burgenland, na severu přímo s územím slovenské metropole Bratislava a na severovýchodě se slovenskými kraji Trnavským a Nitranským. Vnitrostátní hranice má na východě se župou Komárom-Esztergom a na jihu Vas a Veszprém.\n\nPrvní zmínky o vyspělých obyvatelích župy pochází ze starověku. Celé území dnešní župy bylo součástí římské provincie Pannonia a po jeho severovýchodní hranici (podél Dunaje) procházela limes romanus, tzv. hranice mezi vyspělým světem a barbary. Oblastí vedla Jantarová stezka, významná obchodní cesta mezi severovýchodní (Pobaltí) a jižní Evropou. V raném středověku území patřilo do sféry vlivu Velké Moravy. Po ovládnutí oblasti Uhrami se zde již v 11. století vyvinuly tři župy, nazvané podle svých středisek Ráb, Šoproň a Mošoň. Ty existovaly víceméně v nezměněné podobě až do roku 1920, kdy byla v rámci Trianonské dohody západní část Šoproně a Mošoně dána Rakousku a část Rábska na levém břehu Dunaje dána Československu. Na zbylém maďarském území zůstala zmenšená župa \"Sopron\" a zbytek byl sloučen do župy \"Győr-Moson-Pozsony\". Roku 1947 byly odtrženy k Československu ještě tři obce na severu (dnes bratislavská předměstí) a po maďarské administrativní reformě roku 1950 byly všechny pozůstatky sloučeny do jediné župy \"Győr-Sopron\" s centrem v Győru (část bývalého Šoproňska připadla župě Vas). Roku 1990 byl název rozšířen do dnešní podoby a opět tak reflektuje všechny tři historické součásti župy.\n\nStejně jako většina Maďarska, je území župy Győr-Moson-Sopron nížinné, vhodné pro zemědělství. Téměř celá leží v Malé uherské nížině, pouze výběžkem na západě zasahuje do alpského podhůří a na jihovýchodě do Bakoňského lesa. Po severovýchodní hranici župy teče veletok Dunaj, z nějž se větví dlouhé rameno Mošoňský Dunaj \"(Mosoni-Duna)\", do nějž se vlévá Litava \"(Lajta)\" a přímo v Győru řeky Rábca, odvodňující Neziderské jezero, a Rába, která krátce předtím přijímá říčku Marcal. Přírodně nejcennějším územím župy je národní park Fertő-Hanság, který je rozdělen na několik části. Největší je při Neziderském jezeru ( ), které leží nedaleko města Sopron na maďarsko-rakouských hranicích.\n\nPolohou a charakterem je župa Győr-Moson-Sopron přirozenou branou do Maďarska ze severozápadu, v širším smyslu branou na cestě ze střední do jihovýchodní Evropy. U obce Hegyeshalom je hlavní silniční a železniční přechod mezi Maďarskem a Rakouskem (trasa Vídeň–Budapešť, dálnice M1, E60) a také hlavní silniční a významný železniční přechod na Slovensko (dálnice M15, E65, E75). Západovýchodní osou župy je silnice č. 85 Sopron–Győr, s níž se v Csorně kříží silnice č. 86 (E65) Mosonmagyaróvár–Szombathely (–Záhřeb), paralelně vedou i železnice.\n\nŽupa Győr-Moson-Sopron se dělí na 7 okresů:\nTuristé jezdí do župy obdivovat historická centra měst a vesnic, barokní kostely a tradiční vinařskou kulturu. Mezi nejnavštěvovanější místa patří perla barokního stylu, zámek Fertőd, dále pak Panonský vrch nedaleko města Pannonhalma (zapsán na seznam UNESCO), okolí Neziderského jezera a jeho specifickou kulturu (rovněž na seznamu) a další památky. Turisté zde vyhledávají místo pro relaxaci a odpočinek v lázních, kterých je zde nespočet. Vinařství má zde bohatou historii. Hlavním vinařským centrem je Sopron, zde probíhají každoročně ochutnávky vína, vinobraní a další různé akce na oslavu místního jemného vína. Cestovní ruch, který je už v regionu součástí každodenního života a velkým ekonomickým přínosem se neomezuje jen na památky a tradice. probíhá zde spousta koncertů, sportovních událostí a divadelních představení.\n\n\n"}
{"id": "45109", "url": "https://cs.wikipedia.org/wiki?curid=45109", "title": "Nespočetná množina", "text": "Nespočetná množina\n\nNespočetná množina je množina, kterou nelze vzájemně jednoznačně zobrazit na žádnou podmnožinu množiny přirozených čísel.\n\nPojem nespočetná množina znamená zjednodušeně řečeno „množina, jejíž prvky nelze spočítat“, tj. očíslovat přirozenými čísly – přitom je jedno, zda použijeme konečný nebo nekonečný počet přirozených čísel.\n\nMnožina je nespočetná, když neexistuje prosté zobrazení z dané množiny na množinu přirozených čísel. Nespočetná množina má tedy více prvků než množina přirozených čísel.\n\nHezkým příkladem množiny, která vypadá „hodně velká“ a přitom není nespočetná (v takovém případě mluvíme o spočetné množině) , je množina racionálních čísel. Dokázat to lze tak, že si racionální čísla (zlomky ve tvaru x/y, kde x je celé, y kladné celé, a čísla x a y jsou nesoudělná) seřadím vzestupně nejprve podle součtu absolutních hodnot x a y, v případě rovnosti pak podle velikosti y, v případě rovnosti podle obou těchto kritérií podle velikosti x. Získám tím řazení racionálních čísel 0/1, -1/1, 1/1, -2/1, 2/1, -1/2, 1/2,… a tak dále a tak dále. Takovou řadu pak snadno očísluji čísly 1,2,3,…Závěr: Množina racionálních čísel není nespočetná, i když vypadá hodně „hustá“ – v sebemenším netriviálním intervalu na číselné ose je nekonečně mnoho racionálních čísel.\n\nAčkoliv se zdá, že racionální čísla vyplňují číselnou osu tak hustě, že už tam na jiná reálná čísla – iracionální čísla – příliš mnoho místa nezbývá, opak je pravdou – množina reálných čísel je nespočetná, je jich dokonce nespočetně mnoho v libovolném netriviálním intervalu. Důkaz tohoto překvapujícího tvrzení se provádí Cantorovou diagonální metodou a v době svého zveřejnění znamenal v teorii množin a teorii čísel převrat srovnatelný s tím, co fyzice přineslo zveřejnění teorie relativity.\n\n"}
{"id": "45117", "url": "https://cs.wikipedia.org/wiki?curid=45117", "title": "H5N1", "text": "H5N1\n\nH5N1 (resp. A/H5N1) je označení pro obzvlášť nebezpečný podtyp viru ptačí chřipky, který se objevil v Asii v roce 1997. Vyznačuje se nejen vysokou nakažlivostí, úmrtností a rychlým šířením ptačí populací, ale také schopností infikovat a usmrtit člověka. V současné době je rozšířen na většině území Asie a Evropy.\n\nNeexistuje efektivní způsob přenosu viru mezi lidmi a i přenos z ptáků na člověka není nijak častý, ale dojde-li k němu, je úmrtnost pacientů velmi vysoká. Jako prevence před nákazou se doporučuje nedotýkat se ptáků, kteří by mohli zemřít na tento typ viru. Vyžaduje se ochrana drůbeže před nákazou (např. uzavíráním drůbeže \"pod střechu\", pokud se v oblasti nákaza vyskytne).\n\nExistují obavy, že by jeho případná mutace mohla způsobit pandemii s velkým množstvím lidských obětí. V této souvislosti je připomínán jiný podtyp chřipkového viru typu A, H2N2, z něhož se mutací vyvinul podtyp H3N2 způsobující tzv. honkongskou chřipku.\n\nVysoce patogenní forma viru byla objevena v roce 1996 v jihovýchodní Asii, kde kvůli němu několikráte vybíjeli drůbež. Zhruba v letech 2004/2005 bylo zaznamenáno jeho nekontrolovatelné šíření v populaci divokých ptáků, od roku 2005 se virus H5N1 šíří i v evropské ptačí populaci. V současnosti (29. březen 2006) je již rozšířen po většině území Asie i Evropy a objevil se i v Africe. 27. března 2006 byl objeven jeho výskyt v České republice (uhynulá labuť byla nalezena u Hluboké nad Vltavou).\n\nNizozemští vědci prý na konci února roku 2009 objevili přirozený lék proti H5N1.\n\n\n"}
{"id": "45123", "url": "https://cs.wikipedia.org/wiki?curid=45123", "title": "Krevní skupina", "text": "Krevní skupina\n\nKrevní skupina nebo přesněji krevní typ je popis vlastností červených krvinek jedince, resp. sacharidů a bílkovin na jejich buněčné membráně. Dvě nejdůležitější klasifikace pro popis lidských krevních skupin jsou AB0 a Rhesus faktor (Rh faktor). Je ale známo dalších zhruba 50 systémů krevních typů. Většina z nich jsou mnohem méně obvyklé než AB0 a Rh.\n\nKrevní skupina je určena antigeny na povrchu červených krvinek. Některé z antigenů jsou čisté bílkoviny, jiné jsou tvořeny bílkovinami s polysacharidy. Nepřítomnost některého z těchto znaků vede k přirozené produkci příslušných protilátek (viz níže).\n\nKrevní transfúze neidentické krevní skupiny by vedla k okamžité imunologické reakci a shlukování a rozpadu krvinek darované krve. Darovaná krev by byla organismem odmítnuta a výsledný produkt chemické reakce by způsobil akutní zdravotní problémy, které by mohly vést až k hemolytické anémii, selhání ledvin, šoku a smrti.\n\nNejvýznamnější kritérium pro dělení krve do skupin je tzv. systém AB0. Lidská krev se dělí podle přítomnosti antigenů (aglutinogenů) A a B, pro každou skupinu je charakteristická určitá kombinace protilátek (aglutininů) vůči chybějícím antigenům:\n\n\nNa světě je nejčastější krevní typ 0, ale v některých oblastech (například ve Švédsku a Norsku, ale také v České republice) je nejběžnější typ A. Typ AB je nejméně častý. Jsou popsána určitá regionální a rasová rozdělení lidské krve podle přítomnosti antigenů AB0 (např.). Zdroj uvádí tento podíl krevních skupin: 45 % populace má skupinu A, 30–35 % skupinu B, 15–20 % skupinu 0 a 5–7 % populace má krevní skupinu AB.\n\nPřesný důvod, proč lidský organismus vytváří protilátky k antigenu, se kterým se nikdy nesetkal, není vědecky popsán. Vědci předpokládají, že určité bakteriální antigeny jsou stejné u glykoproteinů A i B a protilátky vytvořené proti těmto bakteriím reagují s krví cizího typu.\n\nAntigeny AB0 se nevyskytují pouze na červených krvinkách, ale také v jiných tkáních (játra, ledviny, plíce). Mimo jiné také ovlivňují krvácení a srážení krve.\n\nKrevní skupiny se dědí po obou rodičích. Typ krve je určen jediným genem se třemi alelami: \"i\", \"I\" a \"I\". Gen kóduje enzym glykosyltransferázu, který mění sacharidy antigenů na povrchu červených krvinek. Gen se nachází na dlouhém rameni devátého chromozomu (9q34).\n\nAlela \"I\" odpovídá typu A, \"I\" odpovídá typu B a \"i\" odpovídá typu 0. \"I\" a \"I\" jsou dominantní nad \"i\", takže lidé s alelami \"ii\" mají typ 0, lidé s lelami \"II\" nebo \"Ii\" mají typ A a lidé s alelami \"II\" nebo \"Ii\" mají typ B. Lidé s alelami \"II\" mají oba fenotypy, protože A a B jsou kodominantní. Proto je pro rodiče s krevním typem AB prakticky nemožné mít dítě s typem 0 (i když to není přímý důkaz toho, že dítě není jeho).\n\nEvoluční biologové přijímají teorii, že alela \"I\" se vyvinula první. Následovala alela \"i\", k čemuž stačilo odstranění jediného nukleotidu, což zbývající nukleotidy posunulo. Jako poslední se objevila alela \"I\". Této chronologii také odpovídá zastoupení krevních typů ve světě. Je také konzistentní s obecně přijímanými přesuny populace a převládajícími krevními typy v různých částech světa. Například typ B je velmi častý v asijských populacích, ale ne příliš častý v evropských.\n<br>\n<br>\n\nObjev krevních skupin AB0 je všeobecně připisován vídeňskému vědci Karlu Landsteinerovi, který v roce 1901 objevil tři krevní skupiny A, B a C (dnešní A, B a 0). Za tento objev dostal roku 1930 Nobelovu cenu za fyziologii a lékařství. Ovšem roku 1921 americká lékařská komise dala přednost Janskému, který sice krevní skupiny objevil později, ale na rozdíl od Landsteinera všechny 4.\n\nRoku 1902 popsali rakouští vědci A. van Decastello a A. Sturli krevní skupinu AB jako „výjimku z Ladsteinerova pravidla“.\n\nRoku 1907 nezávisle na nich popsal český psychiatr Jan Janský čtvrtou krevní skupinu, která obsahuje znaky A i B. Janský používal označení skupin I, II, III a IV.\n\nNezávisle na Janském popsal roku 1910 čtyři krevní skupiny Američan William Lorenzo Moss. Použil také označení římskými číslicemi I–IV, ale v opačném pořadí než Janský.\n\nVe třicátých letech 20. století se sjednotilo označování krevních typů A, B, AB a 0 (podle označení Landsteinerova). V některých jazycích (mj. angličtině , španělštině nebo francouzštině) se používá zápis ABO s písmenem O (od slova old=starý), v jiných (např. v češtině, němčině nebo slovenštině) zápis AB0 s nulou. Světová zdravotnická organizace ve svých anglicky psaných materiálech používá zápis ABO.\n\nDruhý významný krevní typ rozlišující krev podle tzv. Rhesus faktoru (zkráceně Rh faktoru) byl popsán Karlem Landsteinerem a Alexanderem Wienerem roku 1940. Rh faktor je pojmenován podle makaků \"Macaca mulatta\" (anglicky \"Rhesus Macaque\"), u kterých jej Landsteiner a Wiener objevili.\n\nRh faktor je zapříčiněn skupinou zhruba 40 antigenů, ale nejvýznačnějších je pět antigenů uložených na třech genech:\n\nNejsilnější je antigen D; pokud je antigen D přítomen na povrchu červených krvinek, označuje se krev jako Rh+, v opačném případě pak Rh−. Nejčastěji je označení Rh faktoru spojeno s typem AB0 a zapisuje se např. jako A−. Lidé s krví bez antigenu D nemohou přijímat krev Rh+, protože by si proti antigenu D vytvořili protilátky a darovanou krev by nepřijali – došlo by k hemolytické reakci.\n\nReakce na přítomnost antigenu D je příčinou tzv. hemolytické nemoci novorozenců. Ta se může projevit v těle matky s krví Rh−, která již porodila dítě s Rh+ otcem (a toto dítě mělo Rh+) nebo obdržela transfúzi krve Rh+. V jejím těle jsou již vytvořeny protilátky anti-D, které mohou ohrozit nový plod. Dříve neřešitelná situace (protože docházelo k úmrtím dalších dětí) se dnes řeší velice jednoduše injekčním podáním antiglobulinu matce po porodu. Děti s Rh+ narozené matce s Rh- pak mají po narození pouze menší komplikace ve formě novorozenecké žloutenky.\n\nGenetické informace ovlivňující Rh faktor se liší podle populace. Níže uvedená tabulka zobrazuje předpokládanou četnost Rh typů krve založenou na výskytu příslušných genotypů v populaci.\n\nZ dat vyplývá, že pro lidi s krví Rh− je riskantní cestovat do jiných částí světa, kde jsou zásoby krve Rh− jen malé (obzvláště ve východní Asii). Proto by měly transfúzní stanice v těchto oblastech podporovat dárce krve evropského původu.\n\nV české populaci je nejčastější krevní skupina A (45 % populace) dále skupina 0 (30–35 %), B (15–20 %) a AB (5–7 %). Zhruba 90 % české populace je Rh pozitivní, Rh+. V Evropě je to A (40 %), 0 (40 %), B (10 %) a AB (10 %). V Evropě je: Rh+ 84 % a Rh- 16 %.\n\nPři krevní transfúzi je životně důležité použít pouze krevní skupinu, která příjemce nepoškodí. Níže uvedená tabulka ukazuje povolené kombinace krve dárce a příjemce.\nTabulka názorně ukazuje, že příjemce s krví AB+ může obdržet krev jakéhokoliv dárce, proto se mu říká \"univerzální příjemce krve\". Naopak krev skupiny 0− může být darována všem příjemcům, jde o \"univerzálního dárce krve\".\n\nPozn.: \"Krví\" jsou zde míněny jen červené krvinky.\n\nKompatibilita základních krevních skupin pro přenos plazmy je přesně opačná než pro přenos krve.\n\nKromě výše uvedených dvou nejvýznačnějších krevních typů je popsáno kolem 50 dalších krevních typů. Jejich antigeny se vyskytují v krvi vedle antigenů AB0 a D – krev je tedy přesněji popsána např. jako A Rh− ccee K−.\n\n\n\n"}
{"id": "45124", "url": "https://cs.wikipedia.org/wiki?curid=45124", "title": "Zlatý míč", "text": "Zlatý míč\n\nZlatý míč (v originále francouzsky \"Ballon d'or\") je prestižní ocenění, které uděluje francouzský sportovní magazín \"France Football\". Obvykle se této ceně přezdívá také \"Nejlepší evropský fotbalista roku\". V letech 2010 až 2015 byla sloučena s oceněním Fotbalista roku FIFA do nového ocenění Zlatý míč FIFA, od roku 2016 došlo k návratu k původnímu ocenění.\n\nCena je udělována od roku 1956 každoročně hráči, který v uplynulém kalendářním roce podával nejlepší výkony. Do roku 1994 musel mít hráč občanství evropské země (ale mohl mít původ v jiné zemi), aby se pro něj mohlo hlasovat. Hlasovali evropští fotbaloví novináři.\n\nOd roku 1995 bylo možno hlasovat i pro hráče z neevropských zemí, pokud hráli v evropských klubech. Vzhledem k tomu, že v té době už prakticky všichni nejlepší hráči hráli v Evropě, přeměnila se fakticky anketa z nejlepšího hráče Evropy na nejlepšího hráče světa. Zároveň od roku 1995 časopis France Football nejdříve nominuje hráče, ze kterých mohou hlasující vybírat. Prvním neevropským fotbalistou, který Zlatý míč získal, byl v roce 1995 Liberijec George Weah.\n\nOd roku 2007 je možné nominovat kteréhokoli hráče z klubu kdekoli na světě. Zároveň od roku 2007 hlasují i novináři z neevropských zemí.\n\nPrvenství získali za dobu udělování trofeje 2 Češi – v roce 1962 Josef Masopust a v roce 2003 Pavel Nedvěd.\n"}
{"id": "45125", "url": "https://cs.wikipedia.org/wiki?curid=45125", "title": "Neamț", "text": "Neamț\n\nNeamț je župa (\"județ\") v Rumunsku. Leží na severovýchodě země, převážně v Moldávii, ale zasahuje i do Sedmihradska. Hlavním městem je Piatra Neamț.\n\nNa ploše o rozloze 5 896 km² žije 557 000 obyvatel. Neamț hraničí na severu s župou Suceava, na východě s župou Iași, na jihu s župou Bacău a na západě s valašskou župou Harghita. Východní část jejího území je rovinatá, protéká tudy řeka Siret, do západní části pak zasahují Karpaty, zvedející se do výšky až 1 900 m n. m. Těmi protéká řeka Bistrița, která zde vytváří kaňon – ten je ale z části zatopený, u městečka Bicaz byla totiž vybudována přehrada. Podél řeky Siret pak vede důležitá železniční trať, spojující Černovcy s Bukureští, jež má i odbočku do hlavního města župy, Piatra Neamț. Kvůli svým přírodním krásám a množství starých klášterů je celá tato oblast navštěvována turisty.\n\nZemřel zde kněz Paisij Veličkovskij.\n\n"}
{"id": "45130", "url": "https://cs.wikipedia.org/wiki?curid=45130", "title": "Čepcol hřebenatý", "text": "Čepcol hřebenatý\n\nČepcol hřebenatý (\"Cystophora cristata\") je druh tuleňů.\n\nVyskytuje se v oblastech Labradoru a Newfoundlandu, v severním Atlantiku a v Arktidě. Může se ponořit na celou hodinu do hloubky větší než jeden kilometr.\nSamci dorůstají velikosti až 274 cm a hmotnosti 408 kg, samice jsou menší, dlouhé 213 cm a vážící až 303 kg. Samice kojí pouhé 4 dny, obsah tuku v jejím mléce je 60 %, pro srovnání lidské mateřské mléko má 3,8 %. Pohlavní dospělosti dosahuje mládě mezi 4.–6. rokem, dožívají se 20 let.\n\nŽiví se rybami, chobotnicemi a mlži.\n\nSamci mají pod krkem nafukovací vak, který může být větší než fotbalový míč.\n\n"}
{"id": "45131", "url": "https://cs.wikipedia.org/wiki?curid=45131", "title": "Karel Nepraš", "text": "Karel Nepraš\n\nKarel Nepraš (2. dubna 1932 – 5. dubna 2002) byl český sochař, kreslíř, grafik, profesor Akademie výtvarných umění v Praze.\n\nKarel Nepraš absolvoval Střední průmyslovou školu keramickou v Praze a odtud byl roku 1952 přijat na Akademii výtvarných umění do sochařského ateliéru prof. J. Laudy.\n\nV tíživé atmosféře komunistického režimu 50. let, všeobecného špiclování a důrazu na výuku marxismu a socialistického realismu na Akademii byla osobní přátelství a soukromá setkávání studentů důležitější než škola.\n\nSpolu se spolužáky Janem Koblasou, Bedřichem Dlouhým a hudebníky Rudolfem Komorousem, Liborem Peškem a Janem Klusákem založil Club (dle vzoru anglických pánských klubů), který po první dadaistické společné akci výtvarníků, muzikantů a herců (Malmuzherciáda, 19. 12. 1954) někteří opustili a spolek se nadále scházel ve složení Karel Nepraš, Jan Koblasa, Bedřich Dlouhý, Rudolf Komorous jako Šmidrové. V roce 1957 připravili jednodenní výstavu na Střeleckém ostrově spolu s přizvanými literáty (Václav Havel, Jiří Paukert, Milena Tobolová) a profesionálními hudebníky jako komponovaný večer, spojený s prezentací mimoškolní výtvarné tvorby.\n\nAktivity spolku Šmidrové (od r. 1955 s Jaroslavem Vožniakem) kromě pravidelných schůzek, recesistických akcí a formalizovaných rituálů s fragmentární společnou literární činností, pokračovaly i po ukončení studia na Akademii a vedly postupně k založení amatérské dechovky (1958) a společným vystoupením jako byla osobitá inscenace Paličovy dcery roku 1959 a parodie na tehdejší oficiální rituály – Slavnostní akademie Šmidrů ku vzpomínce básníka Václava Svobody Plumlovského v jazzovém klubu Reduta roku 1960 (za účasti Hany Purkrábkové, Aleše Veselého, Kateřiny Černé, Čestmíra Janoška, Jana Klusáka, Petra Lampla, Bohumíra Mráze). S uvolňující se politickou atmosférou a potřebou věnovat se vlastní tvorbě se činnost spolku postupně utlumila, ale ještě v roce 1962 nakrátko Šmidry znovu spojilo založení hokejového klubu Paleta vlasti.\n\nJako autor kreseb do časopisů se Nepraš seznámil s výtvarníkem Janem Steklíkem a ve společnosti scházející se v hospodě U Křižovníků v roce 1963 založili Křižovnickou školu čistého humoru bez vtipu, kde se kromě výtvarníků (Naděžda Plíšková, Zbyšek Sion, Otakar Slavík, Rudolf Němec (malíř), Aleš Lamr aj.) scházeli i teoretici (Jan Kříž, filosof Eugen Brikcius, psycholog Vladimír Borecký, Ivan Martin Jirous, Věra Jirousová, Josef Kroutvor, Karel Oujezdský) a příslušníci tehdejšího kulturního undergroundu. Hudební aktivity (Sen noci svatojánské band, Plastic People), happeningy, výlety, „sběr pivních vzorků“, efemérní společné projekty byly součástí kolektivní duševní regenerace, ale nesouvisely přímo s uměleckými aktivitami členů.\n\nV roce 1964 se Karel Nepraš oženil s výtvarnicí a básnířkou Naděždou Plíškovou.\n\nOd počátku 60. let se Karel Nepraš postupně prosadil jako kreslíř i sochař, účastnil se důležitých výstav doma i v zahraničí, o jeho práce se zajímaly galerie i sběratelé umění. Po okupaci r.1968 ztratil možnost prezentovat svá díla, byl nucen živit se restaurováním a mezi lety 1974 a 1988 téměř rezignoval i na sochařskou tvorbu. Nové možnosti vystavovat se objevily až koncem 80. let, zprvu na neoficiálních akcích a v zahraničí (1988 s Jiřím Sopkem).\n\nOd roku 1990 působil Karel Nepraš jako profesor a vedoucí sochařského ateliéru na Akademii výtvarných umění v Praze až do dubna 2002, kdy v Praze zemřel.\n\nKresby lidských postav z konce 50. let byly inspirované četbou (ilustrace ke Kafkovi), hudbou (Šmidrotón, Pohřební písně) nebo společenskou atmosférou (Loutkové divadlo, Labyrinty světa) a postupně se vyvinuly ve specifický druh černého humoru s existenciálním podtextem (Malá surovost). Po krátké periodě nefigurativní (1960) vznikaly následující kresby paralelně se sochařskou tvorbou a předcházely expresivním figurám a hlavám s obnaženými tělesnými strukturami, reflektovaly absurdní děje a dospěly postupně k větší významové složitosti (varianty Dialogů, Všechno je v kouli, aj.), se zachováním ironizujícího pohledu a nelaskavého humoru.\n\nNěkteré cykly kreseb vyšly knižně v 60. letech (Totenklagen) a v 80. letech v AJG Hluboká nebo v samizdatu (Trigon). Na počátku 90. let vytvořil autor ilustrace k novým vydáním knih z nakladatelství Franze Kafky nebo Paseka (Ladislav Klíma: \"Utrpení knížete Sternenhocha\").\n\nMimo kreseb vytvořil Karel Nepraš také četné grafické listy, převážně technikou leptu a litografie (Nepříjemná situace, Berenice, Ptáček).\n\nZ padesátých a počátku 60. let pocházejí stylizované keramické figury zvířat (Psí anděl) nebo torza, některé menší plastiky vznikaly paralelně s jinou tvorbou do 80. let.\n\nNa keramickém symposiu v roce 1971 vytvořil K. Nepraš rozsáhlou asambláž z majolikových prvků Velká fontána. Od poloviny 90. let, kdy se zúčastnil keramického symposia v Lounech, pracoval trvale s elektroporcelánem a použil ho v menších reliéfech (Vysychající krajina) i figurálních objektech-asamblážích (Prsa na jiný způsob) nebo keramickém objektu Dialog VIII – hromosvod (Prostor Zlín. 1994). V devadesátých letech vznikla serie bust jako asambláže na porcelánovém korpusu.\n\nPrvní klasicky modelované protáhlé figury (\"Žena s odhaleným nitrem\" 1959) následovala perioda experimentů s galvanizovanými informelními kovovými plastikami (\"Reliéf\", 1964) nebo svařovanými sochami inspirovanými F. Kafkou (\"Portrét Řehoře Samsy\" 1964, varianty \"Zámku\").\n\nV roce 1964 vytvořil Karel Nepraš z drátů, textilu a červeného laku hlavičky pro připravovaný animovaný film - balet dle E.A. Poe (\"Maska červené smrti\") a později tuto techniku uplatnil na sérii větších soch hlav a postav (\"Moroa\", \"Velký dialog\", 1966).\n\nSochy vznikaly jako asambláže drátů, trubek i nalezených kovových předmětů spojených textilem a epoxidem, kolorovaných obvykle červeným lakem ke zvýraznění plasticity. Původně autor zamýšlel odlít sochy do bronzu, ale nakonec dal přednost účinku syrového materiálu a odlity byly jen některé menší figury vytvořené podobným způsobem (\"Posluchač hudby\" 1976/77).\nNa sochařském symposiu otevřených forem v Ostravě v roce 1969 se Karel Nepraš seznámil s technikou modelování a odlévání litiny a vytvořil zde své klíčové dílo „Rodina připravená k odjezdu“ (zničeno v 80. letech). Litinu v surové podobě od té doby použil jako základní prvek svých hlav, figur a sestav s pohyblivými převody (\"Přepadení králíkárny\", \"Větší domlouvá menšímu\") vytvořených do poloviny 70. let. S arch. Kupkou také realizoval některé kovové reliéfy pro veřejný prostor (\"Šatičky\", ul. Na můstku).\n\nSochař později stále více využívá prefabrikované litinové prvky, trubky a instalatérské armatury k sestavení objektů (\"Pokus o autoportrét\") nebo kombinuje litinové odlitky s nářadím (variace na téma \"Žeň\", 1993/94), s kameninou, vodoinstalačními armaturami a nejrůznějšími banálními předměty jako Hlavy-fontány nebo Portréty (\"Portrét S.S\"., 1989). Jednotlivé sochy sestavuje do nových významových souvislostí (varianty \"Sněhurky a sedmi trpaslíků\"), nebo vytváří konceptuální environmenty (\"Zeď nářků\", \"Lázeň pro MV\", \"Zvířecí kostra\").\n\nLitinové prvky a ocel použil sochař také v rozsáhlejších objektech pro veřejný prostor (\"Kameraman\", 1988, \"Altán a prameník\", Domov seniorů v Malešicích, 1989).\n\nV 90. letech byla pro tvorbu Karla Nepraše významná spolupráce s arch. Kupkou a jeho projekty pro architekturu. V té době upouští od asambláží a vytváří série stylově čistých odlitků torz (\"Míra zodpovědnosti\"), figurální patníky pro Lichtenštejnský palác, polopostavy - sloupy (Museum Kampa) nebo návrhy pro kamenné prvky schodiště, krbu a patníků (Toskánský palác).\n\nJako poslední díla vznikla série minimalistických kovových plastik \"Egypt-Giacometti-Nepraš\" (NG) a návrh na \"pomník Jaroslava Haška\".\nV případě pomníku, kde nutnost realistického zpodobení tváře nebylo možné obejít, vyřešil Nepraš potřebu svobodného vyjádření drobnou poťouchlostí ve stylu svých kreseb a posadil bustu spisovatele na stylizovanou sochu koně s nálevním pultem a nenápadnou citací svých starších soch složených z vodoinstalačních materiálů. Dokončení pomníku se sochař nedožil a proto bustu Jaroslava Haška vytvořila sochařova dcera Karolína Neprašová v roce 2005.\n\nPřestože Karel Nepraš bývá považován za zakladatelskou osobnost „české grotesky“, jeho sochy mají kořeny v tragické době 50. let a dobách normalizace po okupaci roku 1968. Mají silný existenciální podtext a nelze je vykládat prvoplánově. Jeho „Dialogy“ jsou tak spíše reflexí na nemožnost dialogu, „Figura s náplní“ je lisem na figuru, „Moroa“ a jiné sochy z drátů a textilu jsou „monstra, jejichž excentrická tělesnost balancuje na ostří předělu mezi hrůzou a směšností „(M Halířová 1991)\n\n\n\n\n\n\n\n"}
{"id": "45132", "url": "https://cs.wikipedia.org/wiki?curid=45132", "title": "Metody kvalitativní analýzy", "text": "Metody kvalitativní analýzy\n\nKvalitativní analýza je společné označení pro ty metody analytické chemie, které zjišťují, jaké chemické látky (prvky nebo sloučeniny) jsou obsaženy ve zkoumané látce. Nezajímá se o jejich množství.\n\nExistuje mnoho metod, které se liší jak svojí náročností, tak i požadavky na laboratorní vybavení.\n\nZakládá se na preferovaném průběhu reakcí ke vzniku sraženiny, pokud to je možné (sraženina se skoro nemůže účastnit reakce, proto je rovnováha posunuta silně na její stranu). Je velmi jednoduchá, jen vyžaduje mít po ruce více vzorků zkušebních látek.\n\nPomocí přidávání vhodných aniontů při testu na kationt a kationtů při testu na aniont a podle tabulky srážecích reakcí je možné několika málo testy ve zkumavce jednoznačně určit přítomnost dané látky. Pokud se jedná o směs, je to pochopitelně složitější, nicméně možné. Pokud by se při reakci mohlo vylučovat více sraženin, bude preferována ta, která má nižší součin rozpustnosti.\n\nDalším typem reakcí, při kterém je rovnováha posunuta k jejich vzniku, jsou reakce komplexotvorné nebo uvolňující plyn. Komplexy můžou být i rozpustné: proto lze na složení látek soudit i z případné změny barvy roztoku.\n\nKationty se dělí do 5 skupin (tříd) podle svých charakteristických vlastností, (jakým je např. skupinové činidlo, se kterým vytvářejí sraženiny určitých barev) díky nimž se dají i poměrně snadno dokazovat ve směsi.\n\n\n\n"}
{"id": "45136", "url": "https://cs.wikipedia.org/wiki?curid=45136", "title": "Reise, Reise", "text": "Reise, Reise\n\nReise, Reise je v pořadí čtvrté album od německé industrial metalové skupiny Rammstein. Bylo vydáno 27. září 2004. Při nahrávání vzniklo zhruba 20 demoskladeb. Na album se jich dostalo jen 11, na zbytku skupina pracovala ještě rok a vydala na albu Rosenrot (podobně jako Load/ReLoad od Metallicy či Toxicity/Steal This Album! od System of a Down).\n\nVzhledem k zemi vydání může album obsahovat tyto bonusové skladby:\n\nZároveň vyšly i jako videoklipy\n\n\n\n\n"}
{"id": "45143", "url": "https://cs.wikipedia.org/wiki?curid=45143", "title": "Monty Python: Život Briana", "text": "Monty Python: Život Briana\n\nMonty Python: Život Briana je britská filmová komedie, natočená v roce 1979 skupinou Monty Python. Vypráví o muži, který se narodil ve stejný den jako Ježíš, jen trochu dále v téže ulici. Celý život má pak ztrpčený tím, že je zaměňován s mesiášem.\n\nFilm je často vnímán jako parodie organizovaných náboženství a politických projevů. Díky svému kontroverznímu přístupu k tématu náboženství se stal terčem kritiky mnoha náboženských hnutí. I přesto film dodnes sbírá ocenění všeho druhu - již několikrát byl vyhlášen nejlepší komedií všech dob, například britským deníkem The Guardian.\n\n\nPrvní film z produkce Monty Pythonů – \"Monty Python a Svatý Grál\" – měl obrovský úspěch jak u kritiků, tak u diváků, a členové proto začali vážně uvažovat o natočení dalšího celovečerního filmu. Protože všichni sdíleli nedůvěru k organizovanému náboženství, rozhodli se pro příběh, který by parodoval počátky křesťanství stejně, jako Svatý Grál parodoval Artušovské legendy.\n\nPráce na scénáři začaly v prosinci 1976, v lednu 1978 byla hotová finální verze (po „dvou týdnech intenzivního psaní a vodního lyžování na Barbadosu“ ). Film by nevznikl bez pomoci bývalého člena Beatles a shodou okolností také velkého fanouška Monty Pythonů George Harrisona. Aby mohl zafinancovat třímilionový rozpočet, založil vlastní produkční společnost Handmade Films (Eric Idle tento krok později glosoval jako „nejdražší lístek do kina v historii“). Původně měla film produkovat společnost EMI Films, ta ale nakonec v poslední minutě z projektu odstoupila kvůli kontroverznímu tématu . Terry Gilliam o tom později řekl: „Vycouvali z toho ve čtvrtek. Štáb měl odjet natáčet v sobotu. Katastrofa. Nejspíš si přečetli ten scénář... konečně.“ Harrison si za svou pomoc vysloužil miniroličku pana Papadopulose, který se krátce pozdraví a potřese si rukou s hlavním hrdinou v jedné z davových scén.\n\nFilm se natáčel v tuniském městě Monastir, kde mohli tvůrci použít kulisy z minisérie Ježíš Nazaretský od Franca Zeffirelliho . Mnoho místních bylo najmuto jako kompars. Režisér filmu Terry Jones o nich řekl: „Všichni byli najednou strašně chytrý, protože předtím pracovali pro Zeffirelliho. A tak jsem pořád musel poslouchat ty postarší Tunisany, jak mi říkají: ‚No jo, ale pan Zeffirelli by to takhle určitě neudělal'\". Graham Chapman, který v té době stále trpěl alkoholismem, byl tak rozhodnut hrát hlavní roli (na kterou si brousil zuby i John Cleese), že do natáčení úplně vystřízlivěl – byl v takové formě, že stíhal kromě hraní i funkci doktora na place. V listopadu 1978 bylo natáčení dokončeno a v lednu příštího roku byla na světě první verze filmu.\n\nPo svém uvedení byl film terčem ostré kritiky z náboženských kruhů. Protože proti filmu protestovali křesťané téměř všech denominací, členové Monty Python žertovali o tom, že se jim je po 2000 letech podařilo sjednotit. Některé městské rady ve Spojeném království jej zakázaly promítat, na 8 let byl zakázán v Irsku a na rok v Norsku (v sousedním Švédsku byl pak inzerován sloganem \"Je tak směšný, že jej v Norsku zakázali\" ).\n\nVšichni členové Monty Pythonů jednotně protestují proti obviněním, že jejich cílem bylo zničit něčí víru. V komentáři k filmu na DVD přiznávají, že film je rouhačský jen potud, že paroduje praktiky současných organizovaných náboženství – rozhodně ale neparoduje boha jako takového. Když se ve filmu objeví Ježíš, je role brána vážně a s respektem. Humor začne teprve, když jeho posluchači špatně porozumí jeho poselství o míru, lásce a toleranci („Myslím, že říkal ‚blahoslavení sýraři'“). Důležité je, že Ježíš a Brian jsou dvě různé postavy, tak jak to ukazuje například scéna s vyléčeným malomocným, který si Brianovi stěžuje, že po tom, co ho Ježíš uzdravil, ztratil pravidelný příjem z žebrání.\n\n"}
{"id": "45144", "url": "https://cs.wikipedia.org/wiki?curid=45144", "title": "Znouzectnost", "text": "Znouzectnost\n\nZnouzectnost (hovorově Znouze, zkratkou ZNC) je česká hudební skupina.\n\nSkupina vznikla z plzeňské scény 80. let 20. století jako nástupnické těleso po skupině Zastávka Mileč; první veřejné vystoupení měla 26. listopadu 1986 ve vysokoškolském klubu OKO v Plzni. Začínala jako skupina ovlivněná punkovou jednoduchostí, ale od prvních nahrávek zařazovala do svého repertoáru i písně náležící k jiným hudebním stylům. Znouzectnost je kapela s punkovou pověstí a schopností napsat popovou písničku i folkovou baladu. \n\n\n\nOd roku 2010 Znouzectnost vystupuje v naprosté většině v trojčlenné sestavě Caine, Déma, Golda.\n\n\"Uvedeno vždy datum prvního a posledního společného koncertu\"\n\n\n\n\n"}
{"id": "45153", "url": "https://cs.wikipedia.org/wiki?curid=45153", "title": "Geostacionární dráha", "text": "Geostacionární dráha\n\nGeostacionární dráha je oběžná dráha, na níž se družice pozorovatelům na Zemi jeví jako nehybná. Aby se družice nacházela na geostacionární dráze, musí se pohybovat kruhovou rychlostí v rovině rovníku a musí mít stejnou úhlovou rychlost jako Země. Aby se obě síly, které na ni působí (odstředivá síla a gravitace), vyrovnaly, musí se nacházet ve výšce přibližně 35 800 km nad rovníkem. Družice na takovéto dráze oběhne Zemi právě za 23 hodin a 56 minut, což je délka siderického dne. To znamená, že obíhá vůči zemské ose se stejnou úhlovou rychlostí jako jakýkoli bod na Zemi. Družice s takovou dráhou se nazývá geostacionární družicí.\n\nVýška stacionární dráhy nad povrchem Marsu je 17 000 km. Dráha se nazývá areostacionární dráha od slova Ares.\n\nVe skutečnosti se mění nejen rovina rovníku, ale také úhlová rychlost Země, a projevují se gravitační vlivy ostatních těles Sluneční soustavy – zvláště Měsíce. Proto se družice, které mají zůstat na místě, musí stabilizovat, brzdit a zrychlovat.\n\nPokud by se změnila inklinace, družice začne kmitat podél poledníku, nad kterým je umístěna. Pokud se změní úhlová rychlost, začne družice zdánlivě „klouzat“ po nebeském rovníku. Pokud se družice urychlí na rychlost větší, nežli je kruhová rychlost, bude kmitat podél rovníku. V praxi obvykle dochází ke složení těchto pohybů a zdánlivá dráha družice opisuje osmičku nebo jinou dráhu.\n\n"}
{"id": "45155", "url": "https://cs.wikipedia.org/wiki?curid=45155", "title": "Ásatrú", "text": "Ásatrú\n\nÁsatrú (z islandského Æsir) je nové náboženské hnutí, které se hlásí k náboženství rozšířenému ve starověku na severu Evropy. Tehdejší náboženství bylo nuceno ustoupit tlakům křesťanské Evropy.\n\nCílem a hlavním smyslem Ásatrú je rekonstruovat a praktikovat předkřesťanské náboženství Eddy. Dnešní Ásatrú bylo znovuoživeno díky snaze sdružení Íslenska Ásatrúarfélagið. Státem uznané náboženství je mj. na Islandu (od roku 1973), v Norsku (od roku 1994), Dánsku (od roku 2003) a Švédsku (od roku 2007).\n\n\"Ásatrú\" je termín z islandštiny a skládá se ze dvou částí. První je \"Ása-\", genitiv plurálu od slova Ás, což je název pro boha z jedné skupiny severských bohů. Druhá část slova, \"-trú\", znamená „víra, důvěra, vyznání, přesvědčení“ ap. (ve staré angličtině slovo \"truth\" znamená „důvěru, dobrý úmysl (víru)“).\n\nÁsatrú bylo znovuoživeno v šedesátých a počátkem sedmdesátých let 20. století. Sdružení Íslenska Ásatrúarfélagið, , bylo založeno o letním slunovratu 1972. O rok později bylo Ásatrú uznáno islandskou vládou jako oficiální náboženství, zejména díky úsilí Sveinbjörna Beinteinssna.\n\nPo nějakém čase Steven McNallen, bývalý letec U. S. Army, začal vydávat nezávisle na Íslenska Ásatrúarfélagið brožurky s názvem \"The Runsone\" ve Spojených státech. Založil organizaci s názvem \"Viking Brotherhood\", která se později přejmenovala na \"Asatru Free Assembly\". McNallen také stál u zrodu \"Ásatrú Folk Assembly\" (AFA), která existuje dodnes. Zasadil se o velké rozšíření Ásatrú nejen do USA.\n\nČlenové Ásatrú (slovo znamená v překladu „Víra v bohy“) oslavují staré severské (severogermánské) bohy (neboli Ásy) a bohyně (neboli Ásynje), do jejichž rodu spadají také božstva z rodu Vanů a obrů (neboli jötunů, hrímtursů apod.). Vanové a obři jsou religionisty považováni za starší rody (archaičtější typy) božstev (na rozdíl od typicky indoevropských Ásů), kteří byli k Ásům postupně přidruženi. V porovnání s Ásy jsou bohové z rodu Vanů více zaměřeni na přírodu a plodnost, také se od Ásů lišili (dle severských mýtů) odlišnými zvyky a zákony, které však po jejich porážce byly nahrazeny novými. Vanové jsou totiž pravděpodobně reprezentanty staršího společenského uspořádání, které bylo postupně nahrazeno novějším-indoevropským, jež reprezentují Ásové.\n\nPodle severských mýtů došlo mezi Ásy a Vany k mýtické válce, která skončila smírem a výměnou rukojmí. Vanové Njörd, Frey a Freya byli přijati mezi Ásy (bohy) a jsou od tohoto momentu severskou mytologií označováni také jako Ásové (bohové), podobně jako někteří obři (například Loki, jež je někdy označován také jako „lstivý Ás“, dle mýtů uzavřel s Ódinem pokrevní bratrství). Existují tedy četné hypotézy o tom, že Vanové a obři mohli být staršími převzatými božstvy staršího (ještě před-germánského) obyvatelstva, které bylo postupně novou indoevropskou (germánskou) populací porobeno a asimilováno.\n\nÁsatrú tedy uctívá všechny severské bohy (Ásy) včetně těch, kteří se dle mýtů k Ásům (bohům) přidali (Vanové a někteří obři), k tomu také náleží nižší božské bytosti jakými jsou například dísy (neboli nižší bohyně jako jsou valkýry a norny), álfové (elfové), skřítci a další přírodní bytosti ze severské mytologie a folklóru, též nechybí ani bytosti obávané, jako jsou například obři či trollové apod.\n\nV rámci současného novopohanství vznikla i jiná označení pro alternativní skupiny vyznavačů severské mytologie, jsou to \"Vanatrú\" (víra či důvěra ve Vany), to znamená ty, co ctí především božstva plodnosti, bohatství a magie Freyu, Freye, Njörda a někdy také Nerthus (starogermánská bohyně zmiňovaná Tacitem – pozn.), která tyto bohy doplňuje a ujímá se role družky-sestry Njörda a matky Freye a Freyi. Druhým označením je \"Dístrú\" (víra či důvěra v Dísy), které více ctí bohyně osudu, vegetace a smrti norny a valkýry. K dísám náleží také bohyně Freya. Pojem \"Rökkr\" (znamená soumrak) či z něj odvozené \"Rökkatrú\" má zas pro změnu odkazovat k jinému druhu vyznavačů, kteří dávají přednost odvrácené temnější straně severské mytologie, sem náleží spíše záporné božstva a bytosti jako jsou Loki (dle mýtů přijatý mezi Ásy, avšak zrazující je), Fenrir, Angrboda, Jörmungandr, Nidhogg a Surtr, kteří v kosmologii hrají převážně negativní, či dokonce destruktivní, úlohy a dle mýtů mají rozpoutat i poslední bitvu s bohy Ragnarök. V hlavním proudu můžou být pochopitelně tyto postavy přehlíženy a jiní novopohané jim z nějakých důvodů můžou dávat přednost, ať už jsou jejich důvody jakékoli.\n\nAť už členové Ásatrú, nebo lidé, kteří sami sebe označují jinak, jsou ve všech případech vyznavači stejné germánské (tj. severské) mytologie a svou verzi polyteistického náboženství budují na základě stejných středověkých pramenů, především to jsou oboje islandské sbírky Eddy, jež jsou pro rekonstrukci germánského náboženství jakožto jediné záznamy germánských mýtů a náboženských představ seveřanů zcela nepostradatelné, avšak ani ty se neobejdou bez důkladných historických a archeologických zdrojů.\n\nTermínem Goðar či Gothi je ve staroseverském jazyce označován kněz či vůdce. Slovo Gyðja označuje kněžku. Goði doslova znamená „ten, co mluví s bohy“ a je používán pro stav kněžství či pro ty, kdo prošli oficiálním rituálem Ásatrú. Sdružují se do malých skupin a mají svůj duchovní program. Mezi jednotlivými skupinami však nejsou stanovené podmínky, kdy je možné používat označení \"Goðar\", takže jsou titulem většinou označováni ti „schopnější“.\n\nKindred jsou obyčejně venkovské skupiny, které mohou či nemohou být přičleněny k národním organizacím jako \"Asatru Folk Assembly\", \"Ásatrú Alliance\" či \"The Troth\". Kindred tvoří jak celé rodiny, tak jednotlivci. Jejich funkce je rozšiřovat skupinu. Pokud se někdo chce stát členem, musí daná skupina souhlasit. Kindredy mají obvykle v čele jednoho Goði, který vykonává náboženské rituály (jednotliví Goði nemusí mít žádný vliv na ostatní skupiny kindred). Ostatní členové vykonávají funkce, které jsou obvyklé v moderních společnosti.\n\nOrganizace Ásatrú má členy, jejichž duchovní a politická odlišnost je velmi široká. Mnoho příznivců náboženství Ásatrú jsou osamocení jedinci, kteří náboženství vyznávající pouze v rodinném kruhu či malé komunitě a nejsou nijak zapojeni v organizaci Ásatrú jako takové. Navzdory tomu, že existují velké odlišnosti politiky i víry jednotlivých skupin, mají společný jeden cíl - rekonstruovat a praktikovat předkřesťanské náboženství Eddy.\n\nZatímco Ásatrú je především náboženstvím tolerance, bývá poměrně často chybně interpretováno coby neonacistické. Tři největší Ásatrú skupiny na světě výslovně prohlásili, že nemají nic společného s rasistickými skupinami. Současně s těmito nařčeními v USA vládne nepřátelský vztah mezi tamějšími neonacisty a členy některé z Ásatrú organizací.\n\n"}
{"id": "45158", "url": "https://cs.wikipedia.org/wiki?curid=45158", "title": "Geostacionární družice", "text": "Geostacionární družice\n\nGeostacionární družice je umělá družice na geostacionární dráze. Z hlediska pozorovatele ze Země jsou tyto družice stále nad stejným místem. Tudíž vždy sledují stejné území na Zemi. Užívají se na telekomunikaci, pozorování Země, navigaci i na meteorologická a astronomická pozorování vesmíru. Nápad komunikovat pomocí geostacionárních satelitů byl poprvé veřejně nastíněn Hermanem Potočnikem v roce 1928. Popularizován byl poprvé v roce 1945 Arthur C. Clarkem.\n\nPokud je třeba globálně pokrýt Zemi, používá se systém tří či více družic.\n\nPro porovnání: Navigační systém GPS využívá přibližně 30 družic, ale jeho družice nejsou geostacionární.\n\nKvůli projevům gravitačních vlivů ostatních těles ve sluneční soustavě, a to zejména Měsíce, musí být družice stabilizovány na své dráze korekčními raketovými motory.\n\nGeostacionární dráha se nachází nad rovníkem ve výšce 35 786 km. Tato vzdálenost při komunikaci přes geostacionární družici způsobuje zpoždění okolo čtvrt sekundy.\n\nGeostacionární družice nejsou schopny pokrýt signálem oblast v okolí zemských pólů, což ale pro většinu aplikací nevadí.\n\n"}
{"id": "45163", "url": "https://cs.wikipedia.org/wiki?curid=45163", "title": "Abecední řazení", "text": "Abecední řazení\n\nV různých seznamech, slovnících, encyklopediích apod. je potřeba řadit textové řetězce. K tomu se zpravidla používá abecední řazení, tzn. řazení textů založené na tradičním uspořádání příslušné abecedy. Pořadí písmen v abecedě zpravidla nemá žádný logický význam, jedná se pouze o ustálený zvyk. V různých jazycích se může toto uspořádání lišit, zvláště pro specifické prvky příslušného jazyka (znaky s diakritikou apod.).\n\nZákladní princip řazení – postupné porovnávání řazených řetězců po jednotlivých znacích, přičemž o seřazení rozhoduje vždy první nalezený rozdíl, se označuje jako \"lexikografické řazení\".\n\nAbecední řazení se používá ve slovnících, telefonních seznamech a mnoha dalších rozsáhlých souborech dat, neboť umožňuje efektivní hledání: pro vyhledání položky v \"n\"-prvkovém uspořádaném seznamu je potřeba pouze logaritmický počet kroků; srovnejte jednoduchost hledání v telefonním seznamu podle jména, podle kterého je seznam seřazen, oproti hledání podle telefonního čísla, při kterém je nutno seznam projít celý položku po položce.\n\nZákladní forma latinky (anglická abeceda) obsahuje 26 písmen, která jsou řazena do následujícího pořadí:\n\nToto řazení se odráží v uspořádání znaků v počítačových znakových kódováních, jako např. ASCII, EBCDIC, Unicode.\n\nPoužívaná posloupnost znaků je následkem historického vývoje, není pro ni žádný další logický důvod. (Oproti tomu si lze představit např. systém podle fonetických významů hlásek, řadící samohlásky před souhlásky atd.)\n\nPro češtinu upravuje abecední řazení norma ČSN 97 6030 z roku 1994 (která nahradila starší a složitější ČSN 01 0181 z roku 1977, přičemž aplikovatelnost normy rozšířila i na počítačové řazení). Podle této normy se řadí celá slova (případně skupiny slov), přičemž za slovo se považuje řetězec písmen, číslic, znaku apostrof a spojovník či nezlomitelná mezera (s výjimkou situace, kdy jsou tyto dva znaky na začátku či konci řetězce); počet mezer oddělujících jednotlivá slova není podstatný.\nZákladem řazení je opět abeceda, tentokrát i s českými znaky. Při řazení se však nejprve nepřihlíží ke všem diakritickým znaménkům, v prvním průchodu se bere ohled jen na následující standardizovanou českou abecedu:\nOstatní znaky s diakritikou (Ď, Ň, Ť a samohlásky s diakritikou) se v této první fázi řadí stejně jako verze bez diakritiky (např. D, N, T). Toto snížení významnosti Ď, Ť a Ň souvisí s tím, že nejčastěji se píší tyto hlásky znakem bez háčku a změkčení se vyznačuje následující samohláskou (Ě nebo I, Í resp. ě, i, í).\n\nPouze pokud aplikací této primární řadicí schopnosti nelze rozhodnout mezi řazením několika slov, bere se ohled na ostatní diakritická znaménka. Sekundární řadicí platnost určuje vzájemné pořadí jinak stejných slov lišících se pouze diakritickými znaménky: Nejprve se řadí znaky bez diakritických znamének, po nich následují znaky s čárkou, po nich znaky s háčkem (pokud nemá již primární řadicí platnost) a až po nich znaky s kroužkem.\n\nObecné pravidlo pro sekundární řadicí platnost, umožňující řadit i znaky z jiných abeced, je definováno pomocí tří kroků: nejprve se porovnává umístění diakritického znaménka vzhledem k znaku; to určuje následující pořadí:\nPokud pomocí tohoto pravidla nelze rozhodnout, ve druhém kroku se jednoduché diakritické znaménko (např. čárka) řadí před dvojitá diakritická znaménka (např. přehláska) a ta se řadí před trojitá diakritická znaménka (tři tečky). Pokud ani toto pravidlo nerozhodne, definuje norma pořadí jednotlivých druhů diakritických znamének:\n\nPokud se v textu používají indexy či exponenty, přihlíží se k nim jen sekundárně, obdobně jako by se jednalo o diakritická znaménka před či za písmenem.\n\nPři řazení se vůbec nebere ohled na malá a velká písmena (slova lišící se jen velikostí písmen mohou být v libovolném vzájemném pořadí), což je zjednodušení oproti předchozí normě (která malá písmena řadila před velká).\n\nČíslice se řadí za všemi písmeny, přičemž se řadí podle své číselné hodnoty, apostrof je ještě za číslicemi.\n\nSpojovník a nezlomitelná mezera se naopak řadí před celou abecedu, tedy před A.\n\n\nU znakových písem (např. čínské znaky či japonské kandži) nemůže existovat zapamatovatelné uspořádání všech znaků písma. Řazení proto funguje na mírně odlišném principu: u znaku se určí základní složka a počet tahů znaku. Znaky jsou primárně setříděny podle kořene, v rámci jednoho kořene se řadí vzestupně podle počtu tahů. Např. znak 媽 se řadí pod svůj kořen 女 a v něm mezi třináctitahové znaky.\n\nTato metoda je evidentně složitější než abecední řazení latinky, proto se jako alternativní metoda často používá také ryze abecední řazení podle výslovnosti příslušného znaku: např. slovo \"Tokio\" zapsané v kanji (東京) se dá řadit podle posloupnosti abecedních znaků popisujících jeho výslovnost \"to-u-ki--u\" (とうきょう). Pro použití této alternativy je však potřeba znát výslovnost znaků, což použitelnost této metody omezuje.\n\nPři používání počítačů se abecední řazení objevuje v mnoha úlohách, řazení patří k jedné ze základních schopností databází. S řazením však je (a hlavně v minulosti bylo) spojeno mnoho praktických problémů. Zvláště starší programy nejsou schopny dodržovat jednotlivé národní zvyklosti a normy a jsou schopny řadit pouze anglické texty, resp. texty řadí přímo podle hodnot znaků v příslušném kódování (ordinální řazení). Pro české texty to znamená hlavně ignorování zvláštního postavení českého písmene \"Ch\", které je v takovém případě řazeno ke znaku \"C\", a řazení znaků s diakritikou až za všechna ostatní písmena abecedy a navíc v přeházeném pořadí.\n\nV moderních programech je již většina národních zvyklostí (a požadavků příslušných norem) respektována, ovšem pro správné chování programu je nutno v konfiguraci nastavit správný jazyk a národní prostředí.\n\n\n"}
{"id": "45179", "url": "https://cs.wikipedia.org/wiki?curid=45179", "title": "Kornština", "text": "Kornština\n\nKornština (kornsky ) je keltský britanský jazyk. V novověku vymřela, v posledním století však dochází k jejímu pozvolnému znovuoživení. Kornštinou se stále více hovoří na území britského Cornwallu; ten byl znám v raném středověku též jako \"Západní Wales\" (v překladu z tehdejší angličtiny \"[země] západních cizinců\"). Počet mluvčích nebyl nikdy příliš vysoký; odhaduje se, že i v období nejvyššího používání ve 13. století ji nepoužívalo více než 40 tisíc Cornwallanů, čili asi 80 % tehdejší populace poloostrova. Hlavní rána pro jazyk přišla v polovině 16. století po masakru Cornwallanů, kteří povstali na protest proti násilnému zavedení anglické (tj. anglikánské) Knihy společných modliteb (Book of Common Prayer). Angličtina v bohoslužbě, spolu se značně sníženým stavem kornsky hovořících obyvatel, se ukázala jako zásadní bod obratu. Kornština vymřela v pozdním 18. století, ačkoli někteří mluvčí s omezenou znalostí jazyka přežili až do 19. století. Ve 20. století se však díky intenzivním snahám kornštinu podařilo oživit a počet mluvčích je dnes odhadován na téměř 10 000, skutečně plynně kornsky hovořilo v roce 2008 na dva tisíce Cornwallanů a růstový trend pokračuje. Je zajímavé, že proces návratu kornštiny, na rozdíl od manštiny či irštiny nepodporované státními institucemi, dosahuje viditelných úspěchů.\n\nKornština sdílí více než 80 % slovní zásoby s bretonštinou a 75 % s velštinou, přičemž s prvně jmenovaným jazykem sdílí nejvíce znaků.\n\nPřestože byl počet uživatelů kornštiny vždy omezený, bylo v tomto jazyce napsáno v průběhu středověku mnoho originálních děl. Příkladem může být \"Beunans Meriasek\" (\"Životopis sv. Meriaska\") z roku 1504 či \"Ordinalia\" (cca r. 1400) mající v originále 9 000 řádek textu.\n\nKornštinu lze vydělit na čtyři základní období vývoje, jedno přechodné a jedno moderní období; to jest období proto-kornštiny, starokornštiny, střední kornštiny, pozdní kornštiny, éra přechodná a po ní přichází dnešní moderní kornština.\nPrvní fázi, údobí proto-kornštiny, lze datovat mezi léty 600–900 n. l. V této době byla kornština definitivně oddělena, izolována od ostatních keltských jazyků na Britských ostrovech. Silná podobnost mezi kornštinou a bretonštinou pramení z událostí předcházejícím těmto datům; existuje předpoklad, že v post-římské epoše došlo k vystěhování keltských mluvčí z jižní Anglie do Bretaně. Vzhledem k nepatrným vzdálenostem mezi Bretaní a Cornwallem a velmi častým kontaktům obou břehů jsou jazyky obou oblastí de facto nejpodobnější ze všech žijících keltských jazyků. Nově formovaný dialekt-jazyk se v první fázi vyvíjel bez dokumentace; krom několika vlastních jmen kornských králů a místních toponym zachovaných v latinské literatuře neznáme jiné dokumenty.\n\nDruhou fází jazyka, nejčastěji konfinovanou mezi léty 900–1200, je období starokornské. Do tohoto rozpětí spadají první dochované stopy staré kornštiny nalezené v latinsky psaných manuskriptech. První takovéto jazykové památky pochází z devátého století. Nepatrná glosa byla nalezena v kopii Boëthiovy \"De Consolatione Philosophiae\" z devátého století, do řádově stejného období lze datovat kornštinu v \"Bodminských emancipacích otroků\". V období nezávislého Cornwallu (mezi 6–10. stoletím) byl jazyk rozšířen mnohem dále na východ od poloostrova, zcela jistě v Devonu, odkud byl úplně vytlačen angličtinou v průběhu středověku. Příkladem z pozdní fáze starokornštiny je několik glos v pozoruhodném díle \"Prophetiae Merlini\" (Proroctví Merlinovo), psané Janem Cornwallským někdy kolem roku 1140. Dobytí Anglie Normany po r. 1066 přineslo Cornwallu příliv mnoha Bretonců; Vilém I. Dobyvatel byl extrémně schopný a chytrý vládce, využil proto blízkost pevninského keltského jazyka Brezhoneg (tj. bretonštiny) k britskému jazyku Brethoneg (tj. k britonštině, jazyku Británie, myšleno kornštinu) a dosadil na velká cornwallská panství a manství mnoho rodin z příbuzné Bretaně; tento tah skutečně přinesl klidný přerod Cornwallu v anglickou autonomní državu. Kornštině přinesla nová doba další silná jazyková ovlivnění větší a mocnější Bretaní. I sama kornština postupně přijala název \"kernowek\", aby byla odlišena od bretonštiny.\n\nTřetí fází je střední kornština, kterou lze vymezit od počátku 13. století do druhé poloviny 16. století. Toto je pro kornštinu nejvýznamnější doba dějin, z této doby známe nejslavnější díla psaná v tomto jazyce a z tohoto období přímo čerpá většina dnešních cornwallských odborníků-budovatelů dnešní kornštiny. Toto období zažilo nárůst obyvatelstva uvnitř Cornwallu, částečně díky anglickým přistěhovalcům (Cornwall byl tehdy velmi hospodářsky úspěšná oblast) a následkem toho kornština přestala fungovat jako jediný jazyk Cornwallu. Měnila se i jazyková hranice mezi oběma jazyky; kornština začala ustupovat angličtině; prvními místy, kde jazyk přestal být používán v denní komunikaci je severovýchod u města Bude někdy před rokem 1300. Přesto je pozoruhodné, že ve středokornském období autonomního vývoje Cornwallu a prosperity byl ústup kornštiny na západ nejen zastaven, ale jazyk byl naopak posilován a znovuoživován na východě Cornwallu. Středokornské literatury se zachovalo odhadem na 20 tisíc řádek textu; naše znalosti tehdejší literatury jsou nicméně stále nekompletní a v budoucnu lze očekávat nalezení dalších děl z tohoto období. Prameny středokornštiny jsou např. \"Pascon agas Arluth\" (Zesnutí našeho Pána, cca r. 1375), dále náboženské veršované drama \"Ordinalia\" (c. 1400), určená pro veřejný přednes. Nejdelším známým dílem z této doby je \"Beunans Meriasek\" (c. 1504), legendický záznam o životě syna vládce Cornwallu, sv. Meriaska a o životě sv. Sylvestra. Tato legenda, rovněž určená pro vícedenní veřejný přednes na speciálních místech, vypráví na 9000 řádcích o patronu města Cambron Bretonci sv. Meriaskovi a o divech sv. Sylvestra, který se podle tohoto vyprávění mimo jiné podílel na pokřestění císaře Konstantina. Opět náboženským spisem z r. 1611 je \"Gwreans an Bys\" (Stvoření světa, od Williama Jordana z Helstonu) a \"Bewnans Ke\" (Životopis sv. Key) z počátku 16. století. Životopis Sv. Key (původem Bretonce) obsahuje mnoho z arturovské legendy, příběh zasahuje i do Říma. Pozoruhodné je, že byl nalezen až v roce 2000 ve Walesu. Dochovanou prózu v kornštině reprezentují tzv. \"Tregearské Homilie\" (c. 1556–8) přeložené Janem Tregearem. Představují jádro tradiční kornské prózy.\nJak vidno, většina středokornských děl měla edukativní charakter a vznikla pro účely přiblížení Bible a ctnostného života světců obyčejným (tj. negramotným) lidem. Místy vzniků těchto děl byly hlavně cornwallské kláštery, jejichž násilným zánikem v polovině 16. století byla kornštině uštědřena tvrdá rána; zejména zničení aktivní \"Kollji Glasneth\" (Glasney College) v roce 1548 spolu se zákazem mnoha kornských tradic a obyčejů Tudorovci napáchalo mnoho škod. Koncem středokornského éry došlo k definitivnímu ústupu jazyka v jádru Cornwallu; po krvavě poraženém povstání Cornwallanů a úřední dominanci angličtiny v nové éře unifikace země za Tudorovců zažil Cornwall sestup k poslední fázi vývoje tradiční kornštiny. Stopy odporu a nenávisti vůči anglifikaci Cornwallu lze nalézt v jasných náznacích v mnoha dílech vzniknuvších v té době.\n\nČtvrté údobí kornštiny (tj. pozdní kornština) lze datovat přibližně od roku 1600 do pozdního 18. století; nicméně vzhledem k faktu, že tento jazyk nikdy úplně nevymizel lze mluvit o přechodné fázi mezi pozdní a moderní kornštinou mezi roky 1800 a 1900. Pozdní kornština je stádiem úpadku; jazykem se postupně přestávalo mluvit i v západní části Cornwallu. Odhady hovoří o 14 000 mluvčích v polovině 17. století a o pouhých 5 000 na konci toho samého století. Poslední mše v kornštině se celebrovaly přibližně v letech 1667/1678 patrně v Ludewanu, Lanndewynneku či Tewennoku na poloostrově Lizard jižně od města Helston. Ve stejné době se přestalo hovořit kornštinou na souostroví Syllan. Nejzápadnější část pevninského Cornwallu přestala mluvit tímto jazykem kolem poloviny 18. století, jazyk sám ovšem zůstal u dílčích rodin ve sféře náboženské, u tradičních řemesel (např. v rybářství) či v počítání dále v používání až do 19. a počátku 20. století. Tato doba je také érou silného vystěhovalectví Cornwallanů do zámoří; někteří odhadují počet lidí v zámoří s místními kořeny na 5 milionů, tj. na desetinásobek dnešní celkové populace poloostrova. Je jisté, že vystěhovalectví silně poškodilo kornštinu podobně jako v Irsku či Skotsku. Pozdní kornština začala silně přejímat slova, gramatické jevy a fonetiku z dominantní angličtiny. Děl psaných v pozdní kornštině je málo; Nicholas Boson napsal tři významné spisy, jmenovitě \"Nebbaz gerriau dro tho Carnoack\" (Několik slov o kornštině) vzniklé někdy mezi 1675–1708, dále \"Jowan Chy-an-Horth, py, An try foynt a skyans\"(Jan Chyannorský neboli tři podstaty moudrosti, původ před rokem 1707) a \"Pokroky vévodkyně cornwallské\". Z roku 1778 se dochoval prostý dopis psaný rodilým mluvčím Wiliamem Bodinarem, zajímavý i popisem tehdejší situace kornštiny. Nejpozdnější známou památkou je píseň \"Krankův rým\" od Jana Daveyho (samý konec 19. století). Poslední osobou znající opravdu výborně kornštinu (a minimálně hovořící anglicky) byla známá Dolly Pentreath (zemřela 1777). O tomto údaji se vedou spekulace, protože hrstka rodilých mluvčích je známa i z mnohem pozdějších dob. Fonetiku (a vlastní jazykové památky) z pozdní kornštiny bylo možno odvodit díky výzkumu velšsky hovořícího jazykovědce Edwarda Lhuyda, který v roce 1700 navštívil Cornwall. Na jeho dílo \"Archaeologia Britannica\" se navazuje dodnes.\n\nKornština přestala na přelomu 19. a 20. století takřka existovat. Dílčí znalost jazyka přetrvávala u několika osob na západě poloostrova; obyčejní lidé i vzdělanci na Cornwallu nicméně věděli velmi dobře o původním jazyku, který, ač již téměř naprosto vymizelý z denní komunikace, jim byl na očích v přejatých slovech kornštiny v lokální verzi angličtiny, v místních příbězích, písních, jménech lidí i toponym. Již od počátku 18. století byl Cornwall navštěvován jazykovědci a nadšenci do historie (kteří v prastarém jazyku spatřovali prvek z prapůvodní Británie). Tito lidé prohledávali Cornwall a hledali všechny známé pozůstatky jazyka, jeho gramatiky, slovní zásoby i fonetiky. V 19. století tento vývoj pokračoval; zejména ve druhé polovině století vznikla celá řada významných publikací o kornštině a bylo sebráno mnoho pozůstatků středověkých kornských děl. Z tohoto nahromaděného substrátu po několika desetiletích mohl vzniknout úspěšný pokus o znovuoživení tohoto jazyka.\n\nO něj se postarali Henry Jenner a Robert Morton Nance v roce 1904. Jejich rekonstruovaný jazyk se zakládal na kornštině z pozdních dob její existence. Fonetika novokornštiny se zakládá z foneticky psaných záznamů ze 17. století, též z některých starších pramenů a ovšem i z dialektů angličtiny hovořené na poloostrově. Henry Jenner byl znalý i dalších keltských jazyků; již před vydáním základního kamene znovuobnovené kornštiny, (knihy \"A Handbook of the Cornish Language\"), byl známý pod bardským jménem \"Gwas Myghal\" (Služebník Michala). Jenner se stal velšským bardem v roce 1899 a bretonským bardem v roce 1903; též studoval i manštinu. Tito dva otcové moderní kornštiny normalizovali výslovnost a částečně rozšířili slovní zásobu (neboť historické prameny byly z většiny omezené na náboženskou sféru), a to zejména ze sesterské bretonštiny a velštiny. Důležitým mezníkem v procesu oživování bylo znovuzaložení Gorsedh Kernow (skupiny kornských bardů) v roce 1928; od té doby dodnes bylo již 1 000 lidí přijato mezi kornské bardy, což ukazuje na povzbudivý stupeň obnovy dnešní kornštiny. R. M. Nance (známý jako \"Mordon\") byl kornského původu, narodil se však ve Walesu. \"Mordon\" založil v St. Ives 'Společnost starého Cornwallu' v roce 1920; tato společnost se brzy rozšířila na celý poloostrov a začala vydávat časopis existující dodnes. Jedno z mládežnických hnutí, \"Tyr ha Tavas\" (Jazyk a zem), vydával svůj vlivný časopis \"Kernow\" mezi léty 1934–1936. I v něm bylo otisknuto mnoho originálních i znovu otisknutých děl v kornštině. Mezitím se ukázal rozkol, který trval po celá desetiletí a není zcela dořešen dodnes – Nance preferoval vyšší středověkou formu a postupně vyvinul jiný dialekt kornštiny. Ten byl nazván později sjednocená kornština, neboli \"Unys\", kdežto Jenner chtěl kornštinu pokračující či více naroubovanou na její pozdní formu. Po mnoho let byl toto základ moderní kornštiny, ačkoliv i \"Unys\" trpěl nejednoznačností v zápisu atd. Nanceho spojenec Henry Lewis vydal v roce 1923 \"Llawlyfr Cernyweg Canol\" (Příručku středokornštiny); ve 30. letech přibyly další vlivné jazykové příručky napsané rukama druhé generace kornských obrozenců. Nance a Peggy Pollard napsali několik her, jako např. \"Bewnans Alysaran\" (1940) či \"An Ballores\" (1932). Rok 1933 přinesl i znovuobnovení církevních bohoslužeb v kornštině. Stojí za zmínku, že v prvních dvou desetiletích byl jazyk oživen především ve své literární, nehovořené podobě; přerod do mluvené verze proběhl až později. Dílo Nanceho bylo završeno, když dokázal vychovat svou dceru jako prvního rodilého mluvčího moderní kornštiny.\nV poválečných letech se kornština dokázala rozšířit poprvé do širších vrstev obyvatelstva poloostrova a velkou zásluhu na tom má tradiční hudba a písně Cornwallu. V roce 1966 byla vydána kolekce písní v kornštině \"Canow Kernow\" a v kornštině zpívala lokálně i mezinárodně velmi populární zpěvačka Brenda Wootton. Kornština v hudbě získávala na populárnosti a následovala další sbírka \"Hengan\" z roku 1983. V této době přibyla další možnost, jak použít jazyk v praxi krom specializovaných setkání – jazykové víkendy/týdny a procházky v kornštině; tato praxe se osvědčila a existuje dodnes. V roce 1951 se sjednotila skupina bardů, členů mládežnické skupiny \"Mladí Cornwallu\" a organizace \"Země a jazyk\" v politickou sílu \"Mebyon Kernow\" (Synové Cornwallu). Tato politická strana silně podporující kornštinu, ač dlouho relativně marginální, získává podstatnější vliv na Cornwallu až v posledním desetiletí. V pozdních šedesátých letech vznikla organizace spravující záležitosti moderního kornského jazyka – tzv. \"Kesva an Tavas Kernewek\". Ta mohla normalizovat jazykové zkoušky, udělovat jazykové certifikáty a fungovat jako jazyková akademie kornštiny. V roce 1972 začala působit další vlivná instituce – \"Institut pro kornská studia\". Její první ředitel, Charles Thomas, byl kritikem Nanceho verze jazyka. V osmdesátých letech se kornština dostala mnohem více k nejmenším dětem, které byly v té době poprvé ve větším měřítku vychovávány dvojjazyčně. Tomuto vývoji pomáhala specializovaná literatura, jmenovitě \"Len ha Lyw\" (Čti a barvi). V roce 1984 existovalo 18 míst na Cornwallu, kde bylo možné studovat tento jazyk a dokonce 5 mimo vlastní Cornwall. V roce 1986 Ken George reformoval kornský pravopis a výslovnost v takzvané opravené kornštině (\"Revised Cornish\"), ze které se obratem stala Kernewek Kemmyn („běžná kornština“). Její výslovnost založil na té z konce 15. století a k celé práci na reformě použil i počítačové modely pro vyšší efektivitu a přesnost. Následovně roku 1987 ji Výbor kornského jazyka přijal jako preferovaný systém. Na samém konci 80. let na scénu přišel další návrh kornštiny – učitel kornštiny Richard Gendall se pokusil poukázat na výhodnost pokračování v pozdní kornštině, neboť podle něj více reflektovala Cornwall. Keltské neologismy považoval za cizí konstrukty a preferoval přejímání slov z angličtiny. Jeho verze se nazývá pozdní moderní kornština a prosazuje ji \"Cussel an Tavaz Kernuack\". Rok 1995 přinesl další pokrok v chápání moderní kornštiny; tehdy poprvé došlo k revizi stávajícího vývoje kornštiny kvalifikovaným doktorem filologie keltských jazyků. Nicholas Williams z Univerzity v Dublinu porovnal tři verze moderní kornštiny (\"sjednocenou\", \"pozdní\" i \"běžnou\") s původní kornštinou a došel k závěru, že nejlepší verzí je sjednocená kornština (tzv. \"Unys\"), nicméně navrhl celou řadu vylepšení a zdokonalení. Jeho verze se poté nazývala unifikovaná revidovaná kornština (tzv. \"Kernowek Unys Amendys\", KUA). Doktor Williams vydal ve svém dialektu dva velké slovníky kornštiny v roce 2000 a 2006. V poválečném období došlo také k postupnému přeložení náboženských spisů do těchto dialektů kornštiny; tak byla přeložena \"Book of Common Prayer\" v roce 1980. Odhaduje se, že na konci 80. let mluvilo plynně kornsky asi na sto lidí a na počátku tisíciletí již nejméně 400. Tento počet se zpětinásobil do roku 2008.\n\nS existencí několika vzájemně nepříliš nakloněných systémů, lišících se navzájem preferencí ortografie jiného období, přišla i značná roztříštěnost tohoto jazykového hnutí a snaha obnovit kornštinu se vnitřně vyčerpávala. Bylo jasné, že bez existence jediného, všemi uznávaného systému psaní a výslovnosti hrozí jazyku značná újma v blízkém budoucnu. Na příkladu slova 'kornština' lze reflektovat těžkosti před-spisovné verze: existovali verze \"Gernewreg\", \"Kernewek\", \"Kernowek\", \"Kernouack\", \"Gerneweg\" a jistě by se našli i další, byť se ve výslovnosti výše zmíněné liší minimálně. Těžkosti dále prohlubovalo, pokud čtenář textu našel na jediné straně celou řadu verzí pro jedno slovo; některé verze též způsobovaly problémy se čtením kvůli svému velmi nepřesnému zápisu.\n\nProto byla konečně v roce 2008 přijata dohodou z nutnosti standardní ortografie kornštiny FSS (Furv Skrifys Savonek/Form Skrefys Standard), která je do roku 2013 zaručeně stabilní s tím, že v tomto roce pravděpodobně dojde k její další revizi. Do FSS se dostaly prvky ze všech existujících forem kornštiny. Nyní předpřipravený soubor změn je znám jako Kernowek Standard (KS), pravděpodobně nejpřesnější známá forma zápisu všech existujících forem kornštiny. \"Kernowek Standard\" je forma navržená skupinou \"UdnFormScrefys\" (tj. členové všech skupin vyjma dominantní \"kemmyn\", které vytýkají nepřesnosti). Členové dialektu \"kemmyn\" mají přichystaný vlastní návrh změn standardní spisovné kornštiny; jmenuje se Kernowek Dasunys (sjednocená kornština) a taktéž čerpá ze všech čtyř dialektálních forem jazyka.\n\nJednotná spisovná verze FSS je nyní používána pro oficiální účely cornwallské samosprávy, je možné ji používat při oficiálních akcích a nápisech. Evropská rada uznala kornštinu jako minoritní jazyk Evropské unie (spolu s veškerými právy z tohoto plynoucími) v roce 2002. V roce 2010 byla otevřena první kornská školka v Camborne, byť funguje pro hrstku dětí (a jejich rodičů) a pouze v sobotu. Několik škol v oblasti nabízí výuku kornštiny jako nepovinného jazyka. V novém tisíciletí došlo po dlouhé práci k přeložení Nového zákona do kornštiny. Další, nyní kompletní vysoce kvalitní překlad Bible včetně Starého zákona (tzv. \"An Beybel Sans\") byl dodělán v roce 2011. Nově bylo vydáno několik překladů klasických děl, např. Cesta kolem světa za osmdesát dní (\"Adro dhe'n Bÿs in Peswar Ugans Dëdh\"), Alenka v říši divů (\"Alys in Pow an Anethow\"), knihu Lyonesský kámen (\"Jowal Lethesow\"), učebnic spisovného jazyka jako 'První čítanka' (\"Kensa Lyver Redya\") či výkladových slovníků kompletně v kornštině. Existuje několik časopisů (např. \"An Gannas\" – Posel, vychází již od roku 1976), novin a rádií (např. \"Radio BBC Cornwall\" nebo \"Radyo an Gernewegwa\") používajících více či méně kornštinu. Od března 2008 lze studovat kornštinu na vídeňské univerzitě v rámci programu keltských studií či formou dálkového studia na univerzitě v Exeteru. Britská vláda se ke kornštině prozatím staví rezervovaně a poskytuje jejímu rozvoji jen velmi omezené finanční prostředky. Kurzy kornštiny lze studovat takřka kdekoliv po celém Cornwallu, existují i lekce online či lekce přes e-mail.\n\nKornsky dnes hovoří alespoň částečně zhruba deset tisíc Cornwallanů, tj. asi 2% celkové populace poloostrova. Z těchto deseti tisíců je dva až čtyři tisíce dostatečně kompetentních mluvčích, vysoce kompetentních či přímo znalců specializovaných témat je opět určitý díl z tohoto počtu. Jazyk má dnes i rychle rostoucí počet dvojjazyčných dětí předškolního věku, roste i jeho podpora od ředitelů škol či místních samospráv. Kurzy a školní výuka v kornštině je k dispozici po celém území poloostrova, včetně již dlouho anglicky hovořícího východu. Na sílu hnutí ukazuje nařízení o dvojjazyčnosti oficiálních informačních tabulí z roku 2009. Předpokládá se, že se spisovná verze jazyka dostane mnohem více do vyučování na půdě základních a navazujících středních škol. Otevření první školky je též Cornwallany chváleno jako krok správným směrem. Úkolů, před kterými jazyk stojí, je několik: je nutné dostat jazyk do učebních plánů škol a školek, zajistit financování bilingválního vyučování, vybudovat vlastní nonstop fungující platformu či jazykovou mutaci denního tisku, TV či rádia. Jazyk již infiltroval všechny vrstvy obyvatelstva, tedy nejen specializované okruhy jako na počátku minulého století. Existuje předpoklad, že v budoucnu splynou dialekty kornštiny v jeden dominantní, těžící z bohatosti všech předchozích forem; dost možná jejím základním kamenem bude v r. 2013 schválený \"Kernowek Standard\". Dnes je nejvíce mluvčích dialektu \"Kemmyn\", asi 50 % z celkového počtu, proto bude mít tato skupina důležité slovo i v budoucnu.\n\n"}
{"id": "45180", "url": "https://cs.wikipedia.org/wiki?curid=45180", "title": "Oblačnost", "text": "Oblačnost\n\nOblačnost je mírou, jež udává stupeň pokrytí oblohy oblaky. Oblačnost je významným meteorologickým a klimatologickým prvkem. V klimatologii se vyjadřuje v desetinách pokrytí oblohy – 0/10 do 10/10. V synoptické meteorologii se používá osmin – 0/8 až 8/8 pokrytí oblohy oblaky. V obou případech znamená 0/10 nebo 0/8 jasnou bezoblačnou oblohu, 10/10 nebo 8/8 znamená zcela zataženou oblohu.\n\nMnožství oblačnosti lze vyjádřit v procentech. Globální hodnota oblačnosti pro planetu Zemi je udávána kolem 54 %, což je více než jedna polovina povrchu Země.\n\nMnožství oblačnosti je významným meteorologickým a klimatologickým prvkem, neboť oblaky hrají zásadní roli v energetické bilanci Země a jsou součástí zpětných vazeb uvažovaných i při modelování počasí a podnebí. Stačí si uvědomit, jaký mají vliv na albedo Země – α = 30 %; α = 2 až 7 %; α = až 75 %.\n\nOblačnost je úzce svázána se slunečním svitem. Je zřejmé, že se oba prvky „doplňují“.\n\nČáry spojující místa se stejným množstvím oblačnosti se nazývají izonefy.\n\nDříve byly pod pojmem oblačnost chápány všechny oblaky a jejich skupiny, přičemž se uvažovala oblačnost nízká, střední, vysoká, konvektivní, orografická, proměnlivá a jiná další. U oblačnosti se stanovovaly druhy, tvary a odrůdy, výška základny, ale také množství a hustota. A právě pro množství oblačnosti se dnes užívá označení oblačnost.\n\nNa meteorologických mapách se oblačnost (množství oblačnosti) zaznamenává přímo do staničního kroužku pomocí specifických symbolů.\n\n"}
{"id": "45187", "url": "https://cs.wikipedia.org/wiki?curid=45187", "title": "Glukóza", "text": "Glukóza\n\nGlukóza (v chemickém názvosloví sacharidů glukosa) (z řec. \"γλυκύς\", tj. \"glykys\", česky \"sladký\" nebo \"γλευκος\", \"gleukos\", česky \"mošt, sladké víno\"), v běžné řeči označovaná jako hroznový cukr nebo krevní cukr, je jedním z monosacharidů ze skupiny aldohexóz. V chemických vzorcích oligosacharidů a polysacharidů se značí symbolem Glc. V čistém stavu je glukosa bílá krystalická látka sladké chuti. V přírodě běžná konformace glukózy je -glukóza, která stáčí polarizované světlo doprava, odtud pochází její staré označení dextróza, které se doposud běžně používá v lékařské literatuře.\n\n-Glukóza se může připravit krystalizací z rostlinných šťáv, zejména z hroznů vinné révy, ale hlavní metodou její výroby je kyselá nebo enzymatická hydrolýza rostlinného škrobu, v Česku především bramborového.\n\nGlukóza existuje ve dvou enantiomerech, a to jako -glukóza (vyskytující se v přírodě), nazývaná též dextróza, a její zrcadlový obraz, -glukóza. Svými chemickými a fyzikálními vlastnostmi neliší, s výjimkou toho, že jejich vodný roztok stáčí rovinu polarizovaného světla opačným směrem. V živých organismech jsou však nezaměnitelné, protože -glukóza nemůže být fosforylována hexokinázou a nemůže tedy vstoupit do metabolismu cukrů. Některé bakterie ovšem mají enzymy schopné -glukózu zpracovat. -Glukóza chutná stejně jako -glukóza a byla navržena jako umělé sladidlo, kvůli vysokým nákladům na výrobu ovšem nebyla rozšířená.\n\nVzhledem k přítomnosti aldehydické skupiny patří glukóza k redukujícím sacharidům, tj. např. redukuje soli dvojmocné mědi na jednomocné, což se v minulosti užívalo ke kvalitativnímu i kvantitativnímu stanovení cukru v roztoku (například v moči). Přitom se aldehydická skupina -glukózy se mění na karboxylovou a vzniká kyselina -glukonová. Při použití silnějších oxidačních činidel, jako např. kyseliny dusičné, se oxiduje rovněž primární alkoholická skupina na opačném konci molekuly též na karboxylovou skupinu za vzniku kyseliny -glukarové. Zoxiduje-li se pouze primární alkoholická skupina na posledním uhlíku (s lokačním číslem 6), vzniká kyselina -glukuronová.\n\nRedukcí glukosy, např. hydrogenací vodíkem za přítomnosti katalyzátorů, se naopak redukuje aldehydická skupina na primární alkoholickou skupinu a vzniká -glucitol, známější pod názvem sorbitol (sorbit), používaný jako umělé sladidlo pro diabetiky.\n\nV roztoku přechází glukóza do cyklické hemiacetalové formy s šestičlenným kruhem (pyranóza), která v rovnovážném stavu za laboratorní teploty 20 °C obsahuje dva anomery, lišící se orientací hemiacetalového hydroxylu: 36 % α-glukopyranózy a 64 % β-glukopyranózy.\n\nTyto anomery jsou v dynamické rovnováze a procesem mutarotace (viz předchozí reakční schema) přecházejí s poločasem řádu hodin jeden v druhý. V obou případech prostorové uspořádání šestičlenného heterocyklu odpovídá židličkové konformaci (Z-forma). Čisté anomery v pevné fázi můžeme získat krystalizaci za určitých podmínek. Při krystalizaci z methanolu se vytvářejí krystaly α--glukopyranózy, zatím při krystalizaci z kyseliny octové krystaly β--glukopyranózy. Při krystalizaci z vodného roztoku obvykle dostáváme monohydrát -glukózy.\nV zelených rostlinách vzniká procesem fotosyntézy z oxidu uhličitého a vody za přítomnosti chlorofylu a dodávky energie ve formě světelných kvant podle sumární rovnice\n\npřičemž vzniká kyslík. Přesně opačným procesem je proces, kterým organismy rostlin a živočichů odbourávají („spalují“) -glukózu na původní látky a získávají tak potřebnou energii.\n\nObecně o chemických vlastnostech a reakcích viz též heslo aldóza.\n\nČistá -glukóza se nachází v rostlinách jako jeden z produktů fotosyntézy a představuje pro rostliny zásobu energie. Hromadí se především v plodech. Kromě toho je podjednotkou řady přírodních oligosacharidů, např. maltózy, sacharózy, laktózy aj. a polysacharidů, např. škrobu nebo glykogenu. Obecně se tyto glukózové sacharidy nazývají glukany. Je také součástí mnoha heteroglykosidů, vyskytujících se v rostlinách.\n\nJe také přítomna v krvi živočichů, i v některých živočišných produktech, zejména v medu. Člověk s cukrovkou má více glukózy v moči.\n\n-Glukóza je nezbytná pro fungování lidského těla; je základním a nejrychlejším zdrojem energie pro všechny tělesné tkáně. Pro některé lidské buňky, zejména pro červené krvinky, je glukóza jediným zdrojem energie, bez kterého se neobejdou. Tyto tkáně spotřebují za 24 hodin přibližně 150 g glukózy. Je-li příjem v potravě nižší nebo nerovnoměrný, chybějící glukózu získává organizmus štěpením zásobního glykogenu procesem glykogenolýzy. Při poklesu hladiny glukózy se ze žláz s vnitřní sekrecí (z pankreatu a nadledvin) začnou uvolňovat kontraregulační hormony (glukagon a adrenalin), které mobilizují její tvorbu. Glykogen je uložen především v játrech a také ve svalstvu v množství od 150 do 400 g, podle situace, ve které se organizmus nalézá. V případě, že jsou zásoby glykogenu vyčerpány, vytváří si organizmus nezbytné množství glukózy přeměnou tělesného tuku pomocí glukoneogeneze. Při stresu a při delším hladovění se jako zdroj pro tvorbu glukózy využívá také bílkovin ze svalů i za cenu oslabování jejich funkce.\n\n\nKromě již zmíněného použití v lékařství je surovinou pro fermentační výrobu ethanolu a alkoholických nápojů (pivo, víno atp.) alkoholovým kvašením působením kvasinek rodu \"Saccharomyces\". Působením jiných mikroorganismů lze vyrábět i jiné důležité organické sloučeniny, jako butan-1-ol , glycerol, aceton, kyselinu mléčnou, kyselinu citronovou aj.\n\nEnzymaticky se z ní vyrábí mnohem sladší monosacharid fruktóza, která se používá v potravinářském průmyslu.\n\nVyužívá se také jako umělá výživa (kapačky).\n\n\n"}
{"id": "45194", "url": "https://cs.wikipedia.org/wiki?curid=45194", "title": "John Dalton", "text": "John Dalton\n\nJohn Dalton (6. září 1766 Eaglesfield, Cumberland – 27. července 1844 Manchester) byl britský chemik a fyzik, známý především svou obhajobou atomové teorie.\n\nSvé rozsáhlé vědomosti získal jako samouk, později působil jako učitel, soukromý učenec a sekretář, od roku 1817 byl předsedou Manchester Literary and Philosophical Society.\n\nNejprve se zabýval meteorologií, později zkoumal fyzikální vlastnosti kapalin a plynů. V roce 1801 objevil tzv. Daltonův zákon parciálních tlaků a v tomtéž roce vyslovil i atomovou teorii, podle které mají všechny atomy jednoho prvku (na rozdíl od atomů jiných prvků) stejnou hmotnost. Tato teorie byla v souladu s dosavadními výsledky pokusů ukazující, že při slučování prvků narůstá úměrně hmotnost výsledné sloučeniny. Tímto se stal zakladatelem moderní atomistiky.\n\nSvé výsledky zveřejnil v díle \"A New System of Chemical Philosophy\" z roku 1808. \n\nVytvořil i soustavu chemických značek, ale ta se neujala.\n\nV roce 1794 jako první vědecky vysvětlil podstatu barvosleposti. On sám jednou formou barvosleposti trpěl. Na jeho počest byla barvoslepost pojmenovaná \"daltonismus\".\n\nDaltonismus: Jedna z vrozených příčin barvosleposti. U postižených chybí, nebo je omezena schopnost rozlišit červenou a zelenou barvu. Dědičnost – gonosomálně recesivní.\n\n"}
{"id": "45198", "url": "https://cs.wikipedia.org/wiki?curid=45198", "title": "Západní provincie (Uganda)", "text": "Západní provincie (Uganda)\n\nZápadní provincie (anglicky \"Western province\") byla v letech 1976-1989 jednou z deseti provincií Ugandy. Provincie vznikla ze severní a střední části dosavadní Západní oblasti, a její území zahrnovalo zrušená království Buňoro-Kitara a Toro. Centrem provincie bylo město Fort Portal. Na západě provincie sousedila se Zairem \"(dnešní Demokratická republika Kongo)\", na severozápadě s provincií Nil, na severu a severovýchodě se Severní provincií, na východě pak s provincií Severní Buganda, a na jihu s Jižní provincií. Roku 1989 byla provincie zrušena a její území znovu začleněno do obnovené Západní oblasti.\n"}
{"id": "45200", "url": "https://cs.wikipedia.org/wiki?curid=45200", "title": "Jižní provincie (Uganda)", "text": "Jižní provincie (Uganda)\n\nJižní provincie (anglicky \"Southern province\") byla v letech 1976 – 1989 jednou z deseti provincií Ugandy. Provincie vznikla z jižní části bývalé Západní oblasti, a její území zahrnovalo zrušené království Ankole a bývalý distrikt Kigezi. Centrem provincie bylo město Mbarara. Na západě provincie sousedila se Zairem \"(dnešní Demokratická republika Kongo)\", na severu se Západní provincií, na východě s provincií Jižní Buganda, na jihu pak se Rwandou a Tanzanií. Roku 1989 byla provincie zrušena a její území znovu začleněno do obnovené Západní oblasti.\n"}
{"id": "45207", "url": "https://cs.wikipedia.org/wiki?curid=45207", "title": "Jurij Dolgorukij", "text": "Jurij Dolgorukij\n\nJurij Dolgorukij (rusky Юрий Долгорукий, 1090 – 15. května 1157) byl veliký kníže kyjevský z rodu Rurikovců, šestý syn Vladimíra II. Monomacha. \n\nPo smrti Jurijova otce Vladimíra Monomacha (1125) a zvláště jeho syna Mstislava (1132) se jednotný kyjevský stát začal rozpadat na menší knížectví, kde vládla jednotlivá rurikovská knížata. Jurij spravoval od roku 1125 rostovsko-suzdalské knížectví, které začalo rychle nabývat na významu. Jeho hlavní sídlo přenesl ze starobylého Rostova do významného obchodního střediska Suzdalu. Po smrti svého staršího bratra velikého knížete kyjevského Mstislava, vymanil své země z nadvlády Kyjeva. Později se této metropole sám několikrát zmocnil, přenesl sem své sídlo a stal se velikým knížetem kyjevským. \n\nZa jeho vlády se prameny k roku 1147 poprvé zmiňují o Moskvě – tvrzi bojara Kučky, kam Jurij pozval jednoho z dalších ruských knížat na hodokvas.\n"}
{"id": "45208", "url": "https://cs.wikipedia.org/wiki?curid=45208", "title": "Kyseliny polythionové", "text": "Kyseliny polythionové\n\nKyseliny polythionové tvoří skupiny anorganických kyselin síry. Jejich obecný vzorec je HSO, kde n = 2, 3, 4, 5 nebo 6. V jejich molekulách jsou všechny atomy síry vázány na sebe.\n\nNázvy kyselin polythionových se odvozují podle počtu atomů síry ve vzorci, tedy:\n\nSměs těchto kyselin se tvoří při uvádění sulfanu do vodného roztoku oxidu siřičitého. Jednotlivé kyseliny lze připravit z jejich solí. Všechny polythionové kyseliny se snadno rozkládají na kyselinu sírovou, sulfan a síru.\n\nJako každá kyselina i kyseliny polythionové tvoří své soli. Jejich název se odvíjí od toho, od které kyseliny sůl pochází, tedy soli kyseliny dithionové se nazývají dithionany, soli kyseliny trithionové trithionany atd. Všechny anionty (dithionan, trithionan, tetrathionan, …) mají náboj 2-. Příkladem soli je např. tetrathionan sodný, jehož vzorec je NaSO. Hydrogensoli polythionových kyselin se zatím nepodařilo syntetizovat.\n"}
{"id": "45209", "url": "https://cs.wikipedia.org/wiki?curid=45209", "title": "Válka světů (rozcestník)", "text": "Válka světů (rozcestník)\n\nVálka světů je původně román H. G. Wellse, popisující invazi marťanů na Zem. Román získal velkou popularitu a byl mnohokrát adaptován do různých podob:\n\n"}
{"id": "45210", "url": "https://cs.wikipedia.org/wiki?curid=45210", "title": "Teleorman", "text": "Teleorman\n\nTeleorman je župa (județ) v jižním Rumunsku, ve Valašsku. Jejím hlavním městem je Alexandria.\n\nHraničí na západě s župou Olt, na severu s župami Pitești a Dâmbovița, na východě s župou Giurgiu a na jihu s Bulharskem. Většina jejího území je nížinná, velmi vhodná pro zemědělství, k severu se mírně zvedá. Hlavními řekami, které tudy protékají kromě Dunaje, tvořícího jižní hranici župy, je Vedea a Teleorman; ta druhá dala župě svůj název. Na ploše 5 790 km² tu žije tu 465 053 obyvatel, 97 % z nich jsou Rumuni, největší menšinou jsou Romové. Průmysl je soustředění v hlavním městě, kde jsou velké závody, vyrábí se hlavně potraviny, textil a chemikálie. Zemědělství ale stále zde dodnes zaměstnává nejvíce lidí. Župou prochází i důležitá železnice, spojující Bukurešť s Craiovou, na její větev je napojené i hlavní město.\n"}
{"id": "45211", "url": "https://cs.wikipedia.org/wiki?curid=45211", "title": "Beat", "text": "Beat\n\nBeat (v Česku také zvaný \"big beat\") je hudební styl, který výrazně ovlivňoval mladou generaci od poloviny 60. let do začátku 70. let 20. století. Bigbítové kapely měly obvykle složení: dvě elektrické kytary, jedna baskytara a bicí.\n\nBeat vznikl v Anglii, především v Londýně a Liverpoolu, v padesátých letech 20. století. V té době zde vzniklo množství nových mladých skupin, které se setkávaly se svými příznivci v malých klubech a hospodách. Na rozdíl od rock and rollových interpretů, které poslouchali jejich rodiče, nevystupovali v nákladných kostýmech, ale v tom v čem chodili do práce nebo po ulici. Beatové písničky jsou v 4/4 rytmu a první doba je zvýrazněna, ve zpěvu dominují vícehlasy, důraz se klade také na kytarové melodie. Písničky jsou proto homogenní a jednolité. Beat představuje jakýsi přechod mezi folk-rockem a pop music proto bývá považován za „kytarový pop“.\n\nPrvním rádiem mimo anglické BBC, které začalo vysílat beatovou hudbu do Evropy, bylo v komunistickém Československu velmi oblíbené Radio Luxemburg.\n\nV 50. letech byla populární hudba středního proudu spojením swingu a evropské písňové tradice. Rockovou revoluci zahájil Rock Around the Clock v roce 1953. Nicméně rock'n'roll nepatřil k mainstreamu a byl generační záležitostí.\n\nCelosvětově symbolizuje big beat prvních 5 alb britských Beatles: \"Please Please Me\" (1963), \"With the Beatles\" (1963), \"A Hard Day's Night\" (1964, \"Beatles for Sale\" (1964) a \"Help\" (\"1965\"), obsahujících kromě typického bigbeatu též cover verze rock'n'rollů. Jejich následující alba, od \"Rubber Soul\" (1965) po \"Abbey Road\" (1969) jsou již rocková.\n\nSymbolem zrodu big beatu v USA je \"Will You Love Me Tomorrow?\" od \"The Shirelles\", hit č. 1 v lednu a únoru 1961 a zejména \"Be My Baby\" od \"The Ronettes\", hit č. 1 12. října 1963, využívající novou techniku hudebních aranží wall of sound.\n\nBig beat od hudby let 50. let odlišuje především autentičnost, jež se projevila osobními výpověďmi v textech, na rozdíl od často plytkých textů písní předchozích a zejména pozdějších, to, že autor písně byl obvykle i jejím interpretem, a to, že není určena primárně k tanci, nýbrž k poslechu. Dalším odlišujícím rysem jsou hudební nástroje: basová elektrická kytara a bicí; důraz na skupinu místo jen na zpěváka.\n\nDospělí v té době přijímali beat velmi kriticky. Byl pro ně symbolem rebelie a přinášel věci dosud nevídané. Dlouhé vlasy u mužů, velmi hlasitý poslech hudby.\n\nBeat se také angažoval proti americké válce ve Vietnamu.\n\nZa nejznámější beatové skupiny lze považovat The Beatles, The Rolling Stones, The Who, Kinks, The Mamas and the Papas.\n\nV Československu: Beatmen, Flamengo, Rebels, Komety, Katapult, Sputnici, The Matadors, Brutus a počátky skupin Olympic, Synkopy 61 a Citron.\n\nV Česku zažila beatová hudba v 60. letech obrovský rozmach a popularitu. V letech 1967 a 1968 se konaly 2 československé beatové festivaly.\n\nPo okupaci Československa v srpnu 1968 byla beatová hudba vytlačena z oficiálních sdělovacích prostředků. Represe vůči nezávislé hudbě se stupňovaly a vyvrcholily v roce 1977 soudním procesem s Plastic People of the Universe.\n\nV Československu je nejznámějším představitelem big beatu skupina Olympic a její hity \"Dej mi víc své lásky\" (1965), \"Snad jsem to zavinil já\" (1967) a \"Želva\" (1967) a Karel Gott svou nahrávkou \"Oči sněhem zaváté\" (1963).\nČeský pojem \"big beat\" nelze zaměňovat s anglickým pojmem big beat, též \"chemical breaks\".\n\nClevelandský DJ Alan Freed (mj. také otec termínu rock and roll) chtěl zdůraznit, že skladba Rock Around the Clock z roku 1953 (na albu, jenž sám uváděl) je něco úplně nového, a že to má především pořádný rytmus. Hovořil o rock'n'rollu a dodal, aby to ještě dál podtrhnul: \"This is really Big Beat!\"\nJiné vysvětlení původu pojmu odkazuje k písni amerického zpěváka Fatse Domina \"The Big Beat\".\n\nV Československu bylo slovo Bigbít, Big Beat, někdy familiárně bigboš, chápáno malinko odlišně jednalo se o pojem pro mainstreamovou populární hudbu 60. let 20. století, především v letech 1963 - 1969, místo nesprávného jazzová hudba či estrádní hudba. Od 70. let byl tento pojem někdy používán pro označení rocku či undergroundu.\nSkupinka kolem Pavla Kratochvíla, Toma Vašíčka, Zdeňka Leiše, Pavla Sedláčka, Petra a Jirky Jandových a Pavla Chrastiny si tehdy možná myslela, že oba termíny (rock'n'roll a bigbeat) jsou synonyma. Podle Pavla Sedláčka byla záměna záměrná, aby neprovokovali komunistickou státní moc výrazem \"rock'n'roll\" nazvali svou skupinu „Studijní skupina big beatu“ a obecně začali používat označení bigbít. Rychle to domácnělo i mezi kulturními úředníky. Anglofonní země by česko-slovenský žánr nejspíš označily za pop-rock.\n\n\n\n\n"}
{"id": "45220", "url": "https://cs.wikipedia.org/wiki?curid=45220", "title": "Fenylethylamin", "text": "Fenylethylamin\n\nFenylethylamin (mimo chemii fenyletylamin dle PČP), zkratkou FEA (v angličtině PEA), je strukturně nejjednodušší a přitom velmi účinný hormon a alkaloid skupiny amfetaminu. Je základní látkou, od níž je odvozeno několik stovek různých podobných organických sloučenin, jak přírodních, tak syntetických, většinou s významnými psychotropními vlastnostmi. V čistém stavu je to bezbarvá kapalina, na vzduchu tvořící pevný uhličitan reakcí s oxidem uhličitým. Někdy bývá také označován jako „droga zamilovaných“.\n\nFenylethylamin je produkován septem limbického systému mozku v řídící centrále pocitů, což je část mozku zodpovědná za veškeré emoce. Ve větším množství je jako alkaloid obsažen např. v listech brukve zelné (\"Brassica oleracea\", zelí, květák apod.) a to v množství 2 až 9 ppm a ve jmelí bílém (\"Viscum album\").\n\nJe obsažen i v jiných přírodních zdrojích, včetně potravin, zejména prošlých mikrobiální fermentací (např. v čokoládě). Předpokládalo se, že při konzumaci ve větším množství může dojít k psychotropním efektům, ale látka je v těle rychle enzymaticky odbourávána enzymem MAO-B, což zabraňuje tomu, aby se dostala ve větším množství do mozku.\n\nV organismech, včetně lidského, vzniká enzymatickou dekarboxylací aminokyseliny fenylalaninu\n\nChemická syntéza spočívá v přípravě nitrostyrenu z  benzaldehydu a nitromethanu\n\nkterý hydrogenací přechází na fenylethylamin\n\nRůzně substituované molekuly fenylethylaminu patří mj. k významným bioorganickým sloučeninám, jejichž přehled je v připojeném schématu.\n\nMezi tyto látky patří různé Stimulanty, halucinogeny, antidepresivum, léčiva na rozšiřování průdušek (např. proti astmatu) a jiné. Jedná se například o:\n\n\nV lidském mozku slouží jako neuromodulátor a neurotransmiter.\n\nVe větším množství je jedovatý. Při podání intraperitoneálně je smrtelná dávka LD u myší 175 mg/kg, při subkutánním 320 mg/kg a intravenosním 100 mg/kg.\n"}
{"id": "45221", "url": "https://cs.wikipedia.org/wiki?curid=45221", "title": "Adenin", "text": "Adenin\n\nAdenin, dříve též vitamín B, je heterocyklická sloučenina o sumárním vzorci CNH a relativní molekulové hmotnosti 135,125. Spolu s guaninem patří k dusíkatým bázím purinového typu. Adenin je základem ATP, ADP a AMP. Je to také nukleová báze komplementární s thyminem v DNA nebo uracilem v RNA.\n\nAdenin je obvykle vytvářen v buňkách jako součást molekuly monofosforylovaného nukleotidu (adenosinmonofosfát, AMP), a to enzymatickou přeměnou z inositolmonofosfátu (IMP) činností enzymů adenylosukcinátsyntetázy a adenylosukcinátlyázy. Jedná se o jednu ze závěrečných reakcí biosyntézy purinů. Degradace adeninu se opět odehrává přes nukleotidové deriváty - ty jsou nejprve převedeny na adenosin, a následně konvertovány adenosindeaminázou na inosin, posléze dalšími enzymy na hypoxantin, xantin a kyselinu močovou, která je vylučována močí.\n"}
{"id": "45224", "url": "https://cs.wikipedia.org/wiki?curid=45224", "title": "Anemometr", "text": "Anemometr\n\nAnemometr (z řeckého \"anemos\" = vítr), větroměr je přístroj pro měření rychlosti proudění anebo rychlosti a směru proudění. V meteorologii se používají anemometry k měření rychlosti větru anebo rychlosti a směru větru. Rychlost větru se standardně měří v 10 metrech nad zemí.\n\nK měření rychlosti větru bylo vyvinuto mnoho způsobů a přístrojů pracujících na různých principech.\n\nEnergie větru se přenáší na konstrukci, kterou vítr otáčí, rotuje či vychyluje z ustálené polohy. Mezi mechanické anemometry patří miskové anemometry (Robinsonův kříž), lopatkové anemometry, anemometry s výkyvnou deskou (Wildova korouhev, Dalozův kyvadlový anemometr).\n\nTlak proudícího vzduchu je přenášen a porovnáván s tlakem statickým .\n\nČidlo tvořené drátkem („hot wire“) je vystaveno zchlazujícímu účinku větru, přičemž můžeme určit rychlost zchlazování nebo energii potřebnou k náhradě (kompenzaci) odejmuté energie. Z obojího lze vyvodit rychlost větru (nikoli však směr).\n\nPomocí tepelného a chemického značkování se určuje rychlost ale i směr větru.\n\nAkustické anemometry měří nebo odvozují rychlost, ale i směr větru, ze změn šíření zvuku v atmosféře.\n\nK dispozici jsou dnes i anemometry založené na Dopplerově principu, takto lze rychlost větru odhadovat pomocí meteorologických radarů.\n\nRegistrační anemometry jsou nazývány anemografy.\n\n\n\n"}
{"id": "45225", "url": "https://cs.wikipedia.org/wiki?curid=45225", "title": "Moravské Budějovice", "text": "Moravské Budějovice\n\nMoravské Budějovice ( ; česky do roku 1869 \"Budějovice\") jsou město v okrese Třebíč v kraji Vysočina, 19 km jižně od Třebíče, na dopravní spojnici mezi Jihlavou a Znojmem na potoce Rokytka. Střední nadmořská výška města je 465 m n. m. Jsou také obcí s rozšířenou působností. Součástí města jsou části Jackov, Lažínky, Vesce a Vranín. Ve městě žije obyvatel. \n\nV roce 2020 by měl být rozpočet asi 220 milionů Kč.\n\nPrvní zmínka o Moravských Budějovicích pochází z roku 1231, městečko bylo zmíněno v listině, kde se oznamuje, že papež Řehoř IX. bere pod svoji ochranu vdovu po Přemyslu Otakarovi I. i jejími věnnými statky. Její jméno bylo Konstancie Uherská. Městečko tehdy leželo na tzv. Haberské stezce. Pravděpodobně ve městě existoval i opevněný hrad a ke konci 13. století bylo datováno založení tržiště v prostorách dnešního centrálního náměstí.\n\nMěsto tehdy patřilo Lichtenburkům, majitelům bítovského hradu a panství, v roce 1498 se Moravské Budějovice staly poddanským městem a dostaly do užívání znak. Město se roku 1529 stalo i městem krajským a tuto funkci plnilo 12 let. Dalšími majiteli města byl rod Valdštejnů. Během jejich vlády bylo vydlážděno náměstí, založena škola a město postihl i velký požár v roce 1532 při němž vyhořel i zeměpanský hrad. Po bitvě na Bílé hoře byl uvězněn a ve vězení na Špilberku brzy zemřel poslední z Valdštejnů – Zdeněk IV. Brtnický a město po konfiskaci jako zápočet za pohledávky vůči císaři získali rakouští katoličtí páni ze Schaumburka. Prvním majitelem byl Hanibal ze Schaumburka. V roce 1648 město získal Rudolf Jindřich ze Schaumburka a rozhodl se usadit rod v Moravských Budějovicích. Vlastnil tři domy, další tři domy a radnici konfiskoval a na jejich základu postavil budovu zámku. V roce 1673 město opět postihl velký požár, kdy měla shořet polovina města a město ztrácelo obyvatele. Dalšími majiteli se v roce 1736 stal rod pánů z Wallisu. Tito jmenovali primátora města a také další úředníky, jež spravovali město. V roce 1805 tudy táhli napoleonští vojáci.\n\nV roce 1850 byl ve městě zřízen okresní soud a berní úřad a samotné město se stalo součástí politického okresu Znojmo. V roce 1896 bylo ve městě zřízeno okresní hejtmanství a Moravské Budějovice se staly městem okresním. V roce 1864 vznikl i český spolek Čtenářský spolek slovanský Budivoj, který organizoval kulturní a vzdělávací činnost, zřídil městskou knihovnu, z jeho podnětu byla založena Vzájemná záložna, byl postaven Národní dům a např. byla v roce 1874 založena i Městská spořitelna. Později vzniklo i městské muzeum, byly vydávány noviny a také vznikla Továrna hospodářských strojů a slévárny Matěje Smrčky. Byla postavena i sokolovna pro místní členy sokola a mezi lety 1869 a 1871 byla vybudována železnice z Vídně do Prahy. V roce 1896 byla vybudována trať z Moravských Budějovic do Jemnice.\n\nPo čtenářském spolku vznikly i spolky další, v roce 1874 vznikl hasičský a občanský střelecký spolek, v roce 1880 spolek učitelský, v roce 1882 okrašlovací spolek, v roce 1883 Matice školská, v roce 1885 německý čtenářský spolek, v roce 1889 Sokol, v roce 1891 ženský pěvecký a vzdělávací spolek, v roce 1894 Hospodářský spolek pro okres moravskobudějovický «Jaromír» (r. 1921 se přetvořil na Okresní hospodářský spolek a r. 1943 Okresní spolek Svazu zemědělství a lesnictví), v roce 1896 župní hasičský spolek, v roce 1899 Národní jednota a později i další, např. Orel, legionářský, cyklistický, klub mladé generace, židovský a další. V roce 1848 byla založena utrakvistická obecná škola, v roce 1867 i hlavní s nižší reálkou, v roce 1887 i česká a německá obecná škola. K roku 1889 byla založená chlapecká měšťanská škola a hned další rok byla založena i dívčí měšťanská škola. V roce 1900 byla založena i živnostenská pokračovací škola a v roce 1911 matiční reálné gymnázium, jež bylo v roce 1919 bylo převedeno pod stát. V roce 1938 byl do Moravských Budějovic přemístěn i učitelský koedukační ústav, tentýž rok byla založena i obchodní škola a škola pro ženská povolání.\nV roce 1938 působila v Moravských Budějovicích „Vzájemná rolnická záložna” (r. 1871), „Spar- u. Vorschußverein” / německá Městská spořitelna (r. 1888), „Živnostenská záložna” (r. 1920), „Lidová záložna” (r. 1934) a německá „Hasičská záložna”.\n\nV roce 1896 vznikla na Moravě pod patronátem katolicko-národní strany Ústřední jednota českých hospodářských společenstev pro Moravu a Slezsko, která jako první české ústředí úvěrních družstev sdružovala 86 společenstev s 6 206 členy, zakládala úvěrní družstva – raiffeisenky, které v katolicky orientovaných družstvech převažovaly. V roce 1901 bylo v Moravských Budějovicích založeno Hospodářské družstvo, které nabízelo umělá hnojiva Přerovské rol. továrny a v místnostech obilního skladiště na „Palírně” (hostinec Palírna Ferd. Šrámka u nádraží) žitné i pšeničné otruby. Na mimořádné valné hromadě v neděli 26. dubna 1903 se členové družstva dohodli na zakoupení nového pozemku pro skladiště. Spory o vedení, malá prosperita a nepochopení družstevnictví ze strany rolníků provázely družstvo až do roku 1905 a jeho činnost nakonec ustala. V květnu 1914 otevřela strana nár. socialistů v Morav. Budějovicích obchod svého Prvního zásobního a potravního družstva „Svépomoc”. Strana se scházela ve spolkových místnostech Národního domu.\n\nPo vzniku Československa držela pozici lidoveckého družstevnictví «Ústřední jednota českých hospodářských společenstev úvěrních v Brně». Nejvýznamnější složku lidoveckého družstevnictví tvořila tzv. lidová hospodářská družstva (zádruhy, zemědělské družiny). Stranické spory vedly nakonec v roce 1920 k rozštěpení družstevnictví. V roce 1920 ovládla „Okresní hospodářské družstvo” Republikánská strana zemědělského a malorolnického lidu, lidovci založili Zemědělskou družinu. „Okresní hospodářské družstvo” získalo právo vykupovat obilí a stalo se subkomissionářem „Obilního ústavu”. Správcem, členem ředitelství a splnomocněným obchodním zástupcem byl zvolen Jan Filipský. V roce 1920 zřídilo pražské ústředí Republikánské strany v Praze «Oddělení pro Moravu», jehož úpravou byl pověřen dosavadní důvěrník okresní organizace strany v Moravských Budějovicích a člen říšského zastupitelstva strany Em. Dvořák. Veškerá agenda z Brna byla převedena do Prahy. V roce 1927 se v Brně v rámci Republikánské strany ustanovilo Zemské sdružení úředníků a zaměstnanců, zaměstnaných v moravských družstvech.\n\n„Zemědělská družina” se ocitla v nevýhodném postavení zejména po zavedení agrárnického obilního monopolu, tzv. regulovaného hospodářství obilního a jiného, jímž vznikla „Čs. obilní společnost”. Po celé jihozápadní Moravě mohla komisionálně vykupovat obilí pouze filiálka Zemědělské družiny v Telči. Agrární buržoazie postupně na venkově ovládla větší část hospodářských i zemědělských podniků, peněžních ústavů a získala i další ekonomické pozice. V letech 1935–1937 se Ústřední jednota hospodářských společenstev úvěrních (předseda Fr. Wenzl) zaměřila na budování nových družstev a obilních sil.\n\nOkresní hospodářské družstvo se postupně sloučilo s Jemnicí, Třebelovicemi, Grešlovým Mýtem (1935) a posléze se Želetavou. Republikánská strana vybudovala v areálu hospodářského družstva„ Dům zemědělské osvěty” a nové obilní silo. V Domě zemědělské osvěty měla být umístěna Hospodářská záložna, místnost pro odbornou knihovnu, archiv pro hospodářský spolek a zemědělskou poradnu, spolková místnost pro menší porady, cvičná kuchyně pro občasné kurzy, v poschodí velká přednášková síň.\n\nV roce 1934 založili lidovci v Moravských Budějovicích „Lidovou záložnu”. Sklady Zemědělské družiny (ZD) se nacházely v Telči, Dačicích, Lukách n. Jihl., Mor. Budějovicích, Jaroměřicích n. R., Třebelovicích a Vícenicích. Lidová Zemědělská družina vykupovala všechny druhy obilí a prodávala umělá hnojiva, krmiva, uhlí, benzín, oleje a další hospodářské potřeby. V roce 1936 otevřela ZD v Třebíči nové sedmipatrové obilné silo a v roce 1937 se stala Zemědělská družina v M. Budějovicích komisionářem Čs. obilní společnosti pro oblast: Mor. Budějovice, Jaroměřice n. R., Blížkovice, Třebelovice, Jemnice, Dačice, Telč, Maršov, Třešť, Luka, Kamenice, Jihlava, Nová Říše, Stará Říše, Budeč, Želetava, Krasonice, Grešlové Mýto, Batelov, Stonařov, Studená, Brtnice, Jamné.\n\nV roce 1937 započala Zemědělská družina se stavbou družstevní mlékárny. Mlékárna byla vybavena nejmodernějšími stroji, disponovala výrobou másla a sýrů, mléka odstředěného, mléka zahuštěného a kondenzovaného, smetany, podmáslí, tvarohu a sušeného mléka, taktéž výrobou umělých vajec. Dostavěny byly chladírny vajec a druhým rokem nová samostatná budova pro sběrnu a manipulaci vajec. V roce 1940 vyhlásil Českomoravský svaz pro mléko, tuky a vejce „Mlékárnu zemědělské družiny Moravské Budějovice” obvodní sběrnou pro vejce z obcí soudního okresu M. Budějovice a z obcí bývalého soudního okresu Vranov: Vysočany, Oslnovice, Zblovice, Bítov.\n\nV roce 1945 převzal „Okresní hospodářské družstvo” (po zrušené straně agrárníků) „Jednotný svaz českých zemědělců pro Moravu a Slezsko” (JSČZ), ovládané komunistickou stranou a Ďurišovým ministerstvem zemědělství. V budově Okresního hospodářského družstva se také nalézala Okresní úřadovna JSČZ. Na podzim roku 1946 zřídil JSČZ v areálu Okresního hospodářského družstva Strojní traktorovou stanici. V roce 1952 bylo Okresní hospodářské družstvo podle vyhlášky ministra výkupu č. 362/1952 Ú.l. ze dne 19. prosince 1952 znárodněno. Mlékárna byla začleněna pod mlékárnu v Jaroměřicích n. Rokytnou a v Třebíči a přejmenována na „Okresní družstevní mlékárnu” (Okresní družstevní mlékárna, z. s. s r. o., Moravské Budějovice; 1952 Horácké mlékárny, n. p., Jihlava; 1953 Mlékařské závody, n. p., Moravské Budějovice; 1958 Jihlavské mlékárny, n. p., Jihlava, závody Moravské Budějovice a Jaroměřice; 1960 Lacrum, n. p., Brno, závod Moravské Budějovice, provoz Jaroměřice; 1994 a.s. Lacrum Brno; 1992 J + R MLÉKÁRNA s.r.o.) Noví majitelé mlékárny (Bedřich Štecher a Miroslav Suchý) v roce 2010 provoz v Moravských Budějovicích zrušili. Hospodářské družstvo komunisté transformovali na JZD (1953–1992) se Státní traktorovou stanicí (STS). V roce 1992 privatizováno a od roku 1994 je Zemědělské družstvo Moravské Budějovice v likvidaci.\n\nŘemeslníky a živnostníky sdružovala Zemská jednota živnostenských společenstev v Brně. V roce 1940 byla založena Okresní jednota živnostenských společenstev v Moravských Budějovicích. Bratři Smrčkové, továrna hospodářských strojů a slévárna Moravské Budějovice, vznikla z původně malé rodinné dílny. V roce 1947 zaměstnávala 236 zaměstnanců. Dále zde působila továrna na nábytek Bohumila Jenerála, parní pila a velkoobchod se dřevem Antonína Bachela, tesařství a parní pila Leopolda Jahody, mlýn Josefa Černohouse a celá řada drobných živnostenských firem: Alois Kulhánek (cukrářství), Rajmund Aujeský (pekařství), Jaroslav Sedláček (cukrářství), Karel Novotný (radiozávod), Jan Klimt (strojírna), Josef Šplíchal (sklad nábytku), František Šabata (kolářství a karoserie), Antonín Brych (řeznictví a restaurace), Josef Šimek (velkoobchod), Karel Kopeček (koncesovaná nákladní, autobusová a osobní doprava), Jan Vašta (zahradnictví), Jan Trojan (výroba a prodej oděvů), Bohumil Špát (smíšené zboží), Karel Kaletus (nožířství), Milada Kreuterová (národní správa sklo-porcelán), Antonín Kreuter (národní správa rámování obrazů, sklenářství), A. Babák a V. Novotný (stavitelství a tesařství), B. Dvořák (obchodní dům), B. Hromádka (železo-porcelán-sklo-smaltované nádobí), Josef Sedlák (elektrotechnický závod), Viktor Dvořák (knihtiskárna a prodejna s papírem), Jaroslav Dvořák (oprava, motocykly), F. Nesládek (drogerie) a prodejna obuvi národního podniku Baťa a řada dalších.\n\nPo znárodnění působily v Moravských Budějovicích závody národního podniku Královopolská strojírna Brno (dříve Smrčkova továrna), Moravskoslezské pily, n. p. (dříve Bachelova pila), Kovo a dřevoprůmysl (fa. J. M. Novotného), Sběrné suroviny, n. p. (Osvačilova koželužna), Středomoravské mlýny (mlýn J. Černohouse), Moravské lihovary a cukrárny (fa. Stanislav Janoštík, výroba ovocných šťáv, Mor. Budějovice).\n\nMoravské Budějovice patřily až do počátku 80. let 19. století k městům s výraznou převahou českého obyvatelstva, ovládaného hospodářsky silnou německou minoritou. Vnitřní město si dlouho dobu udržovalo řemeslný ráz se silným cechem obuvníků, ve městě pracovali koželuhové, výrobci podešví, řemenáři a sedláři, krejčí, tkalci, barvíři, kloboučníci, řezníci, pekaři a mlynáři. Většina rolnických rodin sídlila na předměstí a po okraji města.\n\nV květnu 1945 zřídil MNV v Moravských Budějovicích internační pracovní tábor, kde byli internováni občané z Moravských Budějovic a z pohraničních obcí okresu M. Budějovice (Lovčovic, Chvalkovic, Županovic, Rancířova, Vratěnína, Mešovic, Dančovic, Korolup, Dešné, Hluboké, Lubnice a Uherčic). V táboře byl zadržen i MUDr. Ernst Bruckner (česky Arnošt Bruckner, nar. 11. listopadu 1882), bývalý okresní zdravotní rada ze Znojma, který v roce 1938 uprchl do Moravských Budějovic. Po zřízení protektorátu se přihlásil k německé národnosti a v letech 1939–45 působil jako okresní zdravotní rada v Moravských Budějovicích. Během okupace podporoval svého nevlastního bratra Josefa Grňu v odbojové činnosti, dceru přihlásil na českou školu a zahájil rozvodové řízení se svou německou manželkou. V době internace mu byl zabaven veškerý majetek v hodnotě 3,5 mil. Kčs. Proti Brucknerovi vystupoval zejména MNV, který se ostře stavěl proti jeho žádosti o udělení čsl. občanství. E. Bruckner byl poslán jako obvodní lékař do pohraničí (Vratěnín) a v dubnu 1947 trestní nalézací komise (TNT) ONV v Moravských Budějovicích rozhodla o jeho nevině. Čsl. občanství mu ale navráceno nebylo. V lednu 1948 vláda rozhodla o vystěhování německých lékařů z pohraničí do vnitrozemí. Ernest Bruckner působil přibližně od roku 1952 jako praktický lékař v Dolním Rakousku (Gastern). Zemřel kolem roku 1961. První organizovaný odsun asi 300 Němců proběhl v dubnu 1946. V roce 2019 byl upraven památník obětem světových válek na náměstí Míru, přibyly kamenné desky se jmény obětí.\n\nSčítání obyvatelstva v M. Budějovicích v roce 1947 potvrdilo pokles obyvatelstva oproti předválečným létům; z celkového počtu 4 345 bylo 2 038 mužů a 2 307 žen. Pokles byl odůvodněn odchodem obyvatelstva do pohraničí. Obyvatelé města bydleli v 1 025 domech o 1 338 bytech. Ve městě se nacházelo ještě 16 domů úplně zbořených a 15 domů k obývání nezpůsobilých.\n\nV roce 2020 byl v Tovačovského sadech zasazen buk na počest Josefa Salače, lékaře, který zemřel v roce 2019.\n\nVe městě se na podzim koná \"Horákův Horácký festival\", v roce 2016 jej zahájil Miroslav Táborský.\n\nKe konci léta v Moravských Budějovicích probíhá mezinárodní hudební festival Václava Hudečka a jeho hostů (v srpnu 2018 se konal již 11. ročník).\n\nV polovině října ve městě probíhá tradiční \"Císařské posvícení\". Je doprovázeno výstavami, rozsáhlými trhy, průvodem městem, posvícenským programem a pouťovými atrakcemi.\n\nMěstem prochází silnice I/38 a II/152, severně od města se silnice II/151 spojuje se silnicí I/38. Městem prochází cyklostezka Jihlava – Třebíč – Raabs. Městem prochází železniční trať Znojmo–Okříšky a výletní trasa z Jemnice do Moravských Budějovic (tato výletní trasa se v městě napojuje na cestovní trasu). V roce 2016 byla podána žádost o Správu železniční dopravní cesty o to, aby byla zavedena nová zastávka v jižní části města. Dosavadní zastávka se nachází přibližně 2 kilometry od města. V roce 2017 došlo k uzavření výpravčí budovy nádraží, kdy při vichřici v říjnu 2017 byla stržena část střechy.\n\nV září 2018 bylo z důvodů modernizace a rozšíření expozice uzavřeno muzeum řemesel. Předpokládaný termín znovuotevření je v sezóně 2021.\n\nNa konci léta 2015 se začala na jižním svahu u letiště stavět nová ulice s názvem Lažínská, ulice je nyní ve výstavbě. Nově vzniká např. i ulice \"Pod Spravedlností\".\n\nKrajská rada v srpnu 2017 rozhodla o zahájení projektování obchvatu ve východní části Moravských Budějovic. Obchvat má zjednodušit sjezd ze silnice I/38 na Jaroměřice nad Rokytnou. Obchvat by začínal napojením na silnici III/4118 ve směru na Vesci, končil by napojením na stávající komunikaci II/152 ve směru na Jaroměřice nad Rokytnou. Délka plánovaného úseku je kolem tří kilometrů. Zahájení stavby se předpokládá za podmínky získání potřebných dokumentů a především pak evropské dotace ne dříve než za dva roky. Majetková příprava byla zahájena začátkem roku 2018. V současné době úředníci zpracovávají jednotlivé stupně projektové dokumentace.\n\nDo roku 2022 by měla na okraji města směrem na Litohoř být vytvořena průmyslová zóna o rozloze 31 hektarů s přibližně 525 pracovními místy, vláda podpořila dotací vznik této průmyslové zóny, stejně tak byla schválena městem Moravské Budějovice. Průmyslová zóna však narazila hned po prvotním schválení na problémy, kdy se nepodařilo vykoupit několik pozemků v budoucím území průmyslové zóny. V březnu roku 2017 pak bude město rozhodovat o tom, zda v projektu pokračovat nebo jej ukončit. Město by tak muselo vrátit dotace k projektu, v plánu je však pokračovat v projektu menší průmyslové zóny (kolem cca 10 hektarů), kdy financování by muselo být zajištěno bez účasti státu. Průmyslová zóna bude mít 10 hektarů, v březnu 2018 to schválilo město Moravské Budějovice. Výkup pozemků měl začít v polovině roku 2018.\n\n\nHC Moravské Budějovice 2005 – hokejový klub\n\n\nV roce 2019 byl ze seznamu čestných občanů odebrán Klement Gottwald. Čestní občané jsou zapisovány do pamětních knih.\n\n\n\n\n"}
{"id": "45228", "url": "https://cs.wikipedia.org/wiki?curid=45228", "title": "Kyselina fosforitá", "text": "Kyselina fosforitá\n\nKyselina fosforitá (přesněji dihydroxyfosfanoxid), též kyselina fosfonová, je bílá krystalická látka, jedna z mnoha kyselin fosforu.\n\nHPO se přesněji popisuje vzorcem HPO(OH). Tato molekula existuje v rovnováze s menšinovým tautomerem P(OH). Podle doporučení IUPAC z roku 2005 se tato první forma označuje kyselina fosfonová, kdežto forma druhá jako kyselina fosforitá.\n\nVzniká sice reakcí oxidu fosforitého s vodou za chladu\n\nza tepla však místo toho vzniká směs kyseliny fosforečné a fosfanu\n\nProto se obvykle připravuje hydrolýzou chloridu fosforitého nebo bromidu fosforitého\n\nPřestože molekula kyseliny fosfonové obsahuje tři atomy vodíku, a zdálo by se, že v této molekule je fosfor trojmocný, je molekula této látky nesymetrická. Jeden z atomů vodíku je vázán přímo na atom fosforu a zbývající dva vodíkové atomy jsou na fosfor vázány přes kyslík. To znamená, že ve vodném roztoku se kyselina fosfonová disociuje pouze do druhého stupně, je tedy pouze dvojsytná. To znamená, že tvoří „jen“ dvě řady solí, a to dihydrogenfosfonany a hydrogenfosfonany. Dihydrogenfosforitanový aniont má náboj -1, a hydrogenfosforitanový -2 (<nowiki>[</nowiki>HPO<nowiki>]</nowiki> resp. <nowiki>[</nowiki>HPO<nowiki>]</nowiki>).\n\nZahříváním se rozkládá na kyselinu fosforečnou a fosfan\n\nVe vodném roztoku se samovolně pomalu oxiduje vzdušným kyslíkem na kyselinu fosforečnou\n\nVzhledem k tomu je kyselina fosforitá redukčním činidlem, které je např. schopno redukovat soli jednomocného stříbra na kov, např.\n\nnebo sloučeniny dvojmocné rtuti na jednomocné\n"}
{"id": "45231", "url": "https://cs.wikipedia.org/wiki?curid=45231", "title": "Erik Lindahl", "text": "Erik Lindahl\n\nErik Robert Lindahl (21. listopadu 1891, Stockholm – 6. ledna 1960, Uppsala) byl švédský ekonom známý především modelem dobrovolné směny. Mezi jeho příspěvky k ekonomii také patří model hypotetické ceny za veřejný statek, která by měla odpovídat meznímu užitku ze spotřeby.\n"}
{"id": "45232", "url": "https://cs.wikipedia.org/wiki?curid=45232", "title": "Platební bilance", "text": "Platební bilance\n\nPlatební bilance, přesněji platební bilance zahraničního obchodu, je záznam všech ekonomických transakcí mezi obyvateli země a zbytkem světa v určitém časovém období (běžně za účetní rok). Tyto transakce provádějí jednotlivci, firmy a vládní orgány.\n\nAby bylo možné správně interpretovat údaje platební bilance, je nutné pochopit, jak je účet platební bilance vytvořen. Platební bilance zahrnuje platby za export a import zboží, služby, finanční kapitál a finanční převody země. Je připravena v jednotné měně, obvykle v domácí měně pro dotyčnou zemi. Účty platební bilance vedou systematické záznamy o všech ekonomických transakcích (viditelných i neviditelných) země se všemi ostatními zeměmi v daném časovém období. Zdroje finančních prostředků pro národ, jako je export nebo příjem z půjček a investic, se zaznamenávají jako kladné nebo přebytkové položky. Využití finančních prostředků, například na dovoz nebo na investice v zahraničí, se zaznamenává jako záporné nebo schodkové položky.\nPlatební bilanci lze strukturovat horizontálně nebo vertikálně. Vertikální struktura člení platební bilanci na položky kreditní a debetní. Kreditní položky představují příliv peněz (případně jiných ocenitelných statků) do ekonomiky, tzn. zvýšení nabídky devizy. Naopak debetní položky představují odliv peněz a tedy zvýšení poptávky po devizách.\n\nHorizontální struktura se skládá z následujících položek (účtů):\n\nZ účetního hlediska musí vždy být ve výsledku platební bilance nulová – čisté přebytky a schodky platební bilance mohou být zapříčiněny statistickou diskrepancí.\nPro analýzu vnější ekonomické rovnováhy se používají různá salda (rozdíl kreditních a debetních položek) platební bilance, která v sobě zahrnují určité účty.\nMezi nejčastěji používaná salda patří:\n\nV populární terminologii (v tisku apod.) se většinou hovoří o běžném nebo finančním účtu platební bilance (resp. o jejich saldech), jejichž částečné platební bilance jsou běžně nenulové. Pokud jsou příjmy větší než výdaje, jedná se o \"aktivní saldo (běžného nebo kapitálového účtu) platební bilance\", jehož důsledkem je \"přebytek\", v opačném případě se jedná o \"saldo (běžného nebo kapitálového účtu) pasivní\", jehož důsledkem je \"schodek\".\n\nVýkaz platební bilance sestavuje Česká národní banka dle pravidel Mezinárodního měnového fondu.\nZatímco platební bilance musí celkově zůstat v rovnováze, přebytky nebo schodky jednotlivých prvků mohou vést k nerovnováze mezi zeměmi. Obecně existují obavy o schodcích na běžném účtu. Země s deficitem na svých běžných účtech si vytvoří rostoucí dluh nebo uvidí zvýšené zahraniční vlastnictví svých aktiv. Typy deficitů, které obvykle vyvolávají obavy, jsou:\n\nExistují protichůdné názory na primární příčinu nerovnováhy platební bilance, s ohledem na USA, které v současné době mají zdaleka největší deficit. Konvenční názor je, že hlavní příčinou jsou faktory běžného účtu - mezi ně patří směnný kurz, fiskální deficit vlády, konkurenceschopnost podniků a soukromé chování, jako je ochota spotřebitelů jít do dluhu na financování další spotřeby. Alternativní pohled, který je uveden v dokumentu Bena Bernankeho z roku 2005, spočívá v tom, že primárním hnacím motorem je kapitálový účet, kde globální nadbytek spoření způsobený spořícími v zemích s přebytkem překonává dostupné investiční příležitosti a je tlačen do USA, což má za následek nadměrnou spotřebu a inflaci cen aktiv.\nJednou ze tří základních funkcí mezinárodního měnového systému je poskytnout mechanismy k nápravě nerovnováhy. Obecně lze říci, že existují tři možné metody, jak napravit nerovnováhu platební bilance, i když v praxi se obvykle používá směs obsahující určitý stupeň alespoň prvních dvou metod. Tyto metody jsou:\n\n\nZlepšení produktivity, a tím i konkurenceschopnosti, může také pomoci, stejně jako může zvýšit vhodnost vývozu jinými prostředky, i když se obecně předpokládá, že se národ vždy snaží vyvíjet a prodávat své výrobky podle svých nejlepších schopností.\n\nPosun hodnoty národní měny směrem nahoru vůči ostatním způsobí, že vývoz země bude méně konkurenceschopný a dovoz bude levnější, a tak bude mít tendenci korigovat přebytek běžného účtu. Rovněž má tendenci snižovat atraktivitu investičních toků na kapitálovém účtu, což také pomůže s přebytkem. Naopak posun hodnoty národní měny směrem dolů znesnadňuje občanům kupovat dovozy a zvyšuje konkurenceschopnost jejich vývozu, a pomáhá tak korigovat schodek (i když řešení často nemá pozitivní dopad okamžitě kvůli Marshall – Lernerově podmínce).\n\nSměnné kurzy mohou být upraveny vládou v režimu založeném na pravidlech nebo v řízeném měnovém režimu, a pokud se budou volně pohybovat na trhu, mají tendenci měnit se směrem, který obnoví rovnováhu. Pokud země prodává více, než dováží, poptávka po její měně bude mít tendenci se zvyšovat, protože ostatní země nakonec potřebují měnu prodávající země k provedení plateb za vývoz. Mimořádná poptávka má tendenci způsobovat nárůst ceny měny v porovnání s ostatními. Pokud země dováží více než exportuje, má tendence zvyšovat nabídku své vlastní měny na mezinárodním trhu, když se ji snaží směnit za cizí měnu, aby zaplatila za svůj dovoz, a tato dodatečná nabídka má tendenci způsobit pokles ceny. Efekty platební bilance nejsou jediným tržním vlivem na směnné kurzy, ale jsou také ovlivněny rozdíly v národních úrokových sazbách a spekulacemi.\n\nNárody se mohou dohodnout, že si své směnné kurzy stanoví proti sobě, a pak napraví všechny nerovnováhy, které vzniknou změnami směnných kurzů založenými na pravidlech a sjednanými změnami směnných kurzů a jinými metodami. Příkladem systému založeného na pravidlech byl  Brettonwoodský systém s pevnými, ale nastavitelnými směnnými kurzy. John Maynard Keynes, jeden z architektů systému Brettonwoodského systému, chtěl další pravidla, která by povzbudila země s přebytkem ke sdílení břemene opětovného vyvážení. Argumentoval tím, že jsou v silnějším postavení, aby tak učinily, a považoval jejich přebytky za negativní externality uvalené na globální ekonomiku. Keynes navrhl, že tradiční vyrovnávací mechanismy by měly být doplněny hrozbou zabavení části nadměrného příjmu, pokud se země s přebytkem nerozhodla utratit za další dovozy. Američané však v té době jeho myšlenky nepřijali. V letech 2008 a 2009 propagoval americký ekonom Paul Davidson svou vylepšenou formu Keynesova plánu jako možné řešení globálních nerovnováh, které by podle jeho názoru rozšířilo růst všude kolem, aniž by hrozilo riziko jiných metod vyvážení.\n\nMnohdy se tvrdí, že platební bilance musí být vyrovnaná. Fakticky je však tato rovnováha samozřejmá. Dlouhodobě není možné, aby si občané jedné země kupovali více zboží a služeb, než kolik poskytnou, a to ze stejných důvodů, jako to nemůže dlouhodobě dělat žádná soukromá osoba nebo firma. Aktivní politika, která rovnováhu ustavuje, proto není potřeba. Nicméně mnozí, zvláště keynesiánští, ekonomové zařazují i tuto položku mezi cíle makroekonomické politiky. Jistým paradoxem je, že téměř nikdy se nehovoří o nutnosti dosáhnout rovnováhy v okamžiku, kdy daná země exportuje více než dováží, zato téměř vždy se žádá alespoň rovnováhy, pokud je tomu naopak. Přitom, pokud některé země na světě zaznamenávají exportní přebytky, musí nějaké jiné více dovážet než vyvážet. \n\nNástrojů, kterými lze ustavit rovnováhu, případně dosáhnout přebytku, je několik. Je možné snížit dovozy zavedením nějakých restriktivních opatření, jako jsou cla, případně kvóty. V některých případech jsou takováto opatření zavedena, byť zdánlivě mají odlišný cíl, například stanovením nějakých parametrů dováženého zboží, které nelze snadno splnit. Manifestovaným cílem tedy je ochrana spotřebitele, ale faktickým důsledkem je pokles importu. Země, která cla a kvóty zavádí, se však vystavuje nebezpečí odvety. Další možností je znehodnocení vlastní měny, což však vede k importované inflaci. Za nejvhodnější nástroj bývá považována devizová politika, centrální banka jejích nástrojů může využít k oslabení kurzu své měny. Díky tomu budou exporty, nahlíženo očima zahraničních kupců, levnější a importy, nahlíženo občany daného státu, dražší. Ještě jiným způsobem je přímé subvencování výroby některého exportního zboží.\n\nAť už ale autority zvolí jakýkoliv postup, každý z nich je fakticky téže povahy, a sice jde o zásah do preferencí spotřebitele. Jestliže v nějakém okamžiku si přáli občané dané země uskutečnit více dovozů než vývozů, rovnováhy či přebytku exportu se dá dosáhnout pouze za cenu nucené změny těchto tužeb. Většina spotřebitelů tedy ztrácí. Je však možné, aby někteří získali, například majitelé přímo subvencovaných firem.\n\n\nV tomto článku byl použit překlad z textu článku Balance of payments na anglické wikipedii.\n"}
{"id": "45234", "url": "https://cs.wikipedia.org/wiki?curid=45234", "title": "Salcbursko", "text": "Salcbursko\n\nSalcbursko (správně česky Solnohradsko, ) je jednou z devíti spolkových zemí Rakouska. Jejím hlavním městem je Salzburg.\n\nSalcbursko leží v Alpách, jeho sousedy jsou německá spolková země Svobodný stát Bavorsko, italská autonomní oblast Tridentsko – Horní Adiže (německy tradičně označované jako Jižní Tyrolsko - \"Südtirol\", někdejší součást Tyrolska, \"Trentino-Alto Adige\"), a rakouské spolkové země Horní Rakousy, Štýrsko, Tyrolsko a Korutany. Největší řekou, která zemí protéká je Salzach. Protéká také i hlavním městem Salzburgem. Nachází se zde také nejhlubší údolí v celém Rakousku – Liechtensteinklamm, a to poblíž města Sankt Johann im Pongau. Na ploše o rozloze 7 154 km² tu žije 515 327 obyvatel, většinou Rakušanů. Salzburg je hlavním ekonomicko-kulturním centrem, je zde letiště, kříží se zde dálnice i hlavní\nželezniční tahy. Soustředěna je zde velká část průmyslu spolkové země. Na jihu země se táhnou Centrální Alpy, konkrétně masiv Vysokých Taur s mnoha třítisícovými vrcholy, na východě a severu pak Dachsteinský masiv a Berchtesgadenské Alpy.\n\nSalcbursko bylo osídleno již v pravěku. Starověké jméno Salzburku \"Iuvavum\" je keltského původu. Za římské nadvlády bylo Iuvavum správním střediskem provincie Noricum ripense. Od 6. století náleželo území pozdějšího Salcburska (kromě kraje Lungau) k Bavorskému vévodství (nejprve kmenovému vévodství Franské, resp. Východofranské říše a později státu Svaté říše římské). Okolo roku 690 založil sv. Rupert na troskách římského města \"Iuvavum\" biskupství, roku 696 klášter svatého Petra (\"Stift Sankt Peter\") a roku 714 i ženský klášter benediktinek na Nonnbergu (\"Benediktinen-Frauenstift Nonnberg\"). V roce 798 bylo biskupství povýšeno na arcibiskupství a stalo se tak církevním centrem rakouských zemí a části Bavor (tzv. Altbayern).\n\nArcibiskupu Eberhardovi II., důležitému spojenci Štaufů, se v letech 1200 až 1246 podařilo z dosavadních menších hrabství, fojtství a soudních okrsků vybudovat pevné arcibiskupské panství. S uznáním hranic bavorským vévodou roku 1275 začíná poslední fáze postupného osamostatnění Salcburska a vymanění se z bavorského vlivu. Roku 1328 bylo v Salcbursku vydáno vlastní zemské zřízení, čímž se země stala samostatným státem v rámci Svaté říše římské.\n\nJako knížectví-arcibiskupství se Salcbursko vyvíjelo jako nárazníkový stát mezi Bavorskem a habsburskými zeměmi. V roce 1462 a na přelomu let 1525/26 došlo k selským povstáním. Kníže arcibiskup Leopold Anton von Firmian donutil v letech 1731/32 k emigraci asi 20 000 protestantů (tzv. salcburští exulanti, \"Salzbuger Exulanten\"). Pro hospodářství nebyl v 16. století rozhodující jen obchod se solí, ale i dobývání zlata v Gasteinertalu – výnosy byly svého času největší v Evropě.\n\nRoku 1803 připadlo knížectví jako sekularizované kurfiřtství Ferdinandu III. Toskánskému, v roce 1805 společně s Berchtesgadenem Rakouskému císařství. Roku 1810 pak na krátký čas (opět) Bavorskému království a po Vídeňském kongresu (1816) bez Berchtesgadenu a Rupertiwinkelu už definitivně Rakousku. Samotné arcibiskupství bylo roku 1807 omezeno na území vlastního Salcburska a východu Severního Tyrolska. Roku 1813 byly některé jihozápadní okrajové části původního Salcburska připojeny k Tyrolsku a takto vymezené Salcbursko bylo mezi lety 1818–1825 nově územně zorganizováno jako součást Horních Rakous. 4. března 1849 se stalo rakouskou korunní a roku 1920 spolkovou zemí.\n\nNejvyšším legislativním orgánem země je salcburský zemský sněm.\n\nSalcbursko se rozprostírá na ploše 7 154,23 km². 174 kilometrů jeho hranic jsou hranice mezistátní, z větší části s Německem, z menší s Itálií.\n\nSalcbursko se dělí na pět politických okresů a jedno statutární město (Salzburg).\n\n\n\nOficiální stránky\n"}
{"id": "45238", "url": "https://cs.wikipedia.org/wiki?curid=45238", "title": "Cepín", "text": "Cepín\n\nCepín je horolezecké náčiní (speciální víceúčelový nástroj), určený k pohybu osob po ledovcích, ledových plotnách, sněhových polích, ale i kombinovaném, nebo čistě skalním terénu. V horolezeckém slangu se cepíny nazývají také \"zbraně\", \"pikly\", nebo \"motyky\" či \"motyčky\".\n\nCepíny se vyrábí v délkách 40–90 cm, přičemž kratší jsou určeny pro pohyb v obtížném terénu,\n\nKlasický cepín má rukojeť s hlavou podobnou zmenšenému krumpáči, později se ve Skotsku vyvinuly hroty jedničkového tvaru a moderní cepíny zvláště určené pro těžké kombinované lezení a drytooling mají spíše inverzně prohnuté hroty. Na rukojeti, která byla původně dřevěná, ale dnes téměř výhradně kovová, bývá u klasického cepínu na posuvném kroužku upevněna smyčka pro navléknutí na ruku, která slouží jednak proti ztrátě cepínu při lezení v horách, jednak jako opora ruky při zavěšení. Hlava cepínu má na jedné straně špičatý zobák, na druhé straně má lopatku, nebo tlouk (kladivocepín).\n\nPoužití klasického cepínu:\n\n\nCepín se používá obvykle zároveň s mačkami. \n\nCepíny pro těžké ledolezení, mixové lezení, drytooling a závodní lezení nemají ani smyčku, a většinou ani tlouk nebo lopatku. Mají zprohýbanou rukojeť tak, aby se při zaseknutí do ledu neotloukly prsty a na rukojeti aby se vytvořila madla pro obě ruce. Smyčka se nepoužívá proto, že při závodním lezení, drytoolingu i těžkém ledovém lezení se cepíny přendavají z ruky do ruky, někdy lezec visí jen na jednom cepínu a druhý si odkládá buď na rameno, nebo jej drží v zubech. Geometrie cepínu je přizpůsobena spíše zakládání hrotu než zasekávání a musí zajistit aby hrot nesklouzl ani při zaháčení v převisu. Závodní cepíny nelze používat v horách, protože se nedají zprohýbanou rukojetí zapíchnout do sněhu.\n\nPro závodní ledolezení na rychlost se používají místo klasických cepínů ostré háky s rukojeťmi, zvané ajsfi, vynalezené ruskými horolezci. \n\nIdeální technikou je převrátit se na břicho, cepín uchopit oběma rukama u jeho hlavy a tlačit jej těsně u ramene špicí pracovní části do ledu a špičkami bot pomáhat brzdění. Pokud máte na nohou mačky, je třeba nohy naopak zvednout, aby se jejich hroty nedotýkaly ledu, jinak by se pád stal nekontrolovatelným a při vyšší rychlosti je téměř jisté, že by došlo k vykloubení nebo zlomení nohou. \n\nTuto techniku je velmi vhodné si na bezpečném svahu s bezpečným dojezdem do roviny nebo protisvahu předem nacvičit, protože její zvládnutí může být v extrémní situaci otázkou života a smrti. Rychlost pádu na ledovém nebo firnovém svahu je v podstatě rychlostí volného pádu a je třeba zareagovat rychle. \n\n"}
{"id": "45241", "url": "https://cs.wikipedia.org/wiki?curid=45241", "title": "Nikkó", "text": "Nikkó\n\nNikkó (: 日光市; \"Nikkó-ši\") je město v horách prefektury Točigi v Japonsku. Město Nikkó leží asi 140 km na sever od Tokia a patří mezi oblíbené cíle japonských turistů. Nejdůležitější místní atrakcí je svatyně a mausoleum Nikkó Tóšógú a svatyně Futarasan. Oblíbené jsou i místní horké prameny \"onsen\". Horská oblast na západ od města je součástí Národního parku Nikkó, který se může pochlubit jedněmi z nejkrásnějších japonských vodopádů a mnoha naučnými stezkami.\nMěsto Nikkó se 20. března 2006 spojilo s několika sousedními městy a zmnohonásobilo tak nejen počet svých obyvatel, ale i rozlohu. Nové (spojené) město se nadále jmenuje Nikkó.\n\nK 1. květnu 2006 byl odhadovaný počet obyvatel města 93 568. Celková rozloha města činí 1 449,87 km².\n\nModerní město Nikkó bylo založeno 1. února 1954.\n\nV roce 1999 byly na Seznam světového dědictví UNESCO zapsány svatyně Tóšógú, svatyně Futarasan a chrám Rinnódži.\n\n"}
{"id": "45244", "url": "https://cs.wikipedia.org/wiki?curid=45244", "title": "Jaderná ponorka", "text": "Jaderná ponorka\n\nJaderná ponorka (nebo atomová ponorka) je plavidlo poháněno jaderným reaktorem schopné operovat v podmořských hlubinách. Jaderná ponorka vyzbrojená balistickými raketami představuje jednu z nejničivějších zbraní současnosti.\n\nPrvní atomová ponorka jménem USS \"Nautilus\" byla námořnictvem Spojených států zařazena do služby v roce 1954. Sovětský svaz byl při vývoji ponorek na jaderný pohon poněkud opožděn, první sovětská jaderná ponorka \"K-3 Leninskij Komsomol\" byla zařazena do služby až 1. července 1958. Ponorka USS \"George Washington\", první americká ponorka vyzbrojená balistickými raketami Polaris, byla spuštěna na vodu v roce 1960. Rusové reagovali zařazením ponorek projektu 658 a 667 označovaných na Západě jako třídy \"Hotel\" a \"Yankee\". Sovětské ponorky nesly, na rozdíl od amerických, rakety na kapalné palivo.\n\nSovětské atomové ponorky druhé genererace projektu 667 (NATO: \"Delta I\") jsou vyzbrojeny dvanácti mezikontinentálními raketami. Ostatní třídy projektu 667 BD, BDR, BDRM (NATO: \"Delta II, III, IV\") mají šestnáct mezikontinentálních raket. V roce 1981 Sovětský svaz zavedl novou titanovou ponorku projekt 941 Akula (NATO: Typhoon) která v některých předpokladech (jako je hloubka ponoru, odolnost proti útoku torpéda dvěma tlakovými titanovými trupy) předčí americkou třídu \"Ohio\", ale \"Ohio\" ovšem vede v počtu potenciálně nesených hlavic, protože je vybaveno 24 sily pro 24 mezikontinentálních raket D-5, které můžou nést až 14 malých a velice přesných jaderných hlavic, zatímco sovětský Typhoon třídy 941 může nést ve svých 20 silech 20 raket R-39 v každé max. 10 hlavic, každá o síle 200 kt TNT. V současné době z 6 vyrobených ponorek je funkční pouze jedna a dvě další bez raket stojí v námořní základně Severodvinsk, kde se čeká na jejich další osud. Americká třída \"Ohio\" byla ve svých 4 exemplářích z 18 vyrobených přestavěna na třídu SSGN, kde místo 24 mezikontinentálních raket nese 157 řízených střel s plochou dráhou letu. Ruská federace po problémech s novou třídou jaderných ponorek třídy \"Borej 935\" se rozhodla jít cestou upravených ponorek Borej 955, které se stanou nástupkyněmi dosluhující třídy \"Delta III\" a \"Delta IV\", která je v současné době rozmístěna na Pacifické základně Petropavlovsk Kamčatskyj ve 4 exemplářích ze 14 vyrobených v letech 1976 až 1981. Nová smlouva sepsaná prezidenty USA Barackem Obamou a Ruska Dmitrijem Medvěděvem dává široké pole uplatnění co se týče ponorkových vojsk strategického určení. Prakticky je dán jen počet nosičů (raket) a jaderných hlavic, což ruské straně značně rozvazuje ruce a může vést k myšlence, kterou měly Spojené státy americké před 45 lety a to umístit až 50 % svých strategických jaderných zbraní právě na jaderné ponorky.\n\nZavedení jaderného pohonu vedlo k razantní proměně ponorky jako zbraně, neboť se tak odstranila většina nevýhod klasické ponorky diesel-elektrické konstrukce. Jaderný pohon poskytl ponorkám nejen obrovskou energii k dosažení vysoké rychlosti pohybu pod vodou, ale zejména umožnil takřka neomezeně dlouhé setrvání pod hladinou. Zatímco klasická dieslo-elektrická ponorka se musela poměrně často vynořovat nad hladinu (respektive k hladině, měla-li k disposici schnorchel) pro dobití baterií, což jí činilo zranitelnou, atomová ponorka může hluboko pod hladinou setrvat měsíce. Rozlišujeme velké jaderné ponorky sloužící hlavně jako nosiče střel a menší (tzv. přepadové nebo stíhací ponorky), které jsou určeny k vyhledávání a likvidaci nepřátelských lodí a ponorek.\n\nJaderné ponorky převzaly v průběhu studené války hlavní funkci při jaderném odstrašování. Klasický nosič střel nese 16 nebo 20 (ruský) a 24 (americký) balistických střel, z nichž každá má zpravidla několik silných (Rusko) nebo přesných (USA) jaderných hlavic, které se po určité době po odpálení rozdělí a pokračují k cíli samostatně (technologie MIRV). Jedna atomová ponorka má tedy potenciál zničit několik desítek strategických cílů. Na rozdíl od pozemních sil se může snadno přemisťovat. To znamená, že se může přesunout na pozici vhodnou pro útok, ale také najít a zlikvidovat ji je mnohem těžší než pozemní prostředky. V podstatě tak vylučuje možnost úspěšného preventivního úderu, u nějž by útočící strana mohla počítat s likvidací většiny jaderného arzenálu protivníka ještě dříve, než ho stihne odpálit.\n\n\n"}
{"id": "45245", "url": "https://cs.wikipedia.org/wiki?curid=45245", "title": "Vícesystémová lokomotiva", "text": "Vícesystémová lokomotiva\n\nVícesystémová lokomotiva je elektrická lokomotiva, která je schopná provozu na tratích s různými napájecími soustavami a umožňuje provoz vlaků mezi těmito systémy bez nutnosti jejího přepřahání. Bez vícesystémových lokomotiv bylo nutné provádět přepřah na lokomotivu druhého systému ve stykových stanicích nebo použít pro překonání rozhraní napájecích systémů lokomotivu nezávislé trakce.\n\nV českých podmínkách jde nejčastěji o dvousystémové lokomotivy pracující se stejnosměrným napětím 3 kV a střídavým napětím 25 kV 50 Hz (např. lokomotiva 363), případně třísystémové jednotky pendolino ř. 680, které používají také střídavou soustavu 15 kV 16,7 Hz.\n\nVýznam lokomotiv schopných provozu na různých trakčních soustavách roste zejména se sjednocováním Evropy a tím i vzrůstem dálkové přepravy. Větší komplikace než napájecí systém ovšem přináší různost zabezpečovacích systémů.\n\nSoučasné evropské moderní vícesystémové elektrické lokomotivy jsou zpravidla schopny provozu na napájecích soustavách:\n\n\n"}
{"id": "45248", "url": "https://cs.wikipedia.org/wiki?curid=45248", "title": "Vlhkost vzduchu", "text": "Vlhkost vzduchu\n\nVlhkost je základní vlastnost vzduchu. Vlhkost vzduchu udává, jaké množství vody v plynném stavu (vodní páry) obsahuje dané množství vzduchu. Množství vodní páry je časově velice proměnlivé a liší se také od místa k místu. Z pohledu meteorologie a klimatologie má množství vodních par zásadní význam, protože je na něm závislé počasí a místní podnebí.\n\nPro vyjádření množství vodních par ve vzduchu slouží hned několik charakteristik: tlak vodní páry (sytostní doplněk), absolutní vlhkost vzduchu, relativní vlhkost vzduchu, rosný bod (deficit rosného bodu), poměr směsi a měrná vlhkost vzduchu.\n\nTlak vodní páry (tenze vodní páry) je parciální tlak vodní páry obsažené ve vzduchu; udává se v hektopascalech (hPa), dříve se udával v milibarech (mb) či torrech (torr).\n\nSytostní doplněk je dán rozdílem maximálního tlaku vodní páry při dané teplotě a skutečným tlakem vodní páry při téže teplotě. Sytostní doplněk se dá také vyjádřit rozdílem maximálního směšovacího poměru či maximální měrné vlhkosti při dané teplotě a skutečného směšovacího poměru či měrné vlhkosti při téže teplotě.\n\nAbsolutní vlhkost vzduchu (též hustota vodní páry nebo měrná hmotnost vodní páry) vyjadřuje hmotnost vodní páry obsažené v jednotce objemu vzduchu. V meteorologii se vyjadřuje nejčastěji v gramech vodní páry na metr krychlový vzduchu.\n\nJe-li formula_1 hmotnost vodní páry v daném objemu formula_2, pak absolutní vlhkost vzduchu lze vyjádřit jako\n\nRelativní vlhkost vzduchu udává poměr mezi okamžitým množstvím vodních par ve vzduchu a množstvím par, které by měl vzduch o stejném tlaku a teplotě při plném nasycení. Udává se v procentech (%). Relativní vlhkost se též někdy označuje jako poměrná vlhkost.\n\nJe-li formula_1 hmotnost vodní páry, která je ve vzduchu obsažena, a formula_5 hmotnost vodní páry, kterou by obsahoval stejný objem vzduchu, kdyby byl při stejné teplotě a tlaku vodními parami nasycen, pak lze relativní vlhkost vzduchu vyjádřit jako\nTento vztah lze s pomocí výrazu pro absolutní vlhkost vzduchu přepsat ve tvaru\nkde formula_8 označuje absolutní vlhkost vzduchu nasyceného vodními parami (v tabulkách ji můžeme najít jako hustotu sytých par).\n\nVzhledem k tomu, že množství sytých par závisí především na teplotě vzduchu, mění se relativní vlhkost vzduchu s jeho teplotou i přesto, že absolutní množství vodních par zůstává stejné. Tato vlastnost má velký význam při vzniku oblaků a tím i tvorbě počasí.\n\nMěrná vlhkost vzduchu udává hmotnost vodní páry formula_9 připadající na 1 kg vlhkého vzduchu formula_1.\n\nRosný bod je teplota, při které je vzduch maximálně nasycen vodními parami (relativní vlhkost vzduchu dosáhne 100 %).\n\nHlavním omezujícím faktorem je teplota vzduchu, neboť pro danou teplotu je vzduch schopen pojmout jen omezené množství vodních par. Platí zde úměra, čím vyšší je teplota, tím více je vzduch schopen pojmout vodních par. Tuto závislost můžeme také vidět v Magnusově vzorci:\n\nObdobné je to s tlakem vodních par nad rovinným povrchem ledu:\n\nformula_14 je tlak nasycené vodní páry vzhledem k vodě (ledu), formula_15 je tlak nasycené vodní páry vzhledem k vodě (ledu) při teplotě 273,16 K, formula_16 je teplota ve stupních Celsia.\n\nNa Zemi se běžně nacházejí místa, kde vodní pára tvoří 0 až 4 objemová procenta vzduchu. Velký tlak vodních par a vysoké hodnoty absolutní vlhkosti vzduchu lze očekávat v teplých tropických oblastech, kdežto malý tlak vodních par lze očekávat v chladných polárních oblastech a vyšších nadmořských výškách.\n\nCharakteristický chod tlaku vodní páry při aktivním povrchu (oceánu a jiných extrémně vlhkých ploch), který má jediné maximum odpovídající růstu teploty a výparu, se nazývá zimní (mořský) typ. Chod tlaku vodní páry s dvěma maximy a dvěma minimy, přičemž druhé minimum je způsobeno odpoledním růstem konvekce a turbulence, pak letní (pevninský) typ.\n\n"}
{"id": "45249", "url": "https://cs.wikipedia.org/wiki?curid=45249", "title": "Formule 1 v roce 1985", "text": "Formule 1 v roce 1985\n\n\n\n\n\n\n"}
{"id": "45258", "url": "https://cs.wikipedia.org/wiki?curid=45258", "title": "Star Trek: Nová generace", "text": "Star Trek: Nová generace\n\nStar Trek: Nová generace (v anglickém originále Star Trek: The Next Generation) je americký sci-fi televizní seriál, v pořadí třetí z řady seriálů ze světa \"Star Treku\". Jeho autorem je Gene Roddenberry, tvůrce celého \"Star Treku\". Premiérově vysílán byl v letech 1987–1994 v syndikaci, celkem vzniklo 178 dílů v sedmi řadách. Děj \"Nové generace\" je zasazen do let 2364–2370, tedy přibližně 100 let po původním seriálu. Sleduje příběh hvězdné lodi USS \"Enterprise\" (NCC-1701-D), vlajkové lodi Hvězdné flotily, která zkoumá vesmír, navazuje kontakty s dalšími mimozemskými druhy, řeší diplomatické konflikty a čelí nejrůznějším hrozbám. Velícím důstojníkem \"Enterprise\" je kapitán Jean-Luc Picard (Patrick Stewart), jeho zástupcem komandér William Riker (Jonathan Frakes).\n\nSeriál sleduje osudy hvězdné lodi USS \"Enterprise\" (NCC-1701-D) pod velením kapitána Picarda, která se asi 100 let po pětileté misi kapitána Kirka a jeho \"Enterprise\" vydává zkoumat část Galaxie, známou jako alfa kvadrant – tedy prostor relativně nedaleko Země, na který si činí nárok Spojená federace planet.\n\n\nV roce 1986 společnost Paramount Pictures, které patřil seriál \"Star Trek\", zjistila, že i po dvaceti letech od začátku jeho vysílání je tento fenomén stále živý, o čemž svědčila i velká návštěvnost každého nově uvedeného celovečerního filmu. Studio se proto rozhodlo, že by bylo vhodné natočit další seriál, který by nějakým způsobem navazoval na seriál původní, o čemž se ostatně uvažovalo už v 70. letech a z této doby existovala řada scénářů (nerealizovaný projekt \"\"). Zprvu se uvažovalo o tom, že seriál by mohl navázat na původní seriál i se všemi herci, ale vedení zjistilo, že by se tato alternativa značně prodražila, protože herci z původního seriálu byli v té době populární a drahé hvězdy. Proto se rozhodlo, že seriál bude obsazen zcela jinou posádkou a tudíž i zcela jinými herci. Tím byly vyřešeny hned dva problémy. Nebylo nutné platit původním hercům vysoké částky za natáčení a tito herci se tak mohli nerušeně věnovat natáčení filmů.\n\nBylo rovněž rozhodnuto, že seriál nebude natáčen pro žádnou konkrétní televizní stanici, ale bude jako hotový televizím prodán. Tím se mělo předejít tomu, aby tyto stanice do natáčení vstupovaly a ovlivňovaly jej jako tomu bylo u prvního seriálu. Společnost Paramount v první řadě jako tvůrce oslovila otce \"Star Treku\", Genea Roddenberryho. Ten byl myšlenkou nového seriálu nadšen a hned začal připravovat koncept. Když bylo rozhodnuto o zcela novém obsazení, napadlo ho, že by mohl zkusit zcela nový pohled na \"Star Trek\", protože se mu nelíbilo pouze kopírovat původní posádku.\n\nRoddenberry začal experimentovat. Celý seriál posunul o sto let do budoucnosti, což však znamenalo ukázat zcela nový svět, protože kdyby se Federace nijak nezměnila, ukazovalo by to na stagnující kulturu, a to by odporovalo konceptu ze 60. let. Změnil tedy prostředí a také atmosféru. Loď udělal větší s větší posádkou, o hodně luxusnější než předešlou. Bylo vytvořeno více hlavních hrdinů, což mělo dát větší prostor tvůrcům a scenáristům s tím, že se zde mělo více věnovat i ostatním hlavním postavám, ne jen trojici kapitán – první důstojník – doktor, jako v původním seriálu.\n\nRoddenberry zahrnul do tvorby seriálu i lidi, kteří se podíleli na původním seriálu. Byli to hlavně kostýmní návrhář William Theiss, který navrhl uniformy pro nový seriál, dále David Gerrold, jeden ze scenáristů původního seriálu, produkční Robert Justman nebo scenáristka D. C. Fontana. S tímto týmem se pustil Roddenberry do práce. Bylo ale potřeba navrhnout zcela novou loď, která by však vycházela z lodi původní, čímž by byla ukázána kontinuita. Koncept nové lodi vytvořil výtvarník Andrew Probert, který rozpracoval nákresy původní \"Enterprise\". Tak začal vznikat výraz nového seriálu, který by dál nesl odkaz původního seriálu. Seriál se tak odehrával od roku 2364 na USS \"Enterprise\"-D, vlajkové lodi Federace, která už nečítá jen několik planet, ale celé soustavy na několika tisících světelných letech. Vesmír už není tak záhadný jako za Kirka a tak se posádka zaměřuje spíše na diplomacii než na boj.\n\nNejzákladnější postavy byly dány dohromady velmi rychle. V první řadě zde měl být postarší, rozvážný a zkušený francouzský kapitán Jean-Luc Picard, který by se podobal spíše kapitánu Christopheru Pikovi. Jeho první důstojník měl být mladý, rázný muž z Aljašky William Riker, podobný Willardu Deckerovi z celovečerního snímku \"\". Ostrahu měla mít na starosti hispánská důstojnice, drsná Macha Hernandezová a jako psychologická terapeutka měla působit empatická poradkyně z planety Betazed Deanna Troi, která měla být podobná poručíku Ilii ze snímku \"Star Trek: Film\". Skupinku pak uzavíral hlavní inženýr lodi, Afričan Geordi La Forge, který měl být ale od narození slepý a vidět mu měl umožňovat speciální přístroj zvaný VISOR, a lodní lékařka Beverly Crusherová, půvabná žena ve středním věku se svým čerstvě pubertálním synem Wesleym.\n\nPřed vlastním natáčením však došlo ještě k několika změnám. Robert Justman navrhl dva nové členy posádky. Měli jimi být android Dat, inteligentní člen posádky, který se snaží být víc jako člověk, a pak také klingonský válečník Worf. Tato postava byla velice zásadní, protože v původním seriálu byli Klingoni hlavními nepřáteli Federace. Zprvu se uvažovalo i o tom, že by Klingoni nyní byli členy Federace, ale od toho se nakonec upustilo a Klingoni a Federace se stali „jen“ spojenci. Oproti původnímu seriálu to byla věc zcela radikální, která byla vysvětlena v roce 1991 ve filmu \"\". Další skutečností, kterou navrhl rovněž Justman, byl fakt, že by na palubě lodi měli být i civilisté a rodiny posádky. Loď měla totiž vesmírem putovat až dvacet let, takže by bylo logické mít na palubě svou rodinu. A třetí věc, kterou si vymínil také Justman, bylo zařízení známé jako simulátor, který slouží k rekreaci posádky tím, že umí holograficky vytvářet cokoliv, co si kdo přeje (krajiny, postavy, věci) a to tak dokonale, že to nelze od reálné skutečnosti rozpoznat. I přes jeho velký vliv se však další jeho nápady neujaly. Například ten, aby v seriálu nebyl hoch Wesley Crusher, ale dívka jménem Lesley Crusherová, a také aby vědeckým důstojníkem byla polovulkánská pravnučka Spocka. Oba návrhy zamítl sám Roddenberry.\n\nDavid Gerrold zase navrhl, aby se warp pohon počítal podle nové stupnice a aby androidní člen posádky měl nezvyklé rysy (odlišnou barvu kůže, očí, naprosto spisovnou mluvu…). D. C. Fontana má zase na svědomí fakt, že se kapitán nejmenuje Julian, ale Jean-Luc. Také přesvědčila Roddenberryho, že betazedská poradkyně by neměla mít čtyři ňadra. Také navrhla, aby se hlavních záporných postav zhostili místo Klingonů Romulané.\n\nO podobu kapitána Jeana-Luca Picarda se opět postaral David Gerrold, který viděl divadelní představení, kde hrál britský herec Patrick Stewart. Tato volba se ale nelíbila Roddenberrymu, protože nechtěl mít v roli francouzského kapitána plešatého Brita a viděl v tomto herci spíše postavu androida Data, který podle něj měl být holohlavý. Po několika kandidátech se však i Roddenberry nechal přesvědčit, aby Picarda hrál Stewart. Trval ale na tom, aby hrál v paruce. Stewart si nechal přivézt svou oblíbenou paruku jménem George a přednesl v ní part Picarda, ovšem autoři se poté shodli, že bude hrát bez paruky.\n\nNa roli androida Data angažovali tvůrci herce Brenta Spinera, který byl zprvu nadšen, ale když se dozvěděl, že by měl hrát s holou hlavou, nadšení pohaslo. Objevil se ovšem plešatý Stewart v roli Picarda, a tak bylo rozhodnuto, že jeden takový hrdina stačí. I tak si ale prošel zajímavou zkušeností, když se hledala ta pravá barva Datovy kůže, kdy byl celý natřený nejrůznějšími odstíny barev.\n\nNa roli bezpečnostního důstojníka Machy Hernandezové měla být angažována britská herečka Marina Sirtisová. Když se však zúčastnila konkurzu ukázalo se, že nemá na drsnou mariňačku vlohy, ba co víc, že je vhodnější spíše na roli empatické poradkyně Deanny Troi. Macha Hernandezová byla zcela vyškrtnuta a hlavním bezpečnostním důstojníkem se nakonec stala Taša Jarová v podání Kaliforňanky Denise Crosbyové.\n\nDalší postavy byly obsazeny už vcelku jednoznačně. Geordiho La Forge si zahrál LeVar Burton, prvního důstojníka Williama Rikera herec Jonathan Frakes, doktorku Crusherovou Gates McFaddenová a Klingona Worfa Michael Dorn.\n\nPrvním dílem seriálu se stal dvojdíl „Střetnutí na Farpointu“, který napsala scenáristka D. C. Fontana. Aby její scénář nebyl příliš krátký, vymyslel si Roddenberry postavu Q – všemocnou zlomyslnou bytost, která se pak vrátila ještě v celé řadě epizod. D. C. Fontana do konceptu přispěla ještě jednou věcí. A tou bylo cameo admirála McCoye (v podání DeForesta Kelleyho), kterému bylo v době děje pilotního dvojdílu 137 let a který si přišel prohlédnout ošetřovnu na nové \"Enterprise\".\n\nNatáčení začalo v červnu 1987 a do vysílání šel seriál v USA 28. září v rámci syndikace, kdy byl vysílán na místních nezávislých stanicích.\n\nPrvní řada znamenala odchod naprosté většiny starých tvůrců a tedy nástup nové generace autorů, kteří se ale ne vždy shodli se starými. Mezi prvními novými tvůrci byl Rick Berman, který se později s Brannonem Bragou podílel na dalších startrekových seriálech. Kromě toho opustila seriál i postava Taši Jarové a její pozici bezpečnostního důstojníka zaujal Worf.\n\nZe druhé řady byla ze seriálu vyškrtnuta postava doktorky Crusherové, která byla nahrazena doktorkou Katherine Pulaskou. V díle „Kdo je Q“ se poprvé objevila kybernetická civilizace Borgů, jejímž autorem je scenárista Maurice Hurley. Na lodi se rovněž objevila tajemná barmanka Guinan, jejíž role se zhostila Whoopi Goldbergová, která tak chtěla splatit dluh, jenž cítila vůči původnímu seriálu a postavě poručíka Uhury.\n\nOd třetí řady převzal seriál definitivně Rick Berman, na vedoucích pozicích se také objevil jeho spolupracovník Michael Piller. Vrátila se rovněž doktorka Crusherová. Pátá řada znamenala opět střídání tvůrců. Piller a Berman začali připravovat nový seriál \"\" a kormidlo \"Nové generace\" převzali Jeri Taylorová a Brannon Braga, kteří se zaměřili se spíše na rozvoj postav. Šestá a závěrečná sedmá řada byly ve znamení menších vesmírných dobrodružství a více se soustředily na posádku. Poslední díl byl odvysílán 23. května 1994.\n\nSeriál získal velké množství televizních cen. Díly „Vnitřní světlo“ a „Všechno dobré…“ byly oceněny cenou Hugo.\n\nUrčitým zakončením seriálu je celovečerní film \"\" z roku 1994. Posádka z \"Nové generace\" se potom v nové lodi USS \"Enterprise\"-E, opět pod Picardovým velením, objevila ve filmech \"\" (1996), \"\" (1998) a \"\" (2002).\n\nStejně jako z ostatních startrekovských seriálů i z \"Nové generace\" vznikla řada odvozených děl (počítačových her, komiksů a knih), které však nejsou řazeny do kánonu Star Treku. Od roku 1987 vydává americké nakladatelství Pocket Books licencovanou knižní sérii \"\", která již přesáhla počet 140 románů.\n\n"}
{"id": "45270", "url": "https://cs.wikipedia.org/wiki?curid=45270", "title": "Národní umělec", "text": "Národní umělec\n\nTitul národní umělec byl v poválečném Československu státem propůjčován československým umělcům, jejichž umělecké působení mělo svou vynikající úrovní a mimořádným významem obohatit národní kulturu. Titul mohl být propůjčen i posmrtně (in memoriam). Např. básník Josef Hora byl jmenován prvním národním umělcem 22. června 1945, tedy den po své smrti.\n\nVedle tohoto nejvyššího uměleckého titulu existoval ještě nižší titul zasloužilý umělec vzniklý nařízením čs. vlády č. 55/1953.\n\nZáhy po válce 22. června 1945 (Josefu Horovi in memoriam) byl první umělec prohlášen národním umělcem na základě 4. paragrafu tehdy platného zákona o řádech a titulech č. 268/1936 Sb., který stanovil: „President republiky, vláda nebo její členové mohou projevovati uznání za vynikající činnost nebo výkon v zájmu veřejném. Podrobnosti, zejména o způsobu tohoto vyznamenání, určí nařízení, které vydá vláda se souhlasem presidenta republiky.“ Ovšem zvláštní nařízení vydáno nebylo a takto udělený titul byl skutečně pouze čestným titulem a ničím víc. Proto se v roce 1948 uvažovalo o pevnějším vymezení práv vyznamenaného. Forma titulu se také mohla opírat o vzor sovětský, kde se udělovaly čestné tituly za celý Sovětský svaz a v jednotlivých republikách (tzn. např. národní umělec SSSR a národní umělec RSFSR). Přičemž v sovětském prostoru se titul uděloval ve dvou liniích, za múzická umění („artist“ артист) a výtvarné umění („chudožnik“ художник, doslova malíř, ale titul byl udělován i sochařům a dalším visuálním umělcům), české umělec zahrnovalo obě tyto kategorie.\n\nProtože se zdálo, že pouhý titul je málo, byl dne 6. května 1948 navržen zákon (vydán 4. června 1948, od kdy se počítá jeho účinnost) č. 130/1948 Sb., o národních umělcích. Zde bylo umožněno udělit doživotní důchod pro umělce, případně vdovy a nezaopatřené děti. Stát se také deklaroval, že mu „...přísluší péče o vydávání děl národních umělců.“\n\nZákon z roku 1948 stanovil, že národním umělcem se může stát občan „české nebo slovenské národnosti“, v roce 1953 již znala pouze československou národnost (to byla hlavní změna). Před touto novelou ovšem došlo k významné změně v oceňování umělců, kdy byl nařízením vlády č. 55/1953 Sb. zaveden titul zasloužilý umělec (nižší stupeň státního ocenění umělců, v obou případech se jednalo o ocenění za celoživotní dílo).\n\nV roce 1963 pak vyšel zcela nový zákon o národních umělcích ze dne 9. července č. 56/1963 Sb. Zákon upravil nově možnost odebrání titulu (odkazem na zákon 62/1962 Sb., o propůjčování vyznamenání). Jediní umělci, u kterých bylo aktivováno ustanovení o odebrání, byli Ján Kadár a Alfréd Radok, kteří o titul přišli na základě rozhodnutí prezidenta roku 1972. Nový zákon také stanovil, že umělec dostane „...listinu opatřenou státní pečetí a podepsanou presidentem republiky.“ Postavení prezidenta při prohlašování za národního umělce bylo posíleno neuvedením vyslovené podmínky konzultace věci s ministry a návrh vlády (v prvním paragrafu se psalo „President republiky může prohlásit československého občana, jehož umělecké působení svou zvlášť vynikající úrovní a svým mimořádným významem trvale obohatilo národní kulturu, v uznání této jeho činnosti za národního umělce.“).\n\nTitul byl vždy spojován s oficiálním vládnoucím režimem a zejména po roce 1968 byl režimem pošpiňován (byť stále byli oceňováni i kvalitní umělci). To je také důvod, že v roce 1990 byl spolu s ostatními řády a vyznamenáními zrušen a v novém státě již není udělován.\n\nOd počátku do roku 1989 udělování titulu vycházelo z prezidentské pravomoci. Podle zákona z roku 1948 se vláda usnášela nad návrhy ministra školství a osvěty a ministra informací (pro obory literatura, hudba, výtvarnictví a divadlo měl hlavní slovo ministr kultury, pro obory film a rozhlas ministr informací), kteří podávali návrhy po slyšení vrcholných odborných organizací. Ministerstvo informací bylo zrušeno již roku 1953, na to reagoval teprve zákon z roku 1963, a to úplným zrušením druhého odstavce prvního paragrafu zákona, čímž se udělování opět dostalo plně do rukou prezidenta.\n\nNebyl stanoven počet udělených titulů za rok (v letech 1951, 1986 a 1987 nebyly uděleny žádné tituly), ani den, kdy byly udělovány (udělovány byly dosti individuálně). Ovšem například v roce 1989 bylo dvanáct národních umělců honorováno v předvečer 1. května, tedy ve stejný den, kdy byly rozdávány další řády a vyznamenání při příležitosti Svátku práce.\n\nV sovětském prostoru bylo udělování titulu spojeno s odznakem, který národní umělec mohl nosit. Zákon z roku 1948 právo na užívání odznaku skutečně zmiňuje. Podrobnosti mělo upravit vládní nařízení, které nikdy nevyšlo. Ministerstvo kultury skutečně vypsalo soutěž na návrh a po neúspěchu oslovilo i několik konkrétních umělců, nicméně do roku 1963 žádný návrh vládě nepředložilo a proto nový zákon myšlenku odznaku zcela opustil.\n\nV letech 1948–1963 dostávali národní umělci pouze dopis s vlastnoručním podpisem ministra školství a kultury. Nový zákon z roku 1963 sice upustil od odznaku, nicméně zavedl formálnější podobu dokladu, listinu se státní pečetí a podpisem prezidenta.\n\n\n\n\n"}
{"id": "45272", "url": "https://cs.wikipedia.org/wiki?curid=45272", "title": "Goa'uldi", "text": "Goa'uldi\n\nGoa'uldi jsou fiktivní parazitickou rasou ve sci-fi seriálu Hvězdná brána. Jejich tělo připomíná hada, nebo velkého červa. Nejčastěji používají jako hostitele lidskou rasu. Vstupují do hostitelova těla přes zátylek a tělo pak sami ovládají. Většina Goa'uldů se vydává za bohy, aby mohli ovládat armády Jaffů. Proti Goa'uldskému impériu bojují lidé, Tok'rové a občasně i Asgardové. S těmi Goa'uldi uzavřeli smlouvu o chráněných planetách, která měla 27 planetám (včetně Země) zaručit ochranu před Goa'uldy, avšak byla později z jejich strany hojně porušována (hlavně co se týče útoků na Zemi).\n\nGoa'uldé se vyvinuli na planetě P3X-888 původně jako vodní \"úhoři\", kteří se rozmnožují pomocí goa'uldských královen. Z původně dravého druhu se postupně stali parazitickým druhem, když začali vnikat do hostitelů. Nejprve jimi byli Unasové, humanoidní tvorové, kteří se vyvinuli na stejné planetě jako Goa'uldi. Goa'uldi časem objevili Hvězdnou bránu a pomocí ní se rozšířili po celé Mléčné dráze.\n\nRa později objevil Zemi a zdejší lidskou rasu, zvanou goa'uldsky Tau'ri. Lidé se ukázali být vhodnějšími hostiteli než Unasové, protože jejich těla se dala snáze opravovat. Proto byli Lidé Goa'uldy zotročeni a z vybraných se stávali Jaffové.\n\nGoa'uldi vytvořili feudální společenství vedené nejprve Apepem, kterého zavraždil Anubis. Následně nastala dlouhá občanská válka, během které se Ra stal vládcem všech Goa'uldů. Goa'uldská královna Egerie se s lidmi postavila proti Raově jednání a proto založila hnutí Tok'ra (v překladu \"proti Raovi\").\n\nRa byl prvním goa'uldem zabitým Tau'rii (lidmi ze Země), když na jeho lodi explodovala jaderná bomba. Mocenské vakuum vzniklé po Raově smrti se snažili vyplnit ostatní vládci soustavy, nejmocnějším se nakonec stal Sokar, který byl ale později zabit Tok'ry. Největším nepřítelem lidí a Tau'ri se pak stal Apophis, protože vedl neúspěšný útok na Zemi. Nakonec byl zabit týmem SG-1, když jeho loď napadli Replikátoři. Nejmocnějším Goa'uldem se stal Anubis a po něm Ba'al, který se stal posledním žijícím Goa'uldem.\n\nGoa'uldi jsou parazitickou rasou, původem se jedná o obyvatele bažin. Vstupují do hostitele a ovládají jeho nervovou soustavu. Tělo Goa'uldů připomíná hada, v hlavové části mají ústní otvor s tenkými zuby. Jejich prvními hostiteli se stala rasa Unasů, humanoidních plazů. Po spojení s hostitelem se symbiont napojí na mozek a nervovou soustavu svého hostitele, čímž ovládne jeho tělo. Hostitelovo vědomí je potlačeno a stává se tak vězněm ve vlastním těle. Jsou však známy případy vzájemného ovlivňování vědomí, tzn. že je možné symbionta ovlivňovat myšlenkami či silou mysli hostitele. Pokud má hostitel dostatečně silný charakter a temperament, dokáže nedospělého symbionta úplně potlačit a přitom využívat biologických výhod Goa'uldů. Proto se implantují pouze plně vyvinutí a dospělí symbionti, aby se takovým případům předešlo.\n\nSamotní Goa'uldi mají oddělená pohlaví. Existují goa'uldí královny schopné vyprodukovat tisíce larev. Larvy přejímají vzpomínky rodičů včetně znalostí technologie (genetická paměť), jak bylo odhaleno . Dítě dvou hostitelů se nazývá \"harsesis\" a má rovněž goa'uldské vzpomínky, proto je pohlavní styk dvou hostitelů zakázán. Larvy dozrávají v tělech Jaffů, kterým zvyšují fyzickou sílu, prodlužují život a úplně nahrazují jejich zničený imunitní systém. Touto závislostí na nedospělých symbiontech si Goa'uldi zajišťují poslušnost Jaffů.\n\nDo hostitele Goa'uld vniká šíjí nebo ústy (skrze měkké patro) do mozkovny, kde se napojí na mozkový kmen a převezme kontrolu na hostitelovou myslí a tělem. Goa'uldi zvyšují fyzickou sílu hostitele a prodlužují jeho život. Zcela ovládají hostitelovo tělo, avšak hostitel je stále při vědomí a vnímá co se s ním děje, jak bylo odhaleno .\n\nGoa'uldi většinu svých technologií ukradli nebo vydobyli od jiných ras, avšak existují mezi nimi i technologičtí inovátoři jako Anubis či Ba'al. Mnoho goa'uldských zbraní, jako jsou například tyčové zbraně, je spíše než prakticky navrženo pro efekt, což je zamýšleno k ještě většímu upevnění pozice Goa'uldů coby „božstva.“ Některé goua'uldské technologie, jako například ozbrojená ruka nebo léčebné zařízení, mohou být ovládány pouze mentálně a je k tomu zapotřebí, aby uživatel měl v krvi stopové množství naquahdahu. Tento mimořádně energetický prvek je základním stavebním kamenem všech goa'uldských technologií, jakož i palivem goa'uldských vesmírných lodí.\n\n\n"}
{"id": "45274", "url": "https://cs.wikipedia.org/wiki?curid=45274", "title": "Vrut", "text": "Vrut\n\nVrut je druh samořezného šroubu, určený k vytváření rozebíratelných spojů především měkkých materiálů (dřevo, plast, sádrokarton).\n\nNa rozdíl od šroubu si při montáži vrut sám vyřezává, či spíše vytlačuje, závit v materiálu působením tlaku při otáčení. Vrut využívá pružnosti a třecího koeficientu materiálu, do něhož je zavrtán, takže obvykle není třeba jeho další zajištění. Vzhledem k jednoduchosti použití a pevnosti spoje (zvláště v tahu je spoj mnohonásobně pevnější než spoj pomocí hřebíku) je široce užíván. Například na železnici nahradily velké vruty (tzv. \"vrtule\") dříve používané hřeby již koncem 19. století.\n\nČasté je také použití vrutu společně s hmoždinkou, které umožňuje připevňovat věci k pevným nepružným materiálům, jako je cihelné zdivo nebo beton.\n\nVrut tvoří tyto části:\nVruty jsou stejně jako hřebíky označovány dvojicí čísel, (např. 4/40), kde první číslo znamená průměr dříku vrutu a druhé číslo znamená délku vrutu (obě veličiny udávány v milimetrech). K tomuto základnímu údaji se připojují upřesňující označení typu hlavy, délky závitu, materiálu atp.\nTyto hlavy jsou kruhového průřezu. Aby bylo možné vruty při zašroubovávání otáčet, musí být opatřeny tzv. \"pohonem\". Termín pohon je nahrazován termínem \"drážka\", třebaže u některých pohonů, (např. pro inbusové klíče), se vlastně o drážky nejedná.\n\nDalším typem pohonu (drážky) používaných u vrutů je\nDřík vrutu může mít\n\n\nPro vruty se používají pravotočivé závity s vysokým stoupáním, zaručujícím rychlost zašroubování v měkkých materiálech. Výška stoupání, (jemnost závitu), se volí podle druhů spojovaných materiálů. Proto např. vruty určené pro spojení sádrokartonových desek s plechovou kostrou mají jemnější závit, než stejné vruty určené pro montáž desek na dřevěnou kostru. Zvláště hrubými závity jsou opatřeny vruty určené pro spoje do dřevotřískových desek, které jsou mimořádně měkké a běžné vruty v nich nedrží. Závity mohou být jednochodné nebo dvouchodné. Dvouchodné závity snižují odpor spojovaných materiálů.\n\njsou vhodné především do vnitřního prostředí. Ocelové vruty mohou být\njsou vhodné pro vnitřní i vnější prostředí. Jejich výhodou je odolnost vůči kyselinám a solím.\npřenesou nižší krouticí moment než vruty z výše uvedených materiálů. Častěji se tyto vruty \"ukroutí\", proto se doporučuje používat je pouze s předvrtáním.\nJejich drážky se snáze poškodí nevhodným šroubovákem při šroubování. Podléhají však méně korozi a proto jsou ze spojů dobře demontovatelné i po mnoha letech.\n\nSpojování pomocí vrutů vytváří rozebíratelný spoj, který je odolnější proti vytržení než spoj hřebíkový. Při práci s vruty používáme vhodný šroubovák nebo klíč, podle velikosti hranaté hlavy nebo velikosti pohonu (drážky) na hlavě vrutu. Při nevhodné velikosti šroubováku se drážka poškozuje, nesprávnými inbusovými klíči (bity) se poškozují hrany pohonů. Ke zmenšení potřebného krouticího momentu se špička závitu může před šroubováníím potřít mýdlem, případně tukem. Zarážení vrutu kladivem výrazně sníží jeho únosnost zejména při namáhání na vytažení.\n\nDnes se stále více používají ruční elektrické šroubováky, nebo ruční elektrické vrtačky s pomalým během.\n\nU vrutů s průměrem hladkého dříku \"d\" ≤ 6 mm se ve dřevě jehličnanů nevyžaduje předvrtání.\nU všech vrutů ve dřevě listnatých dřevin a u vrutů s průměrem \"d\" > 6 mm ve dřevě jehličnatých dřevin by měl být předvrtán vodicí otvor podle těchto zásad:\n\nPoužívání samovrtných vrutů se řídí předpisy výrobce.\n\nV nosných spojích s vruty musí být splněny minimální požadavky prEN 14592.\n\nSpoje s vruty jsou převážně jednostřižné. Vruty mají při namáhání na střih zpravidla menší únosnost než hřebíky nebo kolíky stejného průměru \"d\", protože vrut je v závitové části oslaben (podle hloubky vnitřního závitu \"d\"). Spoje s vruty, jejichž průměr \"d\" < 8 mm, je možné navrhovat a počítat jako hřebíkové spoje.\n\n\n\n\n"}
{"id": "45276", "url": "https://cs.wikipedia.org/wiki?curid=45276", "title": "Vana", "text": "Vana\n\nVana je nádrž, která je shora otevřená. Je vyráběna z různých materiálů (kov, plast, atd.). Většinou má podlouhlý tvar, ale vyskytují se i oválné koupelnové vany, či ve tvaru srdce (určené pro dvě osoby). Nejčastěji je používána jako zařízení koupelny pro koupání osob, ale vany se používají pro různé účely i v průmyslových provozech.\n\nVana je v současnosti často nahrazována sprchovým koutem, který je méně náročný na místo a levnější na provoz.\n\nPředchůdcem vany jsou dřevěné necky.\nVany se v Evropě rozšířily s nástupem renesance. Ta přinesla zvýšený zájem o hygienu. Běžnou výbavou domácností se ale vana stala až začátkem 20. století, kdy bylo možno vany vyrábět levným průmyslovým způsobem.\n\nJako materiál pro výrobu van slouží nejčastěji lisovaný ocelový plech pokrytý smaltem. Dříve byl používán i pozinkovaný plech nebo litina. Vany se vyrábějí také z akrylátu nebo skleněných vláken.\n\nVany se také vyrábí z litého umělého mramoru nebo quarylu. Vše jsou to hmoty, umožňují stálé probarvení, jsou velmi odolné proti oděru a také teplotě.\n\n\nRůzné druhy van jsou také zcela běžně používány jako důležitá součást technických zařízení, strojů a soustrojí. Převážná většina spalovacích motorů je vybavena motorovou vanou pro zachycování mazacího oleje (mazací vana) apod. Mazací vany mívají také některé typy obráběcích strojů.\n\n"}
{"id": "45278", "url": "https://cs.wikipedia.org/wiki?curid=45278", "title": "Průmysl", "text": "Průmysl\n\nPrůmysl (přejatým slovem někdy \"industrie\") je významným výrobním odvětvím světového hospodářství. Průmyslové výrobky využívá člověk k práci, v domácnosti i ve volném čase. Průmysl velmi rychle zavádí do výroby vědecké objevy a technické vynálezy. Nové výrobky tak stále více ulehčují lidem život.\n\nSpolečenská změna související s prosazováním průmyslu v národním hospodářství se nazývá industrializace.\n\n\n\nPrůmysl je velmi rozsáhlým odvětvím národního hospodářství. Mimo strojírenství a zpracovatelského průmyslu zahrnuje rovněž těžbu nerostných surovin nebo výrobu a rozvod elektřiny, plynu a vody. Statistika průmyslu je v Česku definována Klasifikací produkce CZ-CPA a zejména Seznamem výrobků CZ-PRODCOM, který přesně stanoví, který výrobek či služba se zahrnuje do průmyslu. Průmyslovými podniky rozumíme ty podniky, ve kterých se největší podíl přidané hodnoty vytváří při výrobě průmyslových výrobků a při poskytování průmyslových služeb. Z hlediska metodiky statistických zjišťování i z hlediska zveřejňovaných statistických informací lze tedy statistiku průmyslu členit na tři základní oblasti:\n\n\nProdukce všech průmyslových výrobků a průmyslových služeb je měřena podle jejich charakteru v různých měrných (fyzických) jednotkách (např. tunách, kilogramech, litrech, kusech, metrech, apod.) a v Kč. Použití té které fyzické jednotky je normalizováno ve všech průmyslových statistikách zemí EU. Mezi hlavní sledované ukazatele statistiky produkce patří i údaje o tržbách za prodej vlastních výrobků a služeb průmyslové povahy.\n\n\nVykazující podniky, resp. podnikatelské subjekty jsou vybírány z Registru ekonomických subjektů, a to na základě jejich hlavní (převažující) ekonomické činnosti i na základě dalších vlastností jako je např. velikost subjektu podle počtu zaměstnanců. Mezi hlavní ukazatele této statistiky patří sledování průmyslových zakázek, průměrný evidenční počet zaměstnanců či zaměstnaných osob v průmyslu průměrné mzdy v průmyslu nebo produktivita práce.\n\n\nKombinací propočtů objemových ukazatelů o produkci průmyslových výrobků a služeb a o vytvořené přidané hodnotě při této produkci měřené na úrovni podniků se měsíčně počítají indexy průmyslové produkce (IPP), které představují základní (konjunkturální) ukazatele průmyslové produkce. Jde o základní ukazatel, který statistika měsíčně zveřejňuje a díky kterému lze objektivně hodnotit vývoj průmyslové produkce. Mimo celkového IPP jsou publikovány indexy v podrobnější úrovni (těžba a dobývání, jednotlivá odvětví zpracovatelského průmyslu a energetiky).\n\nV Česku je průmysl (sekundární sektor) jedním z nejvýznamnějších odvětví národního hospodářství a vytváří velkou část národního důchodu. V ostatních evropských zemích je to méně, neboť tam hrají již větší podíl služby (terciární sektor). Naopak v rozvojových zemích je primární prvovýroba (primární sektor), tj. zemědělství, lesnictví a těžba. Řešením a řízením materiálových, finančních a informačních toků v jednotlivých sektorech se zabývá průmyslová logistika (pořizovací, nákupní, výrobní, distribuční - \"prodej-odbyt\").\n\n\n"}
{"id": "45280", "url": "https://cs.wikipedia.org/wiki?curid=45280", "title": "Kocovina", "text": "Kocovina\n\nKocovina (hov. kočka či kocka) je označení vedlejších účinků konzumace alkoholu, které se projevují bolestí hlavy, pocitem žízně, citlivostí na světlo i hluk, nevolnostmi, třesem a celkovým oslabením. Alkoholová kocovina je způsobena metabolity alkoholu acetaldehydem a výraznou dehydratací organismu. Naplno se projevuje až po odeznění euforizujících a tlumivých účinků alkoholu. Kocovinu dále způsobuje nedostatek minerálů a vitamínu v těle. Při konzumaci alkoholu se může člověk dostat do fáze alkoholové intoxikace, kterou je složité odlišit od kocoviny.\n\nSkutečně spolehlivou metodou, jak tomuto jevu předcházet, je omezit množství požívaného alkoholu. Před jeho konzumací se doporučuje dobře se najíst, v průběhu konzumace nemíchat druhy alkoholických nápojů a v průběhu konzumace a po ní pít čistou vodu. Fermentované nápoje jako ležáky a víno způsobují zpravidla silnější kocovinu než čisté destiláty, jelikož obsahují kongenery, látky, které jsou za kocovinu odpovědné.\n\nSlovo \"kocovina\" původně znamenalo \"výtržnost\" a vzniklo obměnou slova \"kočičina\", kterým se označovaly výtržnosti proti mladoboleslavskému hejtmanovi \"Kotzovi\" v roce 1848. Ve druhé polovině 19. století začalo slovo \"kocovina\" pod vlivem německého výrazu \"Kater\", které označuje \"kocoura\" i \"stav po alkoholovém opojení\", nabývat dnešního významu. Dříve se také říkalo \"Katzenjammer\" (\"kočičí nářek\"). Z němčiny čerpala obdobným způsobem také polština: \"kac\", \"kacenjamer\", \"kociokwik\" (česky \"kočičí kvik\").\n\nNejúčinnější ochranou před kocovinou je nekonzumovat alkoholické nápoje. V případě, že ke konzumaci dojde, se obecně doporučuje kvalitně se najíst (nejlépe mastnými výrobky) a být řádně odpočatý, unavený organismus má s alkoholem mnohem větší problémy než organismus odpočatý. Dále se doporučuje případně doplnit do těla 2 až 3 gramy vitamínu C společně s B-komplexem.\n\nKonzument by si měl také uvědomit svůj aktuální fyzický stav, zdraví a věk. Obecně platí, že s narůstajícím věkem ztrácí organismus schopnost si poradit s alkoholem, což je způsobeno fyziologickými změnami, kdy dochází k poklesu množství vody v lidském těle a nárůstu množství tuku.\n\nBěhem konzumace alkoholických nápojů se dále doporučuje vyvarovat se konzumace sladkého. Spojení alkoholu a sladkého zhoršuje ranní kocovinu. Otázkou je, zda problém je v příjmu glukózy, nebo v příměsích nekvalitních nápojů.\n\nV současnosti existují také komerční produkty, které mají vzniku kocoviny předcházet anebo její účinky tlumit. V současnosti ale nejsou jejich pozitivní projevy zcela prokázány a často jsou prodávány jako doplněk stravy, a nikoliv jako léčebný přípravek.\n\nKocovina vzniká jako složitá chemická reakce organismu na odbourávání alkoholu v těle, při níž se na jeho odstraňování z těla využívá velké množství vody, minerálů a vitamínů (převážně vitamínu C). Konzumace alkoholu má za následek únavu organismu, jelikož zpracovávání alkoholu odčerpává tělu značné množství energie. Nedochází k sekreci antidiuretického hormonu a vylučování těch látek, které udržují rovnováhu v lidském těle. Na vzniku se podílí první metabolit oxidace alkoholu acetaldehyd, což je cytotoxická látka, poškozující játra.\n\nJaterní buňky se snaží odbourávat alkohol z organismu, a tak během této doby nevyrábějí glukózu, což může vést k poklesu hladiny krevního cukru. Výsledkem kocoviny je špatná nálada, která vzniká jako výsledek biochemických poměrů v mozku. Dochází k poklesu působků a zastavení neuroneogeneze. Vzhledem k tomu, že alkohol je osmoticky působící látka, dochází k natahování vody do všech buněk v lidském těle, a to včetně buněk v mozku. Vlivem natahování vody do buněk se mění jejich objem – roztahují se. To zapříčiní rozpínaní mozku, což se projevuje třeštěním hlavy.. Společně se na bolesti hlavy ale podílí i odvodňování organismu, při němž je z těla voda vypuzována.\n\nAlkohol také negativně působí na motorické centrum člověka, což se projevuje motáním a točením hlavy.\n\nMnohem závažnější účinky než ethanol má však acetaldehyd, vzniklý účinkem alkoholdehydrogenázy hlavně v játrech. Čím rychlejší a intenzivnější je dodávka etanolu tomuto enzymu, tím více toxického aldehydu se dostává do oběhu. Acetaldehyd je posléze přeměňován acetaldehyddehydrogenázou na dále snadno metabolizovatelnou octovou kyselinu (acetát). Překyselení organismu je po otravě etanolem neškodné. Život ohrožující stavy vznikají po zpracování metanolu.\n\nZ vědeckého hlediska kocovinu nelze léčit. \n\nPokud už kocovina propukla, někteří lidé doporučují tělu především dodat vodu. Proti žaludeční nevolnosti pak cukry, které byly alkoholem z těla odstraněny, nebo anacid. Za dobrý způsob náhrady krevního cukru se považuje pít med rozpuštěný v teplé vodě či čaji. Alkohol působí jako antivitamín thiaminu, který je významným faktorem pro fungování jater, ten by se měl po konzumaci do těla dodat ve formě vitamínu B. Podle některých studií na kocovinu nejlépe pomáhá hovězí nudlová polévka Yaka mein. Pro doplnění minerálů a zmírnění kocoviny je dobré vypít minerální vodu jako je například známá Vincentka.\n\nPokud není kocovina těžká, doporučuje se desítky minut věnovat se venkovnímu sportu jako chůze či plavání, čímž dojde k okysličení krve a utlumení kocoviny. V případě, že se jedná o těžkou kocovinu, doporučuje se spíše klid na lůžku. Někteří jedinci preferují jako léčebnou metodu studenou sprchu, která nastartuje organismus.\n\nKáva a nápoje obsahující kofein sice tlumí únavu, ale výrazně podporují dehydrataci organismu. Blokádou antidiuretického hormonu vedou k další ztrátě vody, což tělo nadále oslabuje.\n\nBěžně dostupné léky proti bolesti sníží část obtíží, většina z nich (zvláště tolik oblíbený aspirin) však může zesílit žaludeční potíže a jeho požití může v extrémních případech vést až ke krvácení žaludeční sliznice.\n\nDalší přísun alkoholu (tzv. „vyprošťovák“), utlumí příznaky aktuální kocoviny a vyčerpává rezervy organizmu. Vzniká kombinovaná otrava (ethanol + acetaldehyd) s daleko horšími pozdějšími následky. Nutnost „ranního doušku“ je příznakem závislosti na ethanolu.\n\nSlovo kocovina se používá někdy i v přeneseném významu (jakožto řečnická metafora či přirovnání) pro vystřízlivění z nějaké myšlenkové iluze resp. z jiného než alkoholického opojení (nesprávného předpokladu) apod., zde vždy záleží na celkovém kontextu příslušného sdělení.\n\n\n"}
{"id": "45286", "url": "https://cs.wikipedia.org/wiki?curid=45286", "title": "Archimédův šroub", "text": "Archimédův šroub\n\nArchimédův šroub je jedno z nejstarších známých čerpadel, popsané Archimédem, který toto zařízení viděl při svých cestách po Egyptě. Údajně Visuté zahrady Semiramidiny byly zavlažováný takovýmto způsobem. Jde o šikmo uloženou šnekovou hřídel v korytě, případně o korýtko nebo trubku navinutou ve šroubovici kolem šikmo uložené hřídele. Přepravovaná kapalina (nejčastěji voda) je v kapsách tvořených závity držena gravitací a čerpání je prováděno otáčením šneku nebo hřídele.\n\nVětšina Archimédových prací z oboru strojírenství vznikla k uspokojení potřeb domovského města Syrakus. Řecký spisovatel Athenaeus z Naucratis popsal, jak král Hérion II. pověřil Archiméda návrhem obří lodi Syrakúsie, která by mohla být použita pro luxusní cestování a převážení zásob. Syrakúsia byla údajně největší loď postavená v klasickém starověku. Podle Athenaeuse byla schopna pojmout 600 lidí a byla vybavena okrasnými záhony, tělocvičnou a chrámem zasvěceným bohyni Afroditě. Velmi důležitým prvkem na lodi byl Archimédův šroub, jehož úkolem bylo odstranění stokové vody. Tvořila ho šikmo postavená trubka se zabudovanou spirálou těsně uloženou na hřídeli. Voda byla v kapsách tvořených závity držena gravitací a čerpání bylo prováděno otáčením hřídele.\n\nArchimédův šroub se užívá jako čerpadlo dodnes. Jeho velkou výhodou je jednoduchost a spolehlivost i při čerpání silně znečištěných kapalin. Příkladem můžou být šneková čerpadla odpadní vody v pražské čistírně odpadních vod.<br>Na podobném principu pracuje šroubový dopravník (neboli „šnekový dopravník“). Používá se běžně k transportu substrátů jako je zrní, drobné uhlí, pelety a pod. nebo kašovitých hmot například v potravinářství.<br>Také nástroj zvaný lentulo používaný ve stomatologii k plnění kořenových kanálků pracuje na tomto principu.\n\n\n"}
{"id": "45287", "url": "https://cs.wikipedia.org/wiki?curid=45287", "title": "Organizace pro výživu a zemědělství", "text": "Organizace pro výživu a zemědělství\n\nOrganizace pro výživu a zemědělství (anglicky: \"Food and Agriculture Organization\", FAO) je specializovaná agentura OSN se sídlem v Římě, založená v roce 1945.\n\nCílem této organizace je zajištění dostatku potravin a pitné vody pro obyvatelstvo rozvojových zemí. Zaměřuje se na pomoc těmto zemím zejména po technické, technologické, finanční a vzdělávací stránce. Snaží se dosáhnout jejich soběstačnosti ve výživě a omezit tak problémy s nedostatkem potravin a zlepšit životní podmínky venkovského obyvatelstva, závislého na zemědělství. V souvislosti s tím jsou její snahy směřovány jednak na zvyšování produktivity zemědělství v rozvojových zemích, čímž má být zajištěna produkce dostatečného množství potravy, a jednak na zajištění přístupu k nezávadným zdrojům pitné vody. V souvislosti s trvalou udržitelností hospodaření v krajině se snaží zavádět metody, které zabraňují erozi a omezit další zábory zejména lesní půdy, ke kterým běžně dochází z důvodů používání způsobů hospodaření, které vyčerpávají půdu.\n\nBývalé Československo je jedním ze zakládajících členů této organizace. Proto též byla snaha umístění centrály FAO v Praze, nakonec však došlo k umístění v italském Římě. Československo se pak stává členem této organizace při jejím založení v roce 1945. O 3 roky později však vystoupilo díky neúměrným členským poplatkům, které dosahovaly až 1 milión amerických dolarů za rok. Následně v roce 1969 vyvinulo Československo opětně tlak a snahu a podařilo se do organizace podruhé vstoupit. Od té doby je Československo a následně Česká republika nepřetržitým členem. V průběhu více než 30 let se zemi podařilo vyhrát několik konkurzů jak na poli lesnictví, tak i zemědělství. Z oblasti lesnictví to byl například projekt na zřízení lesnického výzkumného ústavu v Chittagongu ve Východním Pákistánu v roce 1970 za jeden a půl milionu amerických dolarů, který se však neuskutečnil kvůli občanské válce a následné válce mezi dvěma znepřátelenými zeměmi.\n\nFAO je v ČR zastoupeno jednak domem OSN a dále knihovnou Ústavu zemědělské ekonomiky a informací. Obě tyto instituce shromažďují tištěné materiály ve formě monografií, seriálů, výročních zpráv a dalších dokumentů. Knihovna UZEI je pak depozitní knihovnou FAO pro ČR.\n\nVialle delle Terme di Caracalla, 00100 Řím, Itálie\n\n"}
{"id": "45288", "url": "https://cs.wikipedia.org/wiki?curid=45288", "title": "Zdenka Cecília Schelingová", "text": "Zdenka Cecília Schelingová\n\nBlahoslavená Zdenka Cecília Schelingová (24. prosince 1916, Krivá na Orave – 31. července 1955, Trnava) byla slovenská řeholnice z Kongregace Milosrdných sester svatého Kříže a mučednice z doby pronásledování katolické církve komunistickým režimem v Československu.\n\nV bratislavské státní nemocnici pomohla uprchnout vězněnému knězi a později se neúspěšně pokusila pomoci k útěku dalším 6 politickým vězňům z řad kněží a seminaristů. Komunistický režim ji za to odsoudil ke 12 letům vězení. Během výslechů a později i věznění byla krutě mučena, toto mučení a odpírání léčby zcela zničilo její zdraví. Zemřela krátce po urychleném předčasném propuštění.\n\nPapež Jan Pavel II. ji prohlásil za blahoslavenou, římskokatolická církev slaví její svátek 31. července, na výročí její smrti.\n\nSestra Zdenka se narodila jako desátá z jedenácti dětí rolníka Pavola Schelinga a jeho ženy Zuzany, rozené Pánikové. Při křtu 27. prosince 1916 obdržela jméno Cecília. Rodiči byla od malička vychovávána v katolické víře. Základní vzdělání získala v letech 1923-1931 ve svém rodišti, kde se také poprvé setkala s milosrdnými sestrami svatého Kříže, které na ni udělaly dojem svou obětavou péčí o nemocné a nemohoucí. Po ukončení školy v Krivej se v necelých 15 letech (6. července 1931) rozhodla zasvětit svůj život Bohu a odešla do kláštera sester svatého Kříže do Podunajských Biskupic, kde požádala o přijetí do postulátu.\n\nV 1933-1935 studovala u sester ošetřovatelství, později ještě prodělala kurz radiologie. 28. ledna 1936 pak vstoupila do noviciátu a přijala řeholní jméno Zdenka. Po složení časných slibů (30. leden 1937) působila jako ošetřovatelka ve státní nemocnici v Bratislavě. Roku 1941 se přesunula do krajské nemocnice v Humenném, kde taktéž působila jako ošetřovatelka, a o rok později se vrátila do státní nemocnice v Bratislavě, kde následujících deset let pracovala na rentgenologickém oddělení, nejprve jako laborantka, později jako technička. Věčné sliby složila 28. ledna 1943.\n\nKdyž po únorovém převratu začalo pronásledování katolické církve, byla stejně jako ostatní sestry vyzvána, aby odložila řeholní šat a vystoupila z kongregace, jinak bude muset z nemocnice odejít. Stejně jako drtivá většina ostatních řeholnic odmítla, nicméně díky své těžko nahraditelné kvalifikaci byla dočasně ponechána na oddělení.\n\nPočátkem února 1952 pomohla uprchnout knězi Štefanu Koštialovi, který byl v nemocnici na krátkodobém ošetřování (měl být zakrátko souzen a Státní bezpečnost jej proto poslala do nemocnice, aby zde zahladili nejvýraznější následky a známky mučení). Jeho útěk zařídila tak, že ostraze namíchala do čaje silný uspávací prostředek. K tomuto se podle vlastních slov odhodlala poté, co jí ostraha sdělila, že kněze odvezou do Ruska, odkud se už nevrátí.\n\nKrátce poté se pokusila zařídit útěk pro další tři kněží a tři seminaristy, neuspěla však, neboť celá akce byla předem naplánovanou provokací StB. Sestra Zdenka byla 29. února zatčena a po několikaměsíčních výsleších doprovázených mimořádně brutálním mučením (odmítala vyzradit své spolupracovníky a podepsat zmanipulované protokoly) postavena před soud, který ji 17. června 1952 odsoudil za údajnou velezradu ke 12 letům těžkého žaláře a 10 letům ztráty občanských práv (rozsudek byl v plném rozsahu zrušen Nejvyšším soudem SSR 18. listopadu 1970). Prošla věznicemi v Bratislavě, Rimavské Sobotě, Pardubicích, Brně a v Praze na Pankráci.\n\nJiž mučení při výsleších mělo devastující účinek na její zdraví, mučení a špatné životní podmínky při věznění vedly k dalšímu zhoršení. V roce 1954 se k následkům mučení přidala rakovina prsu, nicméně přístup k nutné léčbě jí byl i za tohoto stavu odpírán. Později jí byl prs ve vězení bez anestezie amputován, ovšem nedostalo se jí žádného dalšího léčení. Její stav se stále zhoršoval, a když se jí po těle začaly šířit metastázy a úspěšná léčba byla již prakticky vyloučena, byla podrobena léčbě ozařováním ve vězeňské nemocnici na Pankráci. 16. dubna 1955, když už bylo jasné, že délka jejího dalšího života se počítá už jen na týdny či měsíce, byla urychleně propuštěna na svobodu, neboť odpovědné komunistické orgány nepovažovaly za vhodné, aby zemřela ve vězení.\n\nNemocnice v Bratislavě, kde dlouhá léta pracovala, ji na příkaz komunistických úřadů odmítla přijmout, zakázáno bylo i její přijetí v řádovém domu, který se staral o přestárlé a nemocné sestry. To, že ji odmítly, či musely odmítnout její vlastní spolusestry se jí nesmírně dotklo. Po krátkém pobytu v bytě u Apolónie Galisové (ve vězení ji několikrát navštívila a později sama vstoupila k sestrám sv. Kříže a přijala jméno Lucie) se jí nakonec podařilo vyjednat přijetí (19. dubna) v nemocnici v Trnavě. Zde zemřela zaopatřená svátostmi během mše (31. července 1955 v 7:45).\n\nSestra Zdenka byla pohřbena 2. srpna v Trnavě na starém hřbitově. Zde její ostatky spočívaly až do zrušení hřbitova v roce 1979, kdy byly spolu s ostatky dalších deseti sester přesunuty na hřbitov do Podunajských Biskupic. Odtud byly vyzvednuty 6. června 2003, nyní jsou pohřbeny v klášterním kostele svatého Kříže v Biskupicích.\n\nDiecézní proces jejího blahořečení otevřel trnavsko-bratislavský arcibiskup Ján Sokol 18. září 2000. Římský proces byl ukončen 7. července 2003, kdy papež Jan Pavel II. potvrdil její blahoslavení. K jeho slavnostnímu vyhlášení přistoupil během své návštěvy na Slovensku 14. září téhož roku. Spolu s ní byl v Petržalke blahoslaven další slovenský mučedník z doby komunismu, Vasiľ Hopko.\n\nDne 19. září 2003 byla Schelingové zasvěcena nově zbudovaná kaple v obci Dolný Ohaj. Další jí zasvěcená kaple vznikla o čtyři dny později v církevní Základní škole Antona Bernoláka v Martině. První liturgické vzpomínky na bl. Zdenku Schelingovou se 31. července 2004 v její rodné Krivé zúčastnilo víc než 3000 poutníků. V místním kostele je její socha v nadživotní velikosti spolu s relikviemi.\n\nPo bl. Zdence bylo též pojmenováno několik institucí, např. \"Mateřské centrum a dětské hřiště bl. Zdenky\" při faře v Bratislavě-Záhorské Bystrici či \"Klinika paliatívnej medicíny bl. Zdenky Schelingovej\" zřízená Fakultní nemocnicí a Fakultou zdravotnictví a sociální péče Trnavské univerzity.\n\nNa květnou neděli 2004 jí byla na místě bývalého trnavského hřbitova odhalena pamětní deska. V roce 2005 vydalo Slovensko čtyřiatřicetikorunovou poštovní známku se Zdenkou Cecílií Schelingovou.\n\n\n"}
{"id": "45293", "url": "https://cs.wikipedia.org/wiki?curid=45293", "title": "Kroupy", "text": "Kroupy\n\nPod slovem kroupa nebo kroupy se může skrývat:\n\n\n"}
{"id": "45307", "url": "https://cs.wikipedia.org/wiki?curid=45307", "title": "Syndrom vyhoření", "text": "Syndrom vyhoření\n\nSyndrom vyhoření (také syndrom vyhasnutí, vyhaslosti, vyprahlosti, angl. \"burnout\" [ˈbəː(r)naut]) byl poprvé popsán v roce 1974 H. Freudenbergerem v článku „Staff burnout“ [ˈstaːf bəː(r)naut] v časopise Journal of Social Issues. Existují různé definice (např. ztráta profesionálního zájmu nebo osobního zaujetí u příslušníka pomáhajících profesí nebo vyhoření jako výsledek procesu, v němž lidé velice intenzívně zaujatí určitým úkolem nebo ideou ztrácejí své nadšení), které se shodují v určitých bodech:\nKoncem května 2019 WHO kodifikovala syndrom vyhoření v Mezinárodní klasifikaci nemocí a tím jej zařadila mezi nemoci; tomuto kroku předcházela diskuse. Švédsko a Nizozemsko jej uznaly jako diagnózu již dříve.\n\nNejpodstatnějším znakem je posledně zmiňovaný chronický stres vycházející z pracovní činnosti, který může být doprovázen další zátěží z osobního života, sociálního i fyzikálního okolí atd. Profese je charakteristická vysokými nároky na výkon, bez možnosti delší úlevy a závažnými následky v případě omylu. Výkon takové práce bývá spojen s velkou odpovědností a nasazením, někdy s pociťováním „poslání“ profese.\n\nVyhoření je tedy důsledek nerovnováhy mezi profesním očekáváním a profesní realitou, mezi ideály a skutečností.\n\nSamotné vyhoření je výsledek dlouhého pozvolného procesu, který má následující fáze:\n\nZvláště v poslední fázi se vyskytují tyto příznaky:\n\nJde tedy o stav, kdy se u jedince vyskytuje ztráta činorodosti a poslání, pocity zklamání, hořkosti při hodnocení minulosti. Jedinec ztrácí zájem o svou práci i o osobní rozvoj, spokojuje se s každodenním stereotypem, snaží se pouze přežít, „nemít problémy“, je emočně oploštělý až cynický, dochází k redukci tvořivosti, iniciativy a spontaneity, převažují negativní pocity od hostility po depresi, přidružují se i somatické potíže.\n\nVyhoření postihuje lidi z pomáhajících profesí, nejčastěji pak lékaře, zdravotní sestry, učitele, psychology, sociální pracovníky, pedagogy, manažery, policisty, programátory, architekty atp.\n\nPři prevenci vyhoření je důležitý vlastní postoj člověka k práci. V práci má být samozřejmě pociťován smysl, ale neměla by být jediným cílem, smyslem a zájmem v životě člověka. Důležitá je sociální opora (společenská podpora) osoby, které hrozí vyhoření, jejímiž hlavními zdroji jsou: funkční rodina, kolegové v zaměstnání, přátelé, zájmy a celkově trávení volného času včetně aktivního i pasivního odpočinku (zábavy).\n\nPři léčbě vyhoření se také využívají psychologické (především psychoterapeutické) přístupy (zejména přeučení k smysluplnějšímu postoji k práci (jak v domácnosti, tak v zaměstnání), především existenciální psychoterapie, transformační systemická terapie, logoterapie a daseinsanalýza.\n\nVzhledem k tomu, že syndrom vyhoření neměl jasně daná a oficiálně uznaná kritéria, nejsou dosud způsoby jeho diagnostiky zcela konsensuální. V současné době (červen 2019) existují především dotazníkové metody. V České republice jako jediná plně standardizovaná metoda je tzv. Shiromova-Melamedova škála vyhoření (\"Shirom-Melamed burnout measure\"), pro kterou jsou dostupné normy od reprezentativního vzorku české populace.\n\n\n"}
{"id": "45308", "url": "https://cs.wikipedia.org/wiki?curid=45308", "title": "Duna (román)", "text": "Duna (román)\n\nDuna (v originále Dune, 1965) je nejznámější román amerického spisovatele Franka Herberta, vyprávějící o vesmírném Impériu a pouštní planetě Arrakis, zvané Duna, na níž se nachází melanž, vzácné koření, prodlužující lidský život a poskytující jeho uživateli mimořádné psychické schopnosti. Jedná se o kultovní dílo světové science fiction, které vyhrálo prestižní ceny \"Nebula\" a \"Hugo\".\n\n\"Duna\" se dočkala dalších pěti dílů, práci na dalším pokračování zastavila smrt spisovatele v r. 1986. V současnosti v díle pokračuje Herbertův syn Brian spolu se známým spisovatelem sci-fi Kevinem J. Andersonem.\n\nRomán \"Duna\" byl dvakrát zfilmován, poprvé v r. 1984 Davidem Lynchem, podruhé v r. 2000 Johnem Harrisonem. Druhé zpracování se natáčelo na Barrandově jako televizní seriál a objevila se v něm celá řada českých herců.\n\nDěj románu se odehrává v daleké budoucnosti, asi 21 000 let od 20 stol., avšak je počítán ve zvláštním kalendáři. Na počátku tedy vstupujeme do roku 10 191, kdy lidé opustili planetu Zemi a vytvořili galaktické Impérium. Impériu vládne padišáh imperátor Shaddam Corrino IV. a spolu s ním ovládají vesmír vznešené velkorody. Nejvzácnější látkou ve vesmíru je melanž, koření, které prodlužuje lidský život, zlepšuje zdraví a poskytuje uživateli zvláštní psychické schopnosti. Melanž se nachází jen na pouštní planetě Arrakis, kde je v drsných podmínkách nesmírně obtížně sbírána v poušti. Jediný, kdo dokáže trvale přežít v hluboké poušti, jsou domorodí obyvatelé fremeni, náboženští poutníci, kteří na planetu uprchli před mnoha generacemi.\n\nMelanž je využívána navigátory Kosmické gildy, která má monopol na vesmírnou dopravu a využívá oranžový plyn z koncentrovaného koření k tomu, aby navigátoři mohli „ohýbat prostor“, najít bezpečnou cestu v nadsvětelných rychlostech a dopravovat se tak mezi hvězdnými systémy.\n\nKoření rovněž potřebuje mocné Sesterstvo Bene Gesserit, které kříží genové linie lidí za účelem vypěstování Kwisatze Haderacha, vesmírného nadčlověka, jehož pomocí by Sesterstvo mohlo ovládnout Impérium. Na koření jsou závislé i miliardy obyvatel Impéria, protože koření je vysoce návyková droga.\n\nImperátor se obává vlivu mocného velkorodu Atreidů a tak využije jejich smrtelných nepřátel, rodu Harkonnenů, ke lsti. Vévodovi Letu Atreidovi je svěřena správa nad planetou Arrakis a tedy i těžba vzácného koření. Ve chvíli, kdy je vévoda zrazen, na planetu udeří armády Harkonnenů a sardaukarů, fanatických imperiálních legií. Vévoda je zabit a Atreidové poraženi, avšak vévodův syn Paul a jeho matka Jessica uprchnou do pouště. Fremeni se jich ujmou, neboť v Paulovi vidí svého proroka. Paul a jeho matka, benegesseritská sestra, naučí fremeny tajuplnému způsobu boje a pod Paulovým vedením po čase zastaví harkonnenskou těžbu koření na Arrakis. Pobouřený imperátor se tedy vydává na Arrakis, aby nepokoje urovnal a potrestal zákeřného barona Vladimira Harkonnena. Paul mezitím podstoupí zkoušku předávkování nejčistší kořennou esencí a odhalí, že on je Kwisatz Haderach. Během písečné bouře fremeni zaútočí na hlavní město Arrakén a poté za použití zakázaných atomových zbraní rozpoutají bitvu s imperiálními legiemi. Ty jsou ale brzy poraženy, baron Harkonnen je zabit a imperátor padne do zajetí. Paul se stává imperátorem a založí svůj vlastní kult jako božího proroka.\nRomán vyšel v češtině prozatím třikrát - v l. 1988, 1999 a 2006.\n\n"}
{"id": "45310", "url": "https://cs.wikipedia.org/wiki?curid=45310", "title": "Mutace (rozcestník)", "text": "Mutace (rozcestník)\n\nMutace může znamenat: \n\n"}
{"id": "45311", "url": "https://cs.wikipedia.org/wiki?curid=45311", "title": "Mandala", "text": "Mandala\n\nMandala (sanskrtsky \"मण्डल\" „kruh“) je v indických náboženstvích obrazcem symbolizujícím vesmír, užívaným při rituálech a meditacích. V západní kultuře pak často také označuje různé kruhové obrazce, jež jsou využívány v jungiánské psychoanalýze jako diagnostický nástroj, arteterapii, pro relaxaci či v různých esoterických a okultních hnutích – často jsou v takovém případě užívány symbolickém obrazce jež nevychází z indických mandal a neodpovídají jim smyslem ani účelem.\n\nDo indických mandal člověk při rituálu či meditaci proniká, spatřuje božstvo a stává se součástí mandaly – kosmu. Mandaly jsou užívány především v hinduistické tantře a vadžrajáně, zvané také tibetský či tantrický buddhismus, jedná se o takzvané tibetské mandaly, z kterého proniklo užívání mandal také do Číny a Japonska. Nejasný je vztah k jantrám, které jsou často menší a užívané spíše v hinduismu – ne však výhradně. Ačkoliv jsou nejznámější mandaly kruhové nebo tvořené čtvercem vepsaným do kruhu, můžou být také prostě čtvercové, trojúhelníkovité, polokruhové nebo kosočtvercové – tedy ve tvaru jóni. Jsou vytvářeny z různých materiálů: barevných prášků, drahokamů, plodů ovoce, listů nebo různých vonných látek. Vznikají pro různé slavnostní příležitosti (\"vrata\") a především pro potřeby tantrického zasvěcení (\"dikša\"), v kterém je mandala centrálním prvkem, nebo také jako prostředek získání magických sil (\"siddhi\") Můžou také sloužit jako zobrazení panteonu božstev určité tradice či školy a jeho vnitřní hierarchie. V Japonsku jsou mandaly užívány jako zobrazení ráje buddhistické školy Čisté země či jako zobrazení šintoistických kami a svatyň. \n\nDo západní kultury se mandaly rozšířilo především v souvislosti s psychoanalýzou C. G. Junga a esoterickým hnutím New Age. Jung mandaly interpretoval jako symboly universálního archetypu bytostného Já a v tomto duchu shledával tento symbol jako existující ve všech kulturách a ve všech časech. Mezi obrazce, které jsou k mandalám přirovnávány, patří například pískové kresby domorodých Američanů, nebo křesťanská rozetová okna, labyrinty, barokní kopule a to i přesto, že někteří křesťanští duchovní toto označení pro křesťanské kruhové ornamenty odmítají.\n\nV náboženském kontextu je mandala symbolický obrazec tvořící posvěcený prostor. V indických náboženstvích pak symbolizuje vesmír obklopující božstvo. Člověk, který do ní při rituálu či meditaci proniká, spatřuje božstvo a stává se součástí mandaly – kosmu. Mandaly jsou užívány především v hinduistické tantře a vadžrajáně, zvané také tibetský či tantrický buddhismus, z kterého proniklo užívání mandal také do Číny a Japonska. Ačkoliv jsou nejznámější mandaly kruhové nebo tvořené čtvercem vepsaným do kruhu, můžou být také prostě čtvercové, trojúhelníkovité, polokruhové nebo kosočtvercové – tedy ve tvaru jóni. Jsou vytvářeny z různých materiálů: barevných prášků, drahokamů, plodů ovoce, listů nebo různých vonných látek. Vznikají pro různé slavnostní příležitosti (\"vrata\") a především pro potřeby tantrického zasvěcení (\"dikša\"), v kterém je mandala centrálním prvkem, nebo také jako prostředek získání magických sil (\"siddhi\"). Mandaly mohou sloužit také jako zobrazení panteonu božstev určité tradice či školy a jeho vnitřní hierarchie.\n\nHistorik náboženství Mircea Eliade považuje obcházení mandaly za analogické rituálu \"pradakšiny\" – obcházení svatého obrazu, relikvie, svatyně či chrámu, a iniciacím formou vstupu do labyrintu. Příkladem chrámu jež je vybudován jako mandala je mahajánový Borobudur na Jávě a různé tibetské buddhistické chrámy, jež představují celý vesmír a jejichž poschodí a terasy jsou ztotožňovány s nebesy či jejich úrovněmi. Představují tak také symbol \"axis mundi\" – kosmickou horu tvořící střed vesmíru. Kruhové a čtvercové obrazce či stavby představují střed světa v mnoha světových kulturách, například jako vzor Říma byl pravděpodobně chápán jako čtverec vepsaný do kruhu.\n\nSanskrtský výraz \"मण्डल maṇḍala\" je zpravidla překládán jako „kruh, kolo, okruh“, ale jeho význam je komplexnější: může také znamenat „oblast, území, panství“ nebo „shromáždění, skupina“, čímž je naznačen význam posvátného prostoru. Lidové etymologie v tantrické literatuře, jako je například Tantráloka, vykládají výraz mandala také jako spojení slov \"manda\" „podstata, esence“ a \"la\" „uchopení“. \n\nV pozdní sanskrské literatuře je vedle výrazu mandala užíváno také slovo \"jantra\" „stroj, zařízení“ a \"čakra\" „kolo, kruh“. \n\nČasto je uváděno, že mandaly jsou buddhistické, zatímco jantry hinduistické – oba výrazy jsou však užívány v obou náboženstvích. D. J. Hoens zase uvádí, že jantry jsou určeny spíše k uctívání a dosažení světských cílů, zatímco mandaly spíše k meditaci. Ať už je cílem světské či duchovní osvobození, podle Petera Gaeffkeho jsou mandaly určené pro veřejné rituály větší a zobrazují celý vesmír, zatímco jantry jsou určeny pro každodenní zbožnost, jsou menší a jednodušší.\n\nC. G. Jung začal během své praxe slovo mandala používat jako synonymum pro kruhové kresby symbolizující duši. Díky tomu se toto slovo rozšířilo i na západ a jeho význam se posunul označení jakýchkoliv kruhových ornamentů. Dnes se tedy s pojmem mandala setkáváme nejen ve výše zmíněném náboženském kontextu, ale také jako s označením pro relaxační omalovánky, kruhové dekorační předměty, rozetová okna, labyrinty atd.\n\nV západní kultuře byly mandaly popularizovány především psychiatrem C. G. Jungem, který takto začal označovat malé kruhové obrazce - „magické kruhy“, jež kreslil on sám i jeho pacienti během hledání své duševní celistvosti (tzv. individuace). V důsledku toho tvrdil, že mandala symbolicky představuje celistvost archetypu bytostného Já, který je sdílen v kolektivním nevědomí jednotlivců v různých kulturách i dobách. V důsledku toho nalezl mandaly také v egyptském starověku, díle Jakoba Böhma nebo pískových kresbách Navahů. Tibetské mandaly považoval za nejkrásnější a byl s nimi dobře seznámen, neboť zmiňuje například jejich rituální účel, nebo symboliku čtverce, který obsahují. Ve svých závěrech tyto skutečnosti nijak nereflektoval a rozdíly mezi nimi a obrazci svých pacientů ignoroval. Jung taktéž považoval mandaly nikoliv za produkt buddhismu, respektive hinduismu, ale za symbol pramenící přímo ze snů a vizí vycházejících z kolektivního nevědomí – tím však pomíjel dlouhý a složitý historický vývoj mandal v jejich současné podobě. Religionistka Catherine L. Albanese v důsledku toho odmítá Jungovo ztotožnění mezi mandalami a obrazci jeho pacientů, ač připouští, že jsou do jisté míry analogické.\n\nAčkoliv se mandala vyskytuje v mnoha rozdílných kulturách, její použití je velmi podobné. Kromě dekoračních předmětů je používána jako symbol duše nebo něčeho co nás přesahuje a je prostředkem pro komunikaci s touto silou. Nejdůležitějším místem mandaly je její střed, ve kterém lze nalést osvícení, Boha, sebe sama (záleží na kulturním kontextu). Je také pomocníkem pro zklidnění mysli a relaxační či meditační pomůckou.\n\nTo, že mandala působí na lidskou psychiku relaxačně, dokázal ve své odborné studii už na konci osmdesátých let dvacátého století M. H. Slegelis. Zjistil, že kruh naši mysl zklidní více než jakýkoliv jiný tvar. Při práci s mandalou dochází také ke snížení stresu, což dokázali ve svých studiích Schrade et all. (2011), kteří měřili krevní tlak i tepovou frekvenci nebo Curry a Kasser (2005), kteří prokázali snížení kortisolu a alfa-amylázy ve slinách, což má vliv na zmírnění úzkostných stavů. Tohoto efektu na lidskou psychiku využívají antistresové omalovánky nebo pracovní sešity s mandalami, které přinášejí, díky psychologickému podprahovému působení kruhu, relaxaci a jsou součástí duševní hygieny.\n\nMandala je dále využívána jako prostor pro terapii a diagnostiku. V arteterapii je využívána jako abstraktní prostor pro sebevyjádření a následné zpracování pocitů. Toho využíval při své práci už C. G. Jung, který používal mandaly nejprve pro své vlastní léčení a později i pro práci se svými pacienty. Kombinoval mandalu, alchymistické symboly, ale také práci s archetypy (pratypy). Na práci Junga navázala americká terapeutka Joan Kellogg, která vytvořila Velký kruh mandaly a na něm postavený mandalový diagnostický test. Test je založen na rozdělení mandal do dvanácti typů, z nichž každý odpovídá jedné životní vývojové etapě. Velký kruh mandaly je často připodobňován k životu, ale může být vztažen také na kratší časový úsek (např. na vývoj projektu). Test je v ČR aktuálně možné absolvovat pouze v Brněnském Centru Mandala. \n\nMandalu jako diagnostický nástroj použili také Elkis-Abuhoff et al. (2009) pro sledování vývoje onemocnění rakoviny prsu u žen a korejští vědci pod vedením Kima začátkem jednavacátého století vyvinuli počítačový program, který na základě statistického modelu interpretuje tvary i barvy použité v mandale. \n\nZ pohledu arteterapie se v mandalách potkává barva (ženská energie) a tvar (mužská energie). To vše dohromady utváří harmonický celek nesoucí určitou energii, která během práce s obrazcem působí na duši malíře nebo pozorovatele. Pokud tvoříme nebo sledujeme pravidelné obrazce mandaly, duše se zklidňuje, vnitřní svět se uspořádává a dochází k léčení na psychické i fyzické úrovni (viz výše – prostředek k relaxaci). Je zde uplatněn princip: \"harmonie vznikající na papíře se přenáší do nitra tvořícího\" (hojně využíváno v arteterapii). Proces může být podporován také \"moudrostí\", která je obsažena v jednoduchých obrazcích a která působí na nevědomé úrovni, a to i pokud nejsme s významem obeznámeni. Např. obrazce dle posvátné geometrie obsahují \"pravdu\" o uspořádání celého našeho světa od jeho stvoření po současnost. Při práci s tímto systémem dochází k lepší spolupráci levé a pravé mozkové hemisféry a k řadě dalších harmonizačních pochodů jako je sjednocení naší mužské a ženské části. Stejně tak indiánské písečné obrazy jsou tvořeny, aby dodaly nemocnému, který je posazen do vlastního středu kruhového obrazce, vědomosti které zapomněl a proto je nemocný.\n\nPřestože mandalu může malovat kdokoli, není to cesta pro všechny. Mandalu maluje ten… „Ten, kdo je zvědavý, kdo hledá sám sebe, kdo se chce lépe poznat, kdo má problémy a rád by pochopil, co se v něm a kolem něj děje, ale i všichni další, kteří mají každý svůj důvod. Kreslení je určeno pro ty, kteří chtějí lépe pochopit sami sebe, podívat se na svoji osobní strukturu, vyjádřit to, co je verbálním způsobem těžko formulovatelné, obtížně sdělitelné a mnoh­dy mimo dosah vědomého uchopení. Výtvarné schopnosti ani vzdělání nejsou vůbec potřeba. Vyjadřovat se malováním může, a zároveň umí, kdokoli.“\n\nPro tvoření mandal můžeme použít mandalové předlohy, ale můžeme také tvořit mandaly vlastní na bílý papír. Jednou z možností je tvorba mandaly od ruky, technikou automatické kresby, další možností je tvoření mandal podle návodů. K tvorbě mandaly můžeme použít také různé pomůcky, jako je kružítko, pravítko nebo šablona pro tvoření mandal. Výhodou abstraktního kruhového ornamentu, jakým mandala je, je to, že nejde zkazit.\n\nTaké materiál pro mandaly může být velmi různý. Mandaly lze tvořit dvoj- i trojrozměrné. Mandaly můžeme sypat, kreslit, skládat z přírodních materiálů nebo tvořit z korálků. Nejrozšířenější možností je tvorba na papír, která nám umožňuje uchování mandaly pro pozdější práci nebo pro utvoření \"mandalového slovníčku\".\n\n"}
{"id": "45314", "url": "https://cs.wikipedia.org/wiki?curid=45314", "title": "Národní park Širetoko", "text": "Národní park Širetoko\n\nNárodní park Širetoko (: 知床国立公園, \"Širetoko-kokuricukóen\") se rozkládá na poloostrově Širetoko na severovýchodním okraji ostrova Hokkaidó, Japonsko.\n\nJeden z nejodlehlejších regionů Japonska je přístupný pouze pěšky nebo lodí. Mezi nejznámější atrakce patří Pět jezer Širetoko (知床五湖 \"Širetoko-goko\") na západním okraji parku, Vodopády Kamuiwakka (カムイワッカ湯の滝 \"Kamuiwakka-junotaki\"), Vodopády Ošinkošin (オシンコシンの滝 \"Ošinkošin-no-taki\") a Průsmyk Širetoko (知床峠 \"Širetoko-tóge\"), ze kterého je vidět nejen sopka Rausu, ale i sporný ostrov Kunaširi kontrolovaný Ruskem.\n\nNárodní park je proslulý i největší medvědí populací v Japonsku. Místní medvědi jsou poměrně plaší, a tak turistům stačí nosit s sebou rolničky, které medvědy upozorní na přítomnost lidí.\n\nRozloha národního parku je 386 km².\n\nV roce 2005 byl poloostrov Širetoko zařazen na Seznam světového dědictví UNESCO.\n\n"}
{"id": "45315", "url": "https://cs.wikipedia.org/wiki?curid=45315", "title": "Souhlásková mutace", "text": "Souhlásková mutace\n\nSouhlásková mutace nebo jen \"mutace\" je jev, při kterém se souhláska ve slově mění v závislosti na morfologii nebo syntaxi. \n\nSouhláskové mutace se nachází v mnoha světových jazycích. Nejjasnějším příkladem je mutace první souhlásky v keltských jazycích. Mutaci první souhlásky lze najít také v japonštině, indonéštině, malajštině, v jižní paiitštině (indiánský jazyk) a některých západoafrických jazycích jako fula. V určitých uralských jazycích, například finštině nebo estonštině, je známa mutace vnitřních souhlásek, která se nazývá souhláskové stupňování. Mutace prvních, vnitřních i koncových souhlásek se vyskytuje v moderní hebrejštině. Keňský jazyk Dhuluo mutuje poslední souhlásku v kmeni slova. \n\nVšechny keltské jazyky mutují úvodní souhlásku. Počet mutací se liší podle jazyka – skotská gaelština a manština má jednu, irština dvě a britanské jazyky jako velština, bretonština a kornština mají tři. Způsoby mutace se u každého jazyka liší, přesto je možné zevšeobecnit některá pravidla. Ve všech keltských jazycích mutuje počáteční souhláska slov ženského rodu v jednotném čísle po určitém členu a přídavná jména mutují, následují-li po slovech ženského rodu. \n\nUkázka mutací v irštině, velštině a bretonštině: \n\n\n"}
{"id": "45316", "url": "https://cs.wikipedia.org/wiki?curid=45316", "title": "Erythropoetin", "text": "Erythropoetin\n\nErythropoetin vzniká v ledvinách; běžně je produkován lidským tělem v přirozené míře, která zajišťuje tvorbu optimálního množství červených krvinek v kostní dřeni; ty pak slouží k přenosu kyslíku v krvi. Tvorba erytropoetinu se zvyšuje při zvýšeném uvolňování glukokortikoidů, při zvýšeném uvolňování růstového hormonu a při snížení parciálního tlaku kyslíku v krvi. EPO je také možno syntetizovat uměle a používat ve formě injekcí jako lék při závažných onemocněních, především u osob s poruchami funkce ledvin a podstupujících dialýzu. Nežádoucím vedlejším účinkem EPO je zahušťování krve, což vyžaduje vyšší výkon srdce, může vést ke vzniku krevních sraženin a v krajním případě i k selhání srdce. \n\nProtože EPO stimuluje tvorbu červených krvinek, jeho nitrožilní podávání vede ke zvýšení fyzické výkonnosti. Proto je ve vrcholovém sportu zneužíván jako podpůrný prostředek. Jeho použití je zakázáno od roku 1989, avšak testy umožňující kontrolu jeho zneužívání jsou k dispozici teprve od roku 2000, kdy byly použity na olympijských hrách v Sydney. V rámci boje proti dopingu se provádějí pravidelně testy sportovců na EPO; například podle pravidel Mezinárodní asociace atletických federací IAAF nelze uznat světový rekord, pokud po výkonu sportovec neprošel testem na EPO.\n\nPodezření na užívání EPO se v minulosti objevilo např. v průběhu slavného cyklistického závodu Tour de France; potvrdilo se teprve s několikaletým zpožděním, když v květnu 2007 dopování EPO přiznal dánský cyklista Bjarne Riis a v roce 2013 i Američan Lance Armstrong.\n\nDoping pomocí EPO ale nemusí efektivně fungovat.\n\n"}
{"id": "45325", "url": "https://cs.wikipedia.org/wiki?curid=45325", "title": "Časoprostor", "text": "Časoprostor\n\nČasoprostor nebo také prostoročas je fyzikální pojem z teorie relativity sjednocující prostor a čas do jednoho čtyřrozměrného kontinua. Čas hraje roli čtvrtého rozměru a je oproti zbylým třem prostorovým rozměrům význačný (například tím, že se v něm lze pohybovat jen jedním směrem). V obecné teorii relativity je časoprostor obecně zakřivený a má strukturu variety. Projevy zakřivení časoprostoru pozorujeme jako gravitaci.\n\nV teorii relativity je vnímání času a prostoru odděleně závislé na pozorovateli (na rozdíl od klasické fyziky), časoprostor je na pozorovateli nezávislý, což umožňuje formulaci fyzikálních zákonů tak, aby jejich tvar nezávisel na vztažné soustavě.\n\nJednotlivé body časoprostoru nazýváme události a matematicky je popisujeme pomocí čtyřvektorů. Dráhy bodových částic v časoprostoru pak nazýváme světočáry. Vícerozměrný objekt vykresluje v časoprostoru tzv. světoplochu.\n\nTermíny prostoročas a časoprostor označují totéž - tentýž pojem. V odborných kruzích se nyní používá termín prostoročas (podobně jako angličtina a ostatní světové jazyky používají \"spacetime\", \"Raumzeit\", \"espace-temps\" apod.).\n\nVe speciální teorii relativity se někdy zapisují složky polohového čtyřvektoru v pořadí první tři souřadnice prostorové a čtvrtá s imaginární jednotkou, tedy (\"x\"; \"x\"; \"x\"; \"x\" = i\"ct\") , což umožňuje snadný zápis vzdálenosti jako součet čtverců, byť metrika je jen pseudoeuklidovská . Často se však používá pořadí obrácené a s výhradně reálnými souřadnicemi, tedy (\"x\" = \"ct; x\"; \"x\"; \"x\"); v obecné teorii relativity se toto pořadí užívá vždy.\n\nVzdálenost mezi dvěma událostmi v prostoročasu se označuje jako prostoročasová vzdálenost (interval).\n\nProstoročas užívaný ve speciální teorii relativity je čtyřrozměrný, přičemž souřadnice \"x\", \"y\", \"z\" představují prostorové souřadnice a časová souřadnice je vyjadřována jako \"ct\", kde \"c\" je rychlost světla. Čtveřice souřadnic tvoří čtyřvektor. Všechny souřadnice (prostorové i časová) mají tedy prostorový rozměr (jejich jednotkou jsou metry).\n\nTakto vytvořený čtyřrozměrný prostor je použitelný pouze tehdy, pokud vzdálenost v tomto prostoru je invariantní vzhledem k Lorentzově transformaci. To vyžaduje, aby vzdálenost mezi dvěma body tohoto prostoru byla definována jiným způsobem, než je obvyklé v euklidovském prostoru.\n\nDoplní-li se časová souřadnice o imaginární jednotku, tzn. časovou souřadnici vyjádříme jako formula_1, lze vzdálenost vyjádřit vztahem\nVeličina formula_3 bývá také označována jako „lineární element“.\n\nTakto definovaný prostoročas má euklidovský charakter označován se jako Minkowského prostor. Geometrie v Minkowskiho prostoročase však není euklidovská, ale pseudoeuklidovská.\n\nZ hlediska přechodu od speciální teorie relativity k obecné teorii relativity je však vhodnější formulovat vzdálenost zavedením metrického tenzoru. Vzhledem k tomu, že Minkowského prostor není zakřivený, má metrický tenzor jednoduchý tvar\nkde formula_5, přičemž index 0 označuje časovou složku a indexy 1, 2 a 3 označují prostorové komponenty metrického tenzoru.\n\nMísto uvedené metriky se často používá metrický tenzor s rozdílnou signaturou\n\nSkalární součin dvou vektorů formula_7, formula_8 pak lze vyjádřit jako formula_9, kde bylo užito Einsteinovo sumační pravidlo. Výraz pro skalární součin lze použít i pro vyjádření vzdálenosti, tedy\nkde formula_11 označuje časovou souřadnici a formula_12 pro formula_13 označuje prostorové souřadnice.\n\nTento postup umožňuje využití prostředků Riemannovy geometrie. Vzhledem k tomu, že vzdálenost je indefinitní, označuje se tato geometrie jako pseudoriemannovská.\n\nKaždý bod Minkowskiho prostoročasu představuje prostoročasovou událost, čímž se vyjadřuje, že se nejedná pouze o prostorový bod, ale o bod prostoru vztahující se k danému časovému okamžiku. Vzdálenost mezi dvěma událostmi se označuje jako \"prostoročasový interval (vzdálenost)\".\n\nV obecné teorii relativity se místo Minkowskiho prostoročasu používá Riemannův prostoročas, který může být obecně zakřivený a metrika je v něm charakterizována symetrickým metrickým tenzorem formula_14, který obecně není diagonální. Vzdálenost je pak vyjádřena jako\n\nPřechod ke speciální teorii relativity lze zajistit položením\nVzdálenost pak získá tvar\n\nProstoročasové vzdálenosti mezi dvěma událostmi lze rozdělit podle toho, zda je možné mezi oběma událostmi předat informaci prostřednictvím signálu šířícího se světelnou nebo podsvětelnou rychlostí.\n\n\n\nPoznámka: To, zda je prostoročasový interval větší nebo menší než nula, je závislé na signatuře zvolené metriky.\nMnožinu událostí, které mají od dané události \"A\" nulovou vzdálenost, označujeme světelný kužel. Ten rozděluje prostoročas na tři oblasti: absolutní minulost, absolutní budoucnost a relativní současnost. Absolutní minulostí označujeme ty události \"B\", které pro každého pozorovatele leží v minulosti události \"A\", absolutní budoucnost jsou pak události \"B\", které pro každého pozorovatele leží v budoucnosti události \"A.\" Relativní současnost je tvořena událostmi \"B\", pro něž existují pozorovatelé, pro které jsou události \"A\" a \"B\" současné, pro některé jiné patří \"B\" do minulosti \"A\", pro ostatní patří \"B\" do budoucnosti \"A\".\n\n"}
{"id": "45326", "url": "https://cs.wikipedia.org/wiki?curid=45326", "title": "Wodzisław Śląski", "text": "Wodzisław Śląski\n\nWodzisław Śląski ( Vladislav, \"Loslau\", \"Vladislavia\") je město v jižním Polsku ve Slezském vojvodství, sídlo okresu Wodzisław. Leží na historickém území Horního Slezska na řece Lesznici (přítok Olše) osm kilometrů od českých hranic a 20 km severovýchodně od Ostravy. V roce 2017 čítalo 48 345 obyvatel a spolu s městy Rybnik, Żory, Jastrzębie-Zdrój a dalšími tvoří půlmilionovou aglomeraci (viz Rybnický uhelný okruh) navazující na jihu na ostravskou a na severu na katovickou aglomeraci. Z geomorfologického hlediska se rozkládá na Rybnické plošině, která je součástí Slezské vysočiny, v severním ústí Moravské brány. Při sčítání lidu 2011 se 34,3 % obyvatel wodzisławského okresu hlásilo ke slezské národnosti.\n\nNázev města je slezskou (odlišnou od polského \"Władysław\") formou jména \"Vladislav\" a souvisí s postavou Vladislava I. Opolského, opolsko-ratibořského knížete v letech 1246–1281, za jehož vlády proběhla lokace města na magdeburském právu. Za její datum se přijímá rok 1257, datum první písemné zmínky o zdejším minoritském klášteře. Podle toho se roku 2017 slavilo 760. výročí založení města. Německý název \"Loslau\" pochází od maďarské podoby téhož jména – \"Laszló\". Přídavné jméno \"Śląski\", tj. „Slezský“, bylo úředně přidáno v roce 1931.\n\nPočátkem 14. století bylo pro kněžnou Konstancii vyděleno samostatné Vladislavské knížectví. Postava Konstancie, aneb \"Vladislavské paní\", je opředena mnoha legendami a charakterizovaná veskrze kladně jako symbol spravedlivé a uznávané vládkyně. Ve městě je dnes po ní pojmenována ulice, gymnázium a také je tu památný dub a socha s jejím vyobrazením. Od roku 1327, kdy složila slezská knížata lenní slib Janu Lucemburskému, patřilo toto území k Zemím Koruny české.\n\nPo Konstanciině smrti v roce 1351 knížectví zaniklo, ale bylo obnoveno Janem IV. Krnovským v roce 1464. Potom existovalo až do správní reformy v roce 1809 a zahrnovalo deset okolních vesnic. Vystřídalo se na něm více majitelů, včetně uherského primase Juraja Pohronce-Slepčianského (1668–1685) a rodu Ditrichštejnů (1685–1780). Po slezských válkách Vladislav spolu s celým Horním Slezskem roku 1742 připadla Prusku. V pruském a později německém státu byla součástí pštinského (do roku 1818) a rybnického okresu.\n\nV 19. století město nezaznamenalo příliš spektakulární rozvoj průmyslu a ještě před druhou světovou válkou čítalo pouhých 5 tisíc obyvatel. Roku 1882 získalo železniční spojení s Bohumínem a Rybnikem. Během hornoslezského plebiscitu po první světové válce se 71 % obyvatel Vladislavi vyslovilo pro setrvání v rámci Německa, přesto ale bylo město připojeno v roce 1922 k Polsku. Leželo v blízkosti německých (na Odře) a československých (na Olši) hranic.\n\nSovětsko-německé boje v rámci ostravsko-opavské operace v březnu 1945 vedly k poškození více než 80 % města. Obnova historického centra po válce počítala se zachováním původního urbanistického plánu a výstavbou nových domů v historizujícím stylu.\n\nPrudký rozvoj Vladislavi začal v 50. letech 20. století. Na sever od historického centra vznikly sídlištní komplexy \"Nowe Miasto\" (Nové Město) a \"XXX-lecia – Piastów – Dąbrówki\". Největším zaměstnavatelem se stal Důl \"1 Maja\" otevřený v roce 1960 v městské části Wilchwy (fungoval do roku 2001). Dalšími významnými průmyslovými závody byly Důl Jedłownik ve stejnojmenné městské části, součást pszowského \"KWK Anna\" (těžba ukončena v roce 2000), a \"Śląskie Zakłady Koncentratów Spożywczych\" (\"Slezské závody potravinových koncentrátů\") založené v roce 1964, nyní producent hotových jídel, instantních dezertů a potravinářských přísad s názvem \"AGRO Wodzisław\".\n\nV rámci správní reformy v roce 1975 byla k Vladislavi přičleněna města Pszów, Radlin, Rydułtowy a gmina Marklowice. Tímto počet obyvatel na čas překročil sto tisíc (nejvíce v roce 1991 – 112 tisíc), ale v 90. letech se všechny zmíněné obce až na jižní část Radlinu (městská část Radlin II) opět osamostatnily.\n\n\nVe městě se nachází dvě železniční stanice na trati Bohumín — Rybnik: \"Wodzisław Śląski\" (hlavní nádraží) a \"Wodzisław Śląski Radlin\". Hlavní vladislavské nádraží – budova z roku 1895 – prošlo v letech 2017–2019 náročnou rekonstrukcí. Zastavují zde regionální vlaky společnosti Koleje Śląskie (Slezské dráhy) a také mezinárodní expresy do Budapešti, Prahy, Varšavy a Vídně. Od roku 2018 je realizován projekt Rychlé příměstské železnice (Szybka Kolej Aglomeracyjna) mezi Vladislaví a Rybnikem.\n\nMěstem pochází státní silnice č. 78 spojující Hlivice a Rybnik s Chalupkami a Bohumínem. 5 km východně od centra Vladislavi prochází dálnice A1, která od Bohumína navazuje na českou D1.\n\nMěstskou autobusovou dopravu zajišťují čtyři linky místního dopravního podniku označené písmeny \"A\", \"B\", \"C\" (varianty \"C1\", \"C2\", \"C3\" a \"C4\") a \"D\" (varianty \"D1\" a \"D2\"). Přeprava mezi autobusovým a vlakovým nádražím je zdarma. Do města zajíždějí také spoje \"MZK Jastrzębie-Zdrój\". Příměstskou dopravu na území okresu Wodzisław a Ratiboř zajišťuje podnik \"PKS Racibórz\".\n\n"}
{"id": "45328", "url": "https://cs.wikipedia.org/wiki?curid=45328", "title": "Johann Valentin Andreae", "text": "Johann Valentin Andreae\n\nJohann Valentin Andreae (17. srpen 1586, Herrenberg – 27. červen 1654, Stuttgart) byl německý teolog, filosof, básník, který ztělesňuje protestantskou kulturu Německa na cestě od renesance k baroku. Jeho dílo sjednocuje všechny důležité reformní snahy protestantismu před třicetiletou válkou. Ve svém díle z díla Andreaeova vychází například Jan Amos Komenský.\n\n"}
{"id": "45331", "url": "https://cs.wikipedia.org/wiki?curid=45331", "title": "Vztažné těleso", "text": "Vztažné těleso\n\nPohyb těles je vždy vzájemný (relativní), pročež při řešení konkrétní úlohy volíme vztažné (referenční) těleso, vůči kterému vztahujeme pohyb ostatních těles. Spojením vztažného tělesa se soustavou souřadnic a určením měření času dostáváme vztažnou soustavu. \n\nSpojení se skutečným tělesem je důležité, neboť vylučuje z úvah některé nefyzikální situace. Například neexistuje vztažná soustava, která by se vůči jiné pohybovala rychleji než světlo. Nelze také spojovat vztažnou soustavu s fotonem a jinými nehmotnými částicemi, protože nejde o tělesa.\n"}
{"id": "45334", "url": "https://cs.wikipedia.org/wiki?curid=45334", "title": "Ploješť", "text": "Ploješť\n\nPloješť () je město v Rumunsku, hlavní město župy Prahova. Leží ve valašské části země a má 233 663 obyvatel (2016).\n\nMěsto bylo založeno na konci 16. století, v roce 1596 za vlády Michaela Statečného. V 19. století se zde rozvíjel petrochemický průmysl, byla tu jedna z nejdůležitějších rafinerií v celé Evropě. V roce 1870 tu vznikla i Ploješťská republika, krátkodobě existující státní útvar, vzniklý při protimonarchistických bouřích. Za 2. světové války, v roce 1940, ho sice poničilo zemětřesení, obsadili jej ale i Němci, kteří zde měli důležitý zdroj ropy. Zůstali až do roku 1944; od roku 1943 bylo ale město bombardováno Američany, nakonec ho dobyla Rudá armáda. Za komunistické vlády v Rumunsku tu byly rafinerie a chemické závody rozšířeny a znárodněny. Po roce 1989 nastal příliv západních investic a produkce ropy poklesla.\n\nPloješť je velmi významným průmyslovým městem v Rumunsku, ekonomickým a kulturním centrem župy Prahova. Ropovody ho napojují jak na Bukurešť, tak i na přístavy u Černého moře.\n\n\n\n"}
{"id": "45339", "url": "https://cs.wikipedia.org/wiki?curid=45339", "title": "Plešné jezero", "text": "Plešné jezero\n\nPlešné jezero (dříve \"Plekenštejnské jezero\", něm. \"Plöckensteinsee\" nebo \"Plöckensteiner See)\" je ledovcové jezero na Šumavě v Jihočeském kraji v České republice. Leží v nadmořské výšce 1090 m, má plochu 7,48 ha, obvod 1242 m a největší hloubku 18,30 m. Objem zadržované vody představuje 617 000 m³.\n\nMorénová hráz je vysoká 30–40 m, kamenné moře sestupuje až 150 m pod jezero. Ledovcový kotel (kar) je zahlouben do severovýchodního svahu nejvyšší hory na české straně Šumavy Plechého. Příkré závěrové stěny kotle s obnaženými skalami a suťovými proudy dosahují téměř k jeho vrcholu. Jezerní stěna je vysoká 260 m. O vyhloubení karu se postaral svahový ledovec, jeden z jedenácti, které na Šumavě existovaly v době čtvrtohor. Dosahoval šířky až 1 km a byl ze všech nejširší. Po jeho ústupu zbyla na okraji karu čelní moréna z mohutných balvanů, která vytvořila přirozenou hráz.\n\nVoda z jezera odtéká Jezerním potokem do Vltavy. V letech 1789-91 byla čelní moréna utěsněna a v souvislosti se stavbou Schwarzenberského kanálu byla na ní vybudována 2,5 m vysoká hráz, do které byla osazena stavidla umožňující regulovaný odtok z jezera pro umožnění plavení dříví ve Schwarzenberském plavebním kanálu. Celkem bylo možné z jezera vypustit 177 tisíc m² vody.\n\nV září a říjnu 1935 byla prováděna hydrotechnická měření v souvislosti se stavbou chaty u Plešného jezera. Původním účelem bylo zjistit, zda by bylo možné využít odtoku z jezera pro výrobu elektřiny pro chatu. Bylo však zjištěno, že průtočná kapacita nestačí ani pro pohon malé turbíny, nemá-li být zároveň zmenšeno výtokové množství pro napájení Schwarzenberského kanálu v době plavení. Měřila se výška vodní hladiny a všechny činitelé, kteří mají vliv na její stav, tzn. přítoky, vodní srážky a vypouštění z jezera. Zajímavostí je, že při silnějším větru byly pozorovány znatelné výkyvy hladiny. Asi v minutových intervalech stoupala a klesala bez ohledu na vlnění o 18 cm.\nV polovině devadesátých let dvacátého století došlo k neovladatelnému snížení hladiny v místě neodborně postaveného výpustního zařízení. Správa Národního parku Šumava zadala opravu hráze, při níž bylo provedeno v roce 1999 její zatěsnění injektáží betonem. Byl opraven odtok z jezera, aby nemohlo dojít k opětnému úniku vody z jezera. Pod výpustním zařízení zřídil Hydrobiologický ústav ČAV měrný profil, na kterém se automaticky zaznamenává odtok z jezera. Na hrázi je umístěna malá meteorologická stanice, která registruje podobné údaje jako ve třicátých letech.\n\nV r. 1911 byla na \"hrázi\" postavena Lucemburská chata, později majetek Klubu českých turistů. Po r. 1948 ji zabrala Pohraniční stráž a upravila ke svým účelům. Pohraniční stráž svoji budovu roty opustila, poté byla v r. 1989 zbořena. Správa Národního parku provedla v roce 1999 opravu hráze a prostoru alespoň zčásti navrácen přírodní ráz. Nad severozápadním břehem jezera, vysoko na vrcholu boční skalní stěny karu, stojí Stifterův památník. Dnes patří Plešné jezero k nejnavštěvovanějším místům Šumavy, protože pohled na hladinu s impozantní jezerní stěnou v pozadí je velmi atraktivní.\n\n\n"}
{"id": "45340", "url": "https://cs.wikipedia.org/wiki?curid=45340", "title": "Kroupy (meteorologie)", "text": "Kroupy (meteorologie)\n\nKroupy jsou jedním z druhů atmosférických srážek a tudíž i hydrometeorů. Jedná se o ledové či sněhové hrudky pokryté vrstvou či několika vrstvami zmrzlé vody vznikající v oblacích druhu kumulonimbus (hovorově bouřkový oblak) a následně dopadající na zemský povrch. Jejich velikost dosahuje od 5 milimetrů až do několika centimetrů v průměru. Padání krup se označuje jako krupobití.\n\nKroupy jsou nebezpečné především svojí kinetickou energií. Jejich pád může totiž zabít i člověka. Když kroupa padá, při určité rychlosti pádu dosáhne tzv. trakční rychlosti, což je rychlost, při které se gravitační síla působící na padající těleso rovná odporu vzduchu padajícího tělesa. Malé kroupy (6mm) proto padají rychlostí pouze 39 km/h, větší (30mm) rychlostí přibližně 80km/h, ale kroupa o velikosti softballového míče (114mm) dokáže nabrat rychlost až do 170 km/h. Takováto kroupa dokáže proletět skrz slabší střechu a zranit či zabít lidi pod ní.\n\nKroupy se vytvářejí vlivem silného výstupného proudění vzduchu o rychlostech až několika desítek metrů za sekundu uvnitř bouřkových mraků kumulonimbů, kde je teplota vzduchu ve vrchních vrstvách troposféry pod bodem mrazu. K cirkulujícím ledovým částicím, neseným v silných výstupných vzdušných proudech bouřkového mraku přimrzají kapky přechlazené vody. Tyto částice opakovaně stoupají a klesají, tak dlouho, než proudy zeslábnou nebo když kroupy přesáhnou hmotnost, kterou jsou proudy schopny unést; pak začíná krupobití.\n\nVe středních zeměpisných šířkách padají kroupy při každé osmé až desáté bouřce. K zeměpisným oblastem s velkou četností krupobití patří Velké planiny v USA, některé části Francie, severní Kavkaz a horské oblasti Střední Asie.\n\nVelice ojediněle se vyskytují kroupy obřích rozměrů (megakryometeor). Úředně ověřená a fotograficky dokumentovaná kroupa z Coffeyville v Kansasu vážila 766 g, měla obvod 44 cm a pádovou rychlostí 43 m/s dopadla 3. září 1970. V roce 1981 v Číně kroupy údajně dosahovaly hmotnosti 7 kg. Ve francouzské obci St. Julien-les Villas nedaleko města Troyes 8. července 1984 rozdrtil střechu rodinného domu kus ledu o hmotnosti 10 kg, nelze však vyloučit, že nespadl při přeletu letadla. Nejsilnější krupobití bylo registrováno 14. dubna 1986 v Bangladéši − padaly při něm kroupy o hmotnosti až 1 kg a bylo zabito 92 lidí. V USA byl coffeyvillský rekord překonán 23. července 2010 ve Vivian v Jižní Dakotě, kde byla zaznamenána kroupa (tzv. \"Scott’s hailstone\") o hmotnosti 879 g a průměru 20,3 cm. Jedno z nejničivějších krupobití všech dob se událo 30. dubna 1888 v Morabádu v indickém státě Uttarpradéš, kdy bylo kroupami velkými údajně jako pomeranče zabito nejméně 230 lidí a více než 1600 ovcí a koz, vrstva krup dosahovala až 60 cm.\n\n\nVelká encyklopedie počasí a změna klimatu, nakladatelství Svojtka&Co.\n\n"}
{"id": "45345", "url": "https://cs.wikipedia.org/wiki?curid=45345", "title": "Prášilské jezero", "text": "Prášilské jezero\n\nPrášilské jezero (něm. \"Stubenbacher See\") je karové ledovcové jezero na Šumavě v České republice. Leží v nadmořské výšce 1080 m. Má rozlohu 3,7 ha. Je hluboké maximálně 15 m. Nachází se v ledovcovém karu a je hrazeno 9 m vysokým valem žulových balvanů a dvěma staršími morénovými valy.\n\nV jezeře byl v roce 2019 objeven nálevník lahvenka, jde o první nález tohoto druhu v Česku.\n\nVoda z jezera odtéká Jezerním potokem do řeky Křemelné, a dále pak do Otavy, Vltavy a Labe.\n\nVede k němu oblíbená turistická trasa z obce Prášily.\n\nNa hrázi je kamenný pomník studenta \"O. Kareise\", který se tu utopil v roce 1927. Nad jezerem se vypíná hora Poledník, na níž byla v roce 1998 veřejnosti zpřístupněna rozhledna.\n\n\n"}
{"id": "45346", "url": "https://cs.wikipedia.org/wiki?curid=45346", "title": "Laka", "text": "Laka\n\nLaka zvané též \"Mlaka\" nebo \"Pleso\" (něm. \"Lakkasee\") je jezero na Šumavě v České republice. Rozlohou 2,53 ha je nejmenším šumavským jezerem na české straně hranice. Nadmořskou výškou 1096 m je nejvýše položené v celém pohoří. Jezero je hluboké maximálně 3,9 m, obsah vody se odhaduje na 40 000 m³.\n\nNachází se pod horou Plesná (jinak též Debrník). Leží v širokém, mělkém a k severovýchodu exponovaném rulovém karu. Vyznačuje se tichou lesní samotou a je obdélníkového tvaru. Jezerní pánev s velmi jednoduchým reliéfem dna pozvolna zarůstá.\n\nDo jezera přitékají dva malé potoky. Voda z jezera odtéká Jezerním potokem do Křemelné.\n\nDno jezera je rašelinové. Po hladině plavou ostrůvky organogenního původu s vegetací většinou zastoupenou rašeliníkem, suchopýrem, ostřicí, borůvčím a brusiním. Jezero bývalo zarybněno pstruhy.\n\nPatrně poprvé bylo toto jezero zakresleno na Kreybichově mapě Prácheňského kraje z roku 1831, ovšem jako bezejmenné. V roce 1837 bylo zaměřeno a nazváno \"Laka See\". Na jednom ostrůvku stával kdysi dřevěný kříž na památku, prý zde utonulé dcery z blízkého dvora. Ovšem ostrůvek již neexistuje. Hráz jezera byla dvakrát ve 20. století zvýšena a v ní upravena propusť pro vypouštění vody při plavení dřeva.\n\nJezero je přístupné pro pěší (značená turistická trasa), cyklisty (značená cyklostezka) a v zimním období i pro běžkaře (značená běžkařská trasa).\n\n\n"}
{"id": "45347", "url": "https://cs.wikipedia.org/wiki?curid=45347", "title": "Náměšť nad Oslavou", "text": "Náměšť nad Oslavou\n\nNáměšť nad Oslavou (německy \"Namiest\", \"Namiest an der Oslawa\", do roku 1900 \"Náměšť\") je město v okrese Třebíč v kraji Vysočina, 20 km východně od Třebíče na řece Oslavě. Nadmořská výška města je 365 metrů nad mořem. Město je obcí s rozšířenou působností. Součástí města jsou části Jedov, Otradice a Zňátky. Žije zde obyvatel. Historické jádro je městskou památkovou zónou.\n\nPrvní zmínka o Náměšti nad Oslavou pochází z roku 1234, kdy náměšťský hrad patřil do majetku rodu Mezeříčských z Lomnice. Z této doby zřejmě pochází okrouhlá věž v areálu zámku. Kolem roku 1304 měla být Náměšť zničena kumánskými hordami a také obsazena Lipoltem Krajířem z Krajku. V roce 1408 měl být hrad dobyt Lackem z Kravař, páni z Kravař se tak stali jeho majiteli. Byli jimi i za husitských válek a vzhledem k tomu, že byli víry podobojí, tak byla Náměšť drancována Zikmundovými vojsky. Dalším majitelem panství byl Ctibor Tovačovský z Cimburka, významný právník, který vyložil zemské právo v Knize tovačovské, a jenž se za vlády Vladislava I. stal moravským zemským hejtmanem. Roku 1481 se opět mění majitel panství a znovu se jimi stávají pánové Mezeříčtí z Lomnice a Václav z Lomnice zřizuje na zámku tiskárnu, kde byla vytištěna první česká gramatika Beneše Optáta z Telče a Petra Gzely z Prahy.\n\nPo letech vlády pánů z Lomnice získává panství Jan starší ze Žerotína, za jeho vlády byl tehdejší hrad přestavěn na zámek a tiskárnu českých bratří nechal přesunout z Ivančic do Kralic nad Oslavou, kde později byla vytištěna tzv. Bible kralická. Jeho syn Karel po bitvě na Bílé hoře odešel do exilu a v roce 1628 prodal panství Albrechtovi z Valdštejna. Dalším majitelem byl zanedlouho Jan Křtitel z Verdenberka. Ten se zasloužil žádostí o povýšení Náměště na městečko s vlastním městským znakem, Verdenberkové vlastnili panství až do vymření po meči v roce 1733. Náměšť zdědil Václav z Enkenvoirtu a roku 1752 panství prodal Bedřichu Vilému Haugvici.\n\nO sedm let později město vyhořelo a také byl založen Bedřichem Vilémem kapucínský klášter, později byl při klášteru založen i kostel Panny Marie Andělské, v roce 1795 byla v jeho místě zřízena výrobna látek. V této době již vládl náměšťskému panství Jindřich Vilém Haugvic. Založil zámeckou kapelu, udržoval kontakt s hudebníky z Vídně, znal se osobně se skladateli jako byli Christoph Willibald Gluck či Antonio Salieri. Jeho syn Karel Vilém (převzal panství v roce 1834) byl zase přítelem Johana Strausse a sám byl také hudebníkem a skladatelem. O několik let později se Náměšť stala sídlem okresního soudu a stala se sídlem soudního okresu (byla součástí politického okresu Třebíč) a v roce 1886 bylo město napojeno na železnici do Zastávky a dále do Brna. V roce 1923 se Náměšť nad Oslavou stala městem. Mezi lety 1949 a 1960 bylo město součástí okresu Velká Bíteš.\n\nK 1. lednu 1957 byla provedena změna katastrální hranice mezi městem Náměšť nad Oslavou a sousední obcí Kralice nad Oslavou. K Náměšti nad Oslavou bylo překatastrováno území o rozloze 5,8218 hektarů, na němž se tehdy nacházelo 13 obytných domů, nacházejících se v blízkosti zástavby města Náměšť nad Oslavou. Jedná se o oblast mezi silnicí spojující Kralice a Náměšť a Náměšťskou oborou, která je na státní mapě Náměšť nad Oslavou 2–8, vydané roku 1951, označena jako „Závratě“. V současnosti zde existují části ulic „Habří“ a „U Obory“. Překatastrování provedl KNV v Brně svým usnesením ze dne 14. září 1956.\n\nV roce 2016 došlo k převedení objektu bývalé sokolovny do majetku města, původně objekt patřil organizaci Sokol. Město uvažuje o rekonstrukci objektu, kdy náklady byly vyčísleny na řádově deset milionů Kč. Po 25 letech má sokolovna opět přejít do majetku Sokola a posléze dalších 25 let má sloužit pro sportovní a kulturní využití. V roce 2018 bylo oznámeno, že přestavba sokolovny se prozatím neprovede, protože město nenašlo dodavatele pro přestavbu budovy. Celková cena by měla být asi 60 milionů Kč.\n\nRoku 2019 bylo oznámeno, že v lokalitě Příhoří bude zasíťováno několik nových parcel pro rodinné domy.\n\nVe městě jsou dvě stálé expozice městského muzea, Husův sbor, sv. Jana Křtitele a konají se zde festivaly folkové hudby Folkové prázdniny a například i některé z koncertů Concertu Moraviæ. Dalším muzeem v Náměšti je Řeznické muzeum Jana Pavlíčka. Nedaleko zámeckého areálu se nachází ateliér Pavla Tasovského a Galerie 12. V náměšťském zámku žili hudebně nadaní páni Haugvicové, již byli osobními přáteli s mnohými skladateli, které zvali do Náměště. Sám Bedřich Vilém založil zámeckou kapelu, jejíž členy podroboval velkým zkouškám a nutnost pro vstup do kapely byla hra na hudební nástroj či umění zpěvu. Antonio Salieri měl dokonce věnovat majiteli panství skladbu \"Requiem\", tato skladba měla mít v náměšťské zámecké kapli i svoji premiéru, později napsal i \"Gratulační kantátu\" či \"Scherzi armonici\". Obě tyto skladby byly také věnovány Haugvicům.\n\nZámecký kastelán Marek Buš, jenž je také hudebně vzdělaný tak v září roku 2010 uspořádal krátký hudební festival s názvem \"Salieri v Náměšti\", kde byly zahrány různé skladby v prostorách zámku. Uvádí se, že město bylo čistě české (r. 1850), v roce 1900 i téměř čistě katolické (1653 katolíků, 40 židovského vyznání, 4 evangelíci a 2 jiní), v roce 1930 bylo ve městě 2053 katolíků, 29 československé církve, 22 evangelíků, 19 osob židovského vyznání a bez víry celkem 48 osob.\n\nMěsto bylo sídlem především zemědělské velkovýroby s nedostatečným průmyslem, v kapucínském klášteře ovšem pracovala přádelna a tkalcovna, později byla přesunuta do mlýna pod zámkem a později i jinde. Dalším velkým výrobcem byla továrna A. Klazara, jež v roce 1948 zaměstnávala 700 zaměstnanců a zabývala se výrobou koberců a vlněných látek. Obcí prochází silnice první třídy I/23.\n\nVe městě zajišťuje pořádek místo městské policie soukromá společnost. Dříve město mělo založenou obecní policii, ale bylo to příliš nákladné, náklady na spolupráci se soukromou společností dosahují výše 200 tisíc Kč ročně.\n\nPro rok 2020 město plánuje rozpočet ve výši 190 milionů Kč, z toho je připraveno 80 milionů Kč na investice. Město bude rekonstruovat bytové domy i ulice.\n\nV Náměšti byla obecná škola založena v roce 1848, v roce 1913 byla založena i škola měšťanská, která působila až do roku 1947. V roce 1912 byla založena i živnostenská pokračovací škola, v roce 1898 byla založena i zimní hospodářská škola. V roce 1962 zde byla založena i druhá základní škola na Husově ulici.\n\nVe městě jsou umístěna sportoviště, jedním z týmů, který ve městě působí je TJ Náměšť nad Oslavou.\n\nVe městě působí i klub rybníkového ledního hokeje Captains Náměšť nad Oslavou, který v roce 2019 získal v Kanadě titul mistrů světa v rybníkovém hokeji.\n\n\nNedaleko leží i obec Kralice nad Oslavou s kralickým památníkem.\n\n\n\n\n"}
{"id": "45354", "url": "https://cs.wikipedia.org/wiki?curid=45354", "title": "Hexakyanoželezitan draselný", "text": "Hexakyanoželezitan draselný\n\nHexakyanoželezitan draselný (podle nového názvosloví \"hexakyanidoželezitan draselný\") je komplexní sloučeninou železa. Nazývá se též červená krevní sůl nebo ferrikyanid draselný. Jeho vzorec je K[Fe(CN)].\n\nTato komplexní sloučenina je za normální pokojové teploty stálá. Její krystaly mají rubínově červenou barvu a prášek je oranžovočervený. Je rozpustná ve vodě, její roztok žluto-zeleně světélkuje. Připravuje se reakcí chloru s hexakyanoželeznatanem draselným, nazývaným též žlutá krevní sůl.\n\nSe solemi Fe poskytuje modrou sraženinu, nazývanou \"Turnbullova modř\". Tato reakce je jedním z analytických důkazů přítomnosti dvojmocného železa ve vzorku. Tohoto efektu se využívá v kyanotypii.\n\nHexakyanoželezitan draselný se používá ve fotografickém průmyslu, ve kterém se používá k odstranění stříbra z negativů. Také se používá jako oxidační činidlo v organické chemii.\n\n"}
{"id": "45363", "url": "https://cs.wikipedia.org/wiki?curid=45363", "title": "Velké mechové jezírko", "text": "Velké mechové jezírko\n\nVelké mechové jezírko je rašelinné jezero, které se nachází v rašeliništi v národní přírodní rezervaci Rejvíz v okrese Jeseník v Jeseníkách. Leží 1,5 km jihozápadně od osady Rejvíz. Jezerní pánev má asymetrický profil. Jezírko má rozlohu 1692 m². Je dlouhé 68,5 m a široké 41 m. Dosahuje hloubky 2,95 m. Jeho celkový objem je 4048,6 m³. Leží v nadmořské výšce 769 m.\n\n\"Velké mechové jezírko\" se nachází v západní části rezervace v rašeliništi na horním toku Vrchovištního potoka. Vede k němu naučná stezka (vstupné 30 Kč) z \"Rejvízu\". Ta vede nejprve zároveň s modrou turistickou značkou do Dětřichova a po 2 km z ní odbočuje povalový chodník k jezírku.\n\nV okolí jezírka roste ze stromů především borovice blatka. Roste zde především mech rašeliník a suchopýr. Můžeme tu také pozorovat rojovník bahenní, rosnatku okrouhlolistou a klikvu žoravinu.\n\nZ živočichů se zde vyskytují pavouci, šídlo rašelinné, žluťásek borůvkový, skokan rašelinný, čolek horský a karpatský\n\n\n"}
{"id": "45365", "url": "https://cs.wikipedia.org/wiki?curid=45365", "title": "Chalupské jezírko", "text": "Chalupské jezírko\n\nChalupské jezírko je největší rašelinné jezírko (1,3 ha) v České republice. Malebné jezírko leží na Chalupské slati, jediném přístupném rašeliništi v mělkém údolí nedaleko osady Borová Lada na Šumavě. Průměrná mocnost rašeliny je 1,9 m, největší až 7 m.\n\nSlať je zčásti porostlá kosodřevinou i vzácnou rašeliništní květenou. Roste zde například masožravá rostlina rosnatka okrouhlolistá.\n\nDo přírodní památky Borová Lada, v jejímž rámci je jezírko chráněno, vede naučná 260 m dlouhá ministezka po povalovém chodníku, kterým se dostaneme až k jezírku.\n"}
{"id": "45368", "url": "https://cs.wikipedia.org/wiki?curid=45368", "title": "Norština", "text": "Norština\n\nNorština (\"\" ) je severogermánský jazyk, kterým hovoří Norové. Je úředním jazykem v Norsku (5 mil. obyvatel v roce 2017). Je vzájemně srozumitelná s dánštinou a švédštinou.\nZákladem pro vznik norštiny byla v 1. tisíciletí stará severština. Během dánské nadvlády, trvající více než 400 let, ovlivňovala dánština především jazyk obyvatelstva měst a vzdělaných vrstev. Venkovské obyvatelstvo však hovořilo nářečími zachovávajícími staronorské prvky. Tento historický vývoj podmínil vznik specifické jazykové situace, kdy vedle sebe existují dvě rovnoprávné spisovné formy norského jazyka – v současnosti nazývané a .\n\nPro zápis norštiny se používá latinka doplněná o znaky \"æ, ø\" a \"å\". Mluvnice je oproti původní staré severštině značně zjednodušená, současná norština má redukovanou flexi, což jí dává převažující charakter analytického jazyka. Určitý člen je postpozitivní. Slovosled je pevný, převážně typu SVO. Pro výslovnost je charakteristický melodický přízvuk spojený s dvojí intonací a dlouhé souhlásky (v přízvučných slabikách podle principu komplementarity délky).\n\nNorština je indoevropský jazyk, který patří do severogermánské větve germánských jazyků. Nynorsk spolu s faerštinou a islandštinou se řadí mezi západoskandinávské jazyky, zatímco dánština a švédština se řadí mezi východoskandinávské. Bokmål svým charakterem leží mezi těmito dvěma skupinami. Jeho konzervativní forma, riksmål, vycházející z dánštiny, se řadí k východní větvi. Toto rozdělení vyplývá z fonologických rozdílů, které mají základ již v době nářečního štěpení staré severštiny.\n\nJiné rozdělení řadí norštinu spolu s dánštinou a švédštinou mezi kontinentální skandinávské jazyky, které mají v současnosti charakter analytických jazyků. Ostrovní skandinávské jazyky (faerština, islandština) si uchovaly charakter flektivních jazyků.\n\nV Norsku, kde je úředním jazykem, je norština mateřským jazykem asi 95 % z celkem 4,7 miliónu obyvatel. Kromě toho je používána norskými menšinami v sousedních zemích, ve Spojených státech a Kanadě. Počet mluvčích v zahraničí je odhadován na několik set tisíc. Norština je srozumitelná dánským i švédským mluvčím. Norové obvykle dobře rozumějí dánským textům, mluvená dánština jim však může činit potíže. Mluvená švédština je pro ně srozumitelnější.\n\nHistorie norštiny se obvykle člení do těchto období:\n\nNorština se vyvinula ze staré severštiny ('), kterou se hovořilo ve Skandinávii přibližně v letech 200–800. Nejstarší období je též nazýváno jako praseverské ('). V 9. století se stará severština začala rozlišovat na západní (Norsko, Island) a východní (Švédsko, Dánsko).\n\nVýchodní stará severština se od západní odlišila rozdílným vývojem dvojhlásek a samohlásek. Stará severština se v tomto období zapisovala runovým písmem. Latinka se do Norska dostala až v 11. století. V období trvajícím přibližně do roku 1350 se hovoří o staré norštině (\"). Ta byla na rozdíl od současné norštiny flektivním jazykem, vyznačovala se systémem 4 pádů a rozlišovala osobu a číslo u sloves.\n\nObdobí mezi roky 1350 a 1525 se označuje jako středonorské (\"). V té době došlo ke zjednodušení morfologie, norština nabyla charakter analytického jazyka. Roku 1397 přešlo Norsko pod dánskou nadvládu. Hlavním jazykem Norska se stala příbuzná dánština, která postupně vytlačila norštinu ze všech oblastí úředního jednání. Ve městech vznikala nářečí, v nichž převažovala dánská slovní zásoba a morfologie a zároveň norská fonetika a syntax. Na venkově se mluvilo nářečími, která byla výsledkem vývoje staré norštiny.\n\nPo osamostatnění Norska a jeho následném připojení ke Švédsku roku 1814 se nadále používala dánština jako úřední jazyk. Vznikly však dva názorové proudy usilující o vytvoření spisovného norského jazyka. Henrik Wergeland a jeho kolegové seskupení kolem časopisu ' začali obměňovat slovní zásobu a pravopis dánštiny a přizpůsobovat je norským zvyklostem. Podle dialektu, kterým se hovořilo v Kristiánii (dnešní Oslo) byl roku 1852 vytvořen spisovný jazyk dánsko-norský, od roku 1890 nazývaný ' (říšský, státní jazyk).\n\nDruhý proud usiloval o návrat ke staronorským kořenům. Ivar Aasen studoval norská nářečí a na základě svých výzkumů vytvořil základy \" (zemský jazyk), který byl jako spisovný jazyk používán od roku 1853 a jako druhý úřední jazyk uznán v roce 1885.\n\nRoku 1929 byly přijaty nové názvy těchto dvou jazykových forem, landsmål byl přejmenován na ' a upravený riksmål na '. Riksmål zůstává ve své podobě jako neoficiální, ale používaná forma. Neoficiální konzervativní forma nové norštiny se nazývá \" (vysoká norština).\n\nNorská slovní zásoba je převážně germánského původu. Od 15. do začátku 20. století byla cizí slova do norštiny přejímána především prostřednictvím dánštiny – z latiny, řečtiny, němčiny a dalších jazyků. Od 40. let 20. století přejala norština mnoho slov zejména z angličtiny. Některé výpůjčky byly přejaty v cizí podobě, jiné jsou doslovnými překlady (kalky). U mnohých dánských slov byly původní přípony nahrazeny norskými. V rámci jazykových reforem pak byla mnohdy částečně změněna hlásková podoba těchto slov. Bokmål je přejímání cizích slov více otevřený než „purističtější“ nová norština.\n\nV důsledku výše uvedeného historického vývoje má norština dvě spisovné varianty – bokmål (\"knižní řeč\") a nynorsk (\"nová norština\"). Obě varianty jsou podle zákona rovnocenné. Jednotlivé obce si volí, která z variant bude užívána při úředním styku – v roce 2006 používalo 160 obcí bokmål, 115 nynorsk a 156 bylo neutrálních. Rodiče žáků rovněž hlasují o tom, která varianta bude vyučovacím jazykem v dané škole. Druhý jazyk je pak vyučován jako povinný předmět. Bokmål dnes převažuje v používání norštiny nad novou norštinou a nad riksmålem, který je někdy používán jako konzervativní forma bokmålu. V roce 1971 používalo novou norštinu jako hlavní psanou formu 30 % obyvatel Norska. V roce 2003 vyšlo v Norsku 4652 knih a v nové norštině jich bylo vydáno 460.\n\nAčkoliv oba spisovné jazyky byly několikrát reformovány s cílem sblížení a vytvoření jednotné obecné norštiny (\"\"), tato snaha dosud nebyla úspěšná. V případě landsmålu/nové norštiny, jež původně vycházela ze západonorských nářečí, šlo o sblížení s nářečími východního Norska. Reformy riksmålu/bokmålu, který je více vzdálený hovorové norštině, měly tento jazyk přiblížit nové norštině. Byly zavedeny tzv. „radikální tvary“, vycházející z nářečních prvků, nebyly však všeobecně přijaty, velká část uživatelů dává i nadále přednost tvarům konzervativním. Poslední reforma se uskutečnila v roce 2005. Plně „rehabilitovala“ starší tvary bokmålu oproti tvarům radikálním. (Viz též gramatika.)\n\nNorská nářečí se dělí do dvou skupin:\n\nNěkterá nářečí jsou vzájemně tak odlišná, že nemusí být pro obyvatele jiných oblastí dobře srozumitelná.\n\nVýchodonorská nářečí mají následující rysy, kterými se liší od západonorských:\n\nNářeční nebo nářečně zabarvená mluva se často používá v rozhlase, literatuře, divadle apod. Existují literární díla psaná dialektem.\n\nNorská abeceda má 29 písmen:\n\nK zápisu norštiny se používá latinka, doplněná o 3 dodatečná písmena. Písmeno \"Å (å)\" bylo do norské abecedy zavedeno teprve roku 1917 a nahradilo do té doby používané \"Aa (aa)\". Dřívější spojení písmen \"aa\" se ještě stále vyskytuje ve jménech a ve starých dokumentech. Ve slovnících se \"aa\" řadí stejně jako \"å\" až na konec.\n\nNorská abeceda se liší od švédské, ale shoduje se s dánskou. Švédská abeceda totiž používá \"Ä (ä)\" místo \"Æ (æ)\" a \"Ö (ö)\" místo \"Ø (ø)\". Také pořadí posledních tří písmen je ve švédské abecedě jiné (\"Å, Ä, Ö\").\n\nNorský pravopis je v principu fonologický, tj. jedné hlásce (fonému) zpravidla odpovídá v písmu jediný znak. Zachovává však mnoho historických prvků (např. psaní skupin \"dj\" , \"hj\" , \"hv\" , různý způsob psaní téže hlásky jako v případě \"sj, sk, skj\" , relativně velké množství výjimek apod.). Používá mnohé spřežky. (Viz výše.)\n\nNorština má poměrně bohatý systém samohlásek – 9 krátkých, 9 dlouhých a 6 dvojhlásek. Souhláskových fonémů je 18. V přízvučných slabikách, které jsou vždy dlouhé, se vyskytují dlouhé souhlásky. Dlouze se vyslovuje souhláska, která je v písmu zdvojená, nebo první ze skupiny souhlásek na konci přízvučné slabiky. Buď je dlouhá samohláska následována krátkou nebo žádnou souhláskou, nebo po krátké samohlásce následuje dlouhá souhláska (tzv. \"pravidlo komplementarity délky\" či \"slabičná rovnováha;\" například  – střecha,  – děkuji). Nepřízvučné slabiky jsou vždy krátké, tj. obsahují pouze krátké samohlásky i souhlásky. Je pro ně též charakteristická redukovaná výslovnost /e/ jako (např.  – kopec).\n\nVe skupinách /rd, rl, rn, rs, rt/ obvykle zaniká /r/ a následující souhláska se vyslovuje jako retroflexní [] (nejde o samostatné fonémy). K této asimilaci dochází i na hranici slov.\n\nJako ve všech germánských jazycích se ustálil hlavní přízvuk na kmenové slabice (obvykle první). Stejně jako švédština má i norština \"melodický přízvuk\", který je dvojí. Přízvuk se pojí s intonací a označuje se jako \"přízvuk I\" a \"přízvuk II\" (resp. \"akcent I\" a \"akcent II\"). Slova s přízvukem I mají klesavou intonaci (tzv. 1. intonace). Přízvuk II mohou mít jen slova nejméně dvouslabičná. Intonace u těchto slov na přízvučné slabice klesá, následující slabika je však vyslovena s tónem vyšším (tzv. 2. intonace). Melodický přízvuk je charakteristickým rysem norské prozódie („zpěv“). Pravidla pro používání přízvuku I a II jsou komplikovaná a mají velké množství výjimek. Použití se rovněž liší i v jednotlivých regionech.\n\nNorská mluvnice vychází z podobných principů jako mluvnice ostatních germánských jazyků. Pro její pochopení je výhodou znalost jiného germánského jazyka, např. angličtiny nebo němčiny. Minimální flexe dává současné norštině převažující charakter analytického jazyka.\n\nExistují určité rozdíly mezi bokmålem a novou norštinou. Mluvnice bokmålu je značně ovlivněna dánštinou, nová norština je bližší živým nářečím. Pravopisné reformy zavedly v bokmålu tzv. radikální tvary, které měly napomoci sblížení s novou norštinou. Mnoho mluvčích však stále dává spíše přednost konzervativním tvarům.\n\nJsou-li dále uvedeny dva tvary, druhý tvar za lomítkem se používá v nové norštině.\n\nSlovní druhy\n\nTradičně se v norštině rozlišují následující slovní druhy: podstatná jména, přídavná jména, zájmena, determinanty (tj. číslovky, ukazovací a přivlastňovací zájmena, členy), slovesa, příslovce, předložky, spojky souřadicí (konjunkce), spojky podřadicí (subjunkce) a citoslovce.\n\nJmenný rod\n\nNová norština i většina nářečí rozlišuje rod mužský, ženský a střední. V riksmålu tvary ženského rodu zanikly a byly nahrazeny tvary rodu mužského – vytvořily tak podobně jako v dánštině a švédštině společný rod (utrum). Pravopisné reformy zavedly v rámci sblížení obou spisovných norem do bokmålu opět tvary ženského rodu, které však nebyly všeobecně přijaty. Mnoho mluvčích je považuje za vulgární a téměř je nepoužívá.\n\nČlen\n\nPodstatná jména jsou obvykle determinována členem, který je dvojí:\n\nPodstatná jména\n\nZ původního systému 4 pádů se zachoval nominativ a genitiv (zakončení \"-s\"; např. , Petrovo auto), který má funkci výlučně přivlastňovací. V ostatních případech je podstatné jméno ve tvaru nominativu. K vyjádření větných vztahů používá předložky. V hovorovém jazyce se tvary genitivu používají zřídka. Místo toho je upřednostňováno opisné vyjádření.\n\nU všech podstatných jmen ženského rodu se v bokmålu mohou používat i tvary mužského rodu, např. i , (ta) ruka.\n\nPřídavná jména\n\nPřídavná jména mají dvojí typ skloňování:\n\nČíslovky\n\nZákladní číslovky jsou nesklonné s výjimkou číslovky 1 (). V 50. letech 20. století byl úředně zaveden způsob počítání v pořadí desítky–jednotky (, padesát pět), běžně se však používá tradiční obrácené pořadí (, pětapadesát). Řadové číslovky od 7. výše se tvoří příponou \"-ende/-ande\" (, sedmý).\n\nSlovesa\n\nSystém sloves má, stejně jako i v ostatních germánských jazycích, jednoduché tvary v přítomném a minulém čase. Ostatní časy se tvoří pomocnými slovesy. Slovesa se neobejdou bez osobních zájmen, protože pozbyla skoro všech odlišujících osobních koncovek. V přítomném čase se zachovala pouze koncovka \"-r\".\n\nV infinitivu má většina sloves koncovku \"-e\" (v nové norštině též \"-a\" – používání obou zakončení se označuje jako tzv. „rozštěpený“ infinitiv, \"\", např. , házet), některá slovesa končí na jinou samohlásku. Infinitiv je často používán s částicí \"å\" (např. , je možné to udělat).\n\nTrpný rod se obvykle tvoří opisně pomocí slovesa \"\" (stát se) a příčestí trpného. Druhý způsob je pomocí koncovky \"-s\", např. , to se musí udělat. Na rozdíl od švédštiny, kde je tento způsob běžný, se v norštině používá omezeně a pouze v infinitivu a přítomném čase.\n\nJako všechny germánské jazyky rozlišuje i norština slabá a silná slovesa. Silná slovesa mají v minulém čase a příčestí trpném přehlásku, např. , zpívat.\n\nSyntax\n\nNorština má pevný slovosled typu \"SVO\" (podmět (S) – přísudek (V) – předmět (O)), sloveso v určitém tvaru stojí zpravidla na druhém místě ve větě. Otázka se obvykle tvoří přehozením přísudku s podmětem. Inverzní slovosled bývá v hlavní větě, pokud je na prvním místě jiný větný člen než podmět.\n\nV norské větě zpravidla bývá jediný záporný výraz (např. , [ne]mám nic). Zápor sloves se tvoří částicí \", která obvykle stojí za slovesem (např. , nedělám).\n\nPřívlastky vyjádřené přídavnými jmény, číslovkami, ukazovacími zájmeny a genitivem stojí před podstatným jménem. Zvláštností norské syntaxe (oproti jiným germánským jazykům) je obvyklé postavení přivlastňovacích zájmen za podstatnými jmény, např. = , můj otec (podstatné jméno přibírá navíc určitý člen).\n\nZdvořilé oslovení\n\nV norštině existuje zdvořilé onikání, tedy oslovení pomocí zájmena ' (oni). V současnosti je však dosti neobvyklé, Norové si běžně tykají. Oslovení ' (ty) se používá i mezi zcela neznámými lidmi.\n\nPoradním orgánem norské vlády ve věcech týkajících se norského jazyka a jazykového plánování je Jazyková rada ('; do roku 2005 byl oficiální název ', Norská jazyková rada). Jejím cílem je ochrana kulturního dědictví mluveného i psaného jazyka. Rada vyvíjí aktivity ke zvýšení znalostí norštiny a její historie, podporuje toleranci a vzájemný respekt mezi všemi uživateli norštiny v jejích různých varietách a chrání práva všech občanů s ohledem na užívání norštiny. Rada poskytuje poradenství ve věcech týkajících se norštiny, především používání ve školách, sdělovacích prostředcích a na úřadech, předkládá prohlášení o zásadách kodifikace spisovného jazyka a místních jmen. Dále předkládá návrhy jazykových právních norem, poskytuje poradenství pro veřejnost a podílí se na spolupráci severských zemí při jazykové kultivaci.\n\nJazyková rada byla ustavena zákonem z roku 1972 a spadá pod norské ministerstvo kultury a církví. Čtvrtletně vydává časopis \" (Jazykové noviny).\n\nNorštinu je v Česku možné studovat na některých vysokých školách (Filozofická fakulta Univerzity Karlovy (Praha), Filozofická fakulta Masarykovy univerzity (Brno), Univerzita Palackého v Olomouci) a jako volitelný předmět Filozofická fakulta Univerzity Pardubice. Obory nejsou otvírány pravidelně každý rok. Studium norštiny nabízejí též některé soukromé jazykové školy a lektoři.\n\nNíže je uvedeno několik vět, na kterých jsou ukázány rozdíly mezi bokmål a nynorsk, ve srovnání s tradiční formou riksmål (nejpodobnější dánštině) a dánštinou samotnou:\n\n  – Ano, milujeme tuto zemi (název norské hymny)\n\n\n\n\n"}
{"id": "45370", "url": "https://cs.wikipedia.org/wiki?curid=45370", "title": "Otcovství", "text": "Otcovství\n\nOtcovství či paternita je vztah otce k dítěti, podobně jako mateřství je vztah matky k dítěti. Otcovství je společenský model, který neznali lovci a sběrači a který se přizpůsobuje potřebám společnosti. Otcovství není nikde přesně stanovené a přesně definované. Záleží jen na mužích, jakou cestou se vydají a vytvoří vlastní verzi, která bude splňovat jak jejich požadavky, tak požadavky dítěte a rodiny. Otec se v ideálním případě spolu s matkou podílí na materiálním zabezpečení, výživě a výchově dítěte, utváření morálních hodnot, odhalování skrytých talentů a rozvoji osobnosti dítěte. Někteří autoři rozlišují otcovství:\nStejně tak lze ve vyhraněných případech rozlišit typy otcovství: autoritář, živitel, nositel mužské role, pečovatel a vychovatel. Otcovství se od mateřství liší nejen biologickými realitami těhotenství, porodu a kojení dítěte, ale v raném věku dítěte i obvykle častějšími každodenními pečovatelskými aktivitami matky.\n\nPrávní úprava otcovství se do 31. prosince 2013 nacházela v zákoně č. 94/1963 Sb., o rodině. Od 1. ledna 2014 je upravena v zákoně č. 89/2012 Sb., občanský zákoník.\n\nNa rozdíl od určení matky, kterou je vždy ta žena, která dítě porodila, otcovství se určuje podle vyvratitelných právních domněnek, což znamená, že platí, pokud nebude prokázán opak. Jejich aplikace je dána v přesně daném pořadí (první → druhá → třetí), tedy teprve pokud je vyloučena domněnka předchozí, je možné se zabývat domněnkou další v pořadí.\n\nDle zákona o rodině mohl manžel do šesti měsíců ode dne, kdy mu vznikly důvodné pochybnosti o tom, že je otcem dítěte, popřít otcovství. Novela zákona o rodině ji prodloužila až v březnu 2012 na tři roky. Pokud tedy muž do tří let věku dítěte neodhalil, že potomek ve skutečnosti není jeho, neměl už nárok, aby otcovství popřel. Musel tedy nadále platit výživné. Toto změnil od 1. ledna 2014 občanský zákoník, který popěrnou lhůtu prodloužil až do šesti let věku dítěte. Tato lhůta se tedy oproti dosavadní úpravě prodloužila o tři roky.\n\nDélka popěrné lhůty stanovená občanským zákoníkem je v souladu s judikaturou Evropského soudu pro lidská práva a vychází i z délky popěrných lhůt stanovených v některých zahraničních právních úpravách jako například na Slovensku (tři roky) nebo ve Francii (pět a deset let).\n\nPopření první domněnky otcovství\n\nPokud se dítě narodí v době mezi stošedesátým dnem od uzavření manželství a třístým dnem od jeho zániku nebo prohlášení za neplatné, může manžel matky dítěte popřít své otcovství jen tehdy, pokud je vyloučeno, aby skutečně byl otcem dítěte. Takový důkaz se provádí znaleckým posudkem. K popření otcovství dítěte narozeného před stošededesátým dnem od uzavření manželství postačí pouhé prohlášení manžela, musí se však jednat o případ, kdy s matkou dítěte nesouložil v době od stošedesátého do třístého dne před narozením dítěte nebo o případ, kdy manžel o těhotenství matky dítěte při uzavírání manželství nevěděl. Kromě toho lze ale první domněnku vyloučit také na základě souhlasného prohlášení matky dítěte, jejího manžela a dalšího muže, který prohlásí, že je otcem. Je-li rozhodnuto, že pozdější manžel není otcem dítěte znovu provdané matky, může u soudu popřít otcovství dřívější manžel, a to do šesti měsíců od okamžiku, kdy se o rozhodnutí dozvěděl. Otcovství k dítěti narozenému v době mezi stošedesátým a třístým dnem od umělého oplodnění, vykonaného se souhlasem manžela matky, nebo se souhlasem jiného muže, když matka není vdaná, bez ohledu na to, jaké genetické látky bylo použito nelze u soudu popřít, ledaže by se prokázalo, že matka otěhotněla jinak. Důkaz se provádí opět znaleckým posudkem.\n\nUplynula-li lhůta k popření otcovství jedním z rodičů a vyžaduje-li to zájem dítěte a veřejný pořádek, může soud výjimečně zmeškání lhůty prominout (dříve mohl návrh po uplynutí popěrné lhůty podat podle zákona o rodině nejvyšší státní zástupce).\n\nMatka dítěte i muž, ačkoli určili otcovství svým souhlasným prohlášením, mohou později otcovství soudně popírat. Pro podání žaloby nicméně běží jen šestiměsíční lhůta od souhlasného prohlášení, u prohlášení učiněnému vůči nenarozenému dítěti však skončí až dovršením jeho šesti měsíců života. Pokud uplyne lhůta k popření otcovství a vyžaduje-li to zájem dítěte a veřejný pořádek, může soud rozhodnout, že zmeškání lhůty promíjí. Navíc tak může učinit i před uplynutím šestiměsíční lhůty, jestliže takto určený otec dítěte jím být nemůže, je-li to ve zřejmém zájmu dítěte a nebudou-li tím porušena základní lidská práva.\n\nV případě třetí domněnky žalovaný muž popírá své otcovství v tomtéž řízení, ve kterém se uplatňuje třetí domněnka. Důkaz se také provádí znaleckým posudkem.\n\nNení-li již domnělý otec naživu, určí mu soud opatrovníka, který pak jedná za zemřelého. Zemře-li navrhovatel během řízení, může v něm pokračovat druhý k návrhu oprávněný (avšak zemře-li muž tvrdící, že je otcem, soud řízení zastaví, pokud v něm nepokračují dítě nebo matka). Do šesti měsíců od smrti dítěte mohou podat návrh na určení otcovství i potomci navrhovatele, prokáží-li právní zájem na určení otcovství.\n\nUrčení a popření otcovství se v dnešní době provádí metodou DNA profilování, která se využívá i v kriminalistice pro identifikaci osob (viz flipbook). Test otcovství zahrnuje analýzu vzorků DNA od předpokládaného otce a dítěte s cílem potvrdit nebo vyloučit otcovství. Znalecký posudek určuje jaká je pravděpodobnost DNA profilů vyšetřovaných osob (obvykle žalovaného muže, dítěte a matky) za předpokladu, že žalovaný muž je otcem dítěte a jaká je pravděpodobnost DNA profilů vyšetřovaných osob za jiného relevantního předpokladu (obvykle, že otcem dítěte je neznámý nepříbuzný muž). Podílem těchto dvou pravděpodobností (tzv. věrohodnostním poměrem) se mění apriorní pravděpodobnost otcovství na pravděpodobnost aposteriorní. Soud určuje, při které aposteriorní pravděpodobnosti se otcovství považuje za prakticky prokázané. Znalecký posudek je opatřen soudem stanovenými náležitostmi (kulatým razítkem, znaleckou doložkou) a podává jej znalec v oboru zdravotnictví, odvětví genetika. Kromě znaleckých posudků jsou nabízeny i anonymní testy otcovství, kdy není vyžadována autentizace analyzovaných vzorků. Kontrolou kvality vyšetření otcovství je přinejmenším každoroční účast v externích okružních testech, kdy pořádající organizace rozesílá k analýze slepé vzorky a kontroluje správnost vyšetření a interpretace jednotlivých přihlášených laboratoří. Pro zkušební laboratoře je nejvyšším atestem kvality obdržení akreditace Českého institutu pro akreditace dle normy ISO17025, která kontroluje veškeré aspekty správně provedeného vyšetření (nejen používané metody, ale také systém řízení osob, vzorků, dodavatelů a další body normy).\n\n"}
{"id": "45375", "url": "https://cs.wikipedia.org/wiki?curid=45375", "title": "Routing Information Protocol", "text": "Routing Information Protocol\n\nRouting Information Protocol (RIP) je v informatice směrovací protokol umožňující směrovačům (routerům) komunikovat mezi sebou a reagovat na změny topologie počítačové sítě. Ačkoliv tento protokol patří mezi nejstarší doposud používané směrovací protokoly v sítích IP, má stále své uplatnění v menších sítích a to především pro svoji nenáročnou konfiguraci a jednoduchost. Poprvé byl definován v RFC 1058 (1988).\n\nSměrovací algoritmus použitý v RIP (tzv. Bellmanův-Fordův algoritmus) byl poprvé nasazen v počítačové síti ARPANET roku 1969.\n\nNejranější verzí protokolu, ze kterého se RIP vyvinul, byl \"Gateway Information Protocol\", část balíku protokolů pro komunikaci mezi sítěmi PARC, vyvinutého v Xerox Parc. Pozdější verze, pojmenovaná Směrovací Informační Protokol, byla součástí Xerox Network Services.\n\nVerze RIP, která podporovala Internetový Protokol IP, byla později obsažena v BSD distribuci operačního systému Unix a byla označována jako směrovací démon. Ostatní výrobci začali vytvářet svoje vlastní verze směrovacího protokolu. Tyto rozdílné verze byly později sjednoceny pod jediný standard RFC 1058.\n\nRIP je směrovací protokol typu distance-vector (vektor vzdálenosti) využívající Bellmanův-Fordův algoritmus pro určení nejkratší cesty v síti. Metrikou směrování je počet skoků k cílové síti (hop count). Jako ochrana proti směrovacím smyčkám je implementovaný omezený počet směrovačů (hopů) v cestě k cíli, maximální možný počet hopů je 15. Tento limit ovšem také omezuje velikost sítí ve kterých lze RIP použít (16 hopů je bráno jako nekonečná vzdálenost a používá se k označení nepřístupných, nepoužitelných směrovacích tras). \n\nPůvodně každý router s RIP vysílal aktualizované směrovací tabulky v intervalu 30 sekund. To z počátku nepředstavovalo žádný problém, jelikož směrovací tabulky nebyly tak rozsáhlé, aby se to nějak výrazněji projevilo na síťovém provozu. Vzhledem k růstu sítí (a tudíž i směrovacích tabulek) se ale toto řešení ukázalo jako nevhodné, jelikož každých 30 sekund by byla síť zahlcena velkým množstvím dat. Moderní implementace RIP toto řeší pomocí různých metod nastavujících časové intervaly každého routeru zvlášť, aby byla data rozprostřena v čase, a nedocházelo nárazově k velkým tokům dat.\n\nV dnešních sítích se již RIP nepovažuje za dobrou volbu, jelikož čas potřebný ke konvergenci, či rozšiřitelnost, zaostávají za ostatními protokoly jako EIGRP, OSPF, nebo IS-IS. Navíc (bez použití RIP-MTI algoritmu) je kvůli omezenému počtu hopů velmi omezená velikost sítě ve které lze RIP nasadit. Naproti tomu je ale RIP snáze konfigurovatelný než ostatní protokoly.\n\nExistují různé verze protokolu. Nejstarší nese označení RIPv1, novější je RIPv2. Pro použití v IPv6 byl definován RIPng.\n\nVylepšení RIPv2 oproti RIPv1:\n\nByly vydány tři verze Routing Information Protocol (směrovacího protokolu) a to \"RIPv1\", \"RIPv2\" a \"RIPng\".\n\nOriginální specifikace RIPu dle RFC 1058 používá směrování podle původních tříd IPv4 adres A, B nebo C. Periodické aktualizace směrování nezahrnují informace o masce sítě, protože podle původního systému je maska dána příslušností IP adresy do jedné ze tříd. Chybí tak podpora pro CIDR (Classless Inter-Domain Routing), což znemožňuje existenci různě velkých podsítí uvnitř jedné třídy IP adres. Všechny podsítě musí být stejně velké (tj. se stejnou maskou). Neexistuje zde podpora pro vzájemnou autentizaci routerů, a proto je protokol RIPv1 napadnutelný nejrůznějšími útoky.\n\nKvůli nedostatkům originální specifikace RIP, byla v roce 1993 vyvinuta druhá verze (RIPv2) a naposledy upravena v roce 1998. Zahrnovala možnost přenášet informace o masce sítě, tudíž podporovala CIDR (Classless Inter-Domain Routing). K udržení zpětné kompatibility, zůstalo omezení 15 skoků (hop count). Při správné konfiguraci může být RIPv2 plně kompatibilní se starší verzí. K lepšímu kompatibilitě slouží vlastnost \"compatibility switch\". Ve snaze vyhnout se zbytečnému zatížení na hostiteli, jež se neúčastní směrování, RIPv2 vysílá celou směrovou tabulku všem sousedním směrovačům na adrese 224.0.0.9 (multicast), čímž se liší od RIPv1, který používá broadcast). Unicastové adresování je stále povoleno pro mimořádné účely.\n\nRIPv2 včlenilo podporu pro vzájemnou autentizaci routerů. Hesla jsou však přenášena v nekódovaném textu, což je nedostatečné pro bezpečnou komunikaci v síti internet. Šifrovací (MD5) autentizace pro RIP byla představena v roce 1997. RIPv2 je Internetový Standard STD-56.\n\nRIPng (RIP další generace), který je definován v RFC 2080, je rozšířením RIPv2 zahrnující podporu IPv6 (Internetového Protokolu další generace). Hlavní rozdíly mezi RIPv2 a RIPng jsou:\n\n\n\nInterior Gateway Routing Protocol (IGRP) je proprietární protokol vyvinutý firmou CISCO. Patří také do rodiny distance-vector směrovacích protokolů. Odstraňuje některé limitace RIP protokolu (např. zvládá více hopů než původních 15) a vylepšuje vypočítávání metriky (zahrnuje více parametrů). Tento protokol používá rozdělení sítí na třídy (\"classful routing\"), které vede k plýtvání IP adresami. V současné době je tento protokol považován za zastaralý a byl nahrazen EIGRP.\n\nEnhanced Interior Gateway Routing Protocol (EIGRP) je nástupce IGRP, který pracuje s takzvaným beztřídním směrováním (\"classless routing\"), umožňující vytvoření různě velikých sítí. Také implementuje Diffusing Update Algoritmus (DUAL), který zlepšuje routování a zabraňuje vytvoření smyček. \n\n"}
{"id": "45380", "url": "https://cs.wikipedia.org/wiki?curid=45380", "title": "Vidle", "text": "Vidle\n\nVidle jsou zemědělský nástroj. Skládají se z násady, na níž je nasazena pracovní část s několika (třemi nebo více) obvykle ocelovými hroty.\n\n\n\n\n\nMuzeum vidlí\n"}
{"id": "45385", "url": "https://cs.wikipedia.org/wiki?curid=45385", "title": "Paul von Hindenburg", "text": "Paul von Hindenburg\n\nPaul von Hindenburg, celým jménem Paul Ludwig Hans Anton von Beneckendorff und von Hindenburg, (2. října 1847 – 2. srpna 1934) byl německý polní maršál, významná osobnost první světové války a v letech 1925–1934 prezident Německa. Vzducholoď Hindenburg získala své jméno na jeho počest.\n\nPaul Hindenburg se narodil jako syn pruského aristokrata \"Roberta von Beneckendorff und von Hindenburg\" a jeho ženy Luisy (narozené \"Schwickart\") ve městě Posen (dnes Poznaň, Polsko), které v té době leželo v Prusku. Po studiu na wahlstattské a berlínské kadetské škole se roku 1866 zúčastnil bitvy u Hradce Králové a v letech 1870–1871 francouzsko-pruské války. Roku 1903 byl povýšen do hodnosti generála.\n\nV roce 1911 odešel do výslužby, ale vrátil se po vypuknutí první světové války. Byl povolán do služby, aby velel vojskům ve východním Prusku. Vzhledem k tomu, že císař Vilém II. se stále více vžíval do role \"jediného pravého vojáka\" a byl fascinován armádou, stala se z Německého císařství de facto vojenská diktatura, kterou vytvořili Hindenburg a jeho zástupce Erich Ludendorff a ta dominovala německé politice po zbytek války.\n\nHindenburg zvítězil v roce 1914 v bitvách u Tannenbergu a u Mazurských jezer, svedených proti ruské armádě. Velkou zásluhu na těchto vítězstvích měl plukovník Max Hoffmann, který rozpoznal důležitost selhání zabezpečení radiové komunikace ruské armády.\nDíky prolomení jednoduché šifry získali Němci dostatek informací, aby Ludendorff s Hindenburgem včas věděli kde a kdy bude ležet ruská armáda. Výsledkem bylo největší německé vítězství v první světové válce a zničení dvou ruských armád generálů Samsonova a Renenkampfa.\n\nV říjnu 1914 byl Hindenburg povýšen do hodnosti polního maršála a získal post nejvyššího velitele východní fronty. Hindenburg se jako vojenský velitel obklopil skupinou talentovaných a schopných podřízených a i díky tomu vyhrál řadu velkých vítězství na východní frontě mezi lety 1914–1916. Tyto úspěchy udělaly z Hindenburga nejpopulárnějšího Němce. V průběhu války se kolem něho vytvořil ohromný kult osobnosti. Byl spatřován jako dokonalé ztělesnění německé mužné cti, poctivosti, slušnosti a síly. Přitažlivost Hindenburgova kultu nebyla závislá na žádné specifické společenské třídě, ideologii, náboženství ani regionu, nicméně nejvíce byl Hindenburg idealizován pravicovými Němci, kteří v něm viděli skvělého zástupce pruského étosu a luteránských, junkerských hodnot. V průběhu války byly všude po Německu postaveny dřevěné sochy Hindenburga, na které lidé zatloukali peníze a válečné lístky. Právě kvůli Hindenburgově oblibě byl program totální průmyslové mobilizace z roku 1916 pojmenován vládou Hindenburgův program. Před rokem 1914 by žádný takový projekt nemohl být pojmenován po nikom jiném, než po císaři Vilémovi.\n\nRoku 1916 se stal náčelníkem generálního štábu a reálně moc vykonával ve spolupráci s jeho zástupcem Erichem Ludendorffem, který měl na fungování štábu velký podíl. V září 1918 oznámil Hindenburg vyjednávání o příměří se Spojenci, ale již v říjnu změnil svůj názor a na protest odstoupil. Ludendorff byl nahrazen Wilhelmem Groenerem, schopným důstojníkem, který jako asistent věrně Hindenburgovi sloužil až do roku 1932. V říjnu 1918 hráli Hindenburg s Groenerem rozhodnou roli při přesvědčování císaře Viléma II., aby abdikoval pro dobro vlasti. Hindenburg byl po celý život přesvědčeným monarchistou a na tuto etapu svého života hleděl se značnými rozpaky. Prakticky okamžitě po císařově abdikaci tvrdil, že v ní nehrál žádnou roli a veškerou vinu připisoval Groenerovi.\n\nPo válce Hindenburg roku 1918 opět odešel z armády a oznámil záměr stáhnout se z veřejného života. O rok později byl předvolán před komisi Reichstagu, která vyšetřovala odpovědnost za vypuknutí války v roce 1914 i porážku roku 1918. Hindenburg neměl zájem objevit se před ní a byl tedy soudně obesílán. Jeho výstup před komisi byl veřejností horlivě očekáván. Ludendorff, který se s Hindeburgem nepohodl kvůli rozhodnutí z října 1918 pokračovat ve vyjednávání o příměří, se obával, že by Hindenburg mohl prozradit, že to byl on, kdo toto vyjednávání navrhoval. Napsal Hindenburgovi dopis, ve kterém ho informoval o svých připravovaných memoárech a hrozil, že v nich uvede, že Hindenburgovi nepatří zásluhy za vybojovaná vítězství, což nebyla tak docela pravda, ale ohrozilo by to Hindenburgovu pověst. Ludendorff naznačoval, že na Hindenburgově výpovědi závisí, jak příznivě ho v memoárech vylíčí.\n\nNakonec se Hindenburg před komisí objevil, odmítl však odpovídat na jakékoliv otázky týkající se odpovědnosti za německou porážku a místo toho pouze přečetl prohlášení, které bylo předem posouzeno Ludendorffovým právníkem. Vypověděl, že německá armáda byla na podzim 1918 jen krůček od vítězství a pouze „dýka do zad“ od neloajálních sil na domácí frontě a nevlastenečtí politici zapříčinili porážku. Navzdory pohrůžce, že jeho odmítnutí vypovídat může být bráno jako pohrdání soudem, Hindenburg jednoduše odešel okamžitě po dočtení svého prohlášení. Postavení válečného hrdiny ho uchránilo od stíhání.\n\nSvé paměti Hindeburg pojmenoval \"Mein Leben\" (Můj život) v letech 1919–1920. \"Mein Leben\" byl v Německu velkým bestsellerem, ale mnoha kritiky byl odmítnut jako nudný pokus o sebeobhajobu, který přeskočil většinu kontroverzích témat. Poté se Hindenburg stáhl z veřejného života a trávil většinu svého času se svou rodinou. Vdovec Hindeburg měl velice blízko ke svému jedinému synovi majorovi Oskarovi von Hindenburg a ke svým vnučkám.\n\nV bouřlivých letech výmarské republiky nastoupil roku 1925 na místo Friedricha Eberta na post prezidenta. Ve skutečnosti neměl Hindenburg žádný zájem kandidovat na jakoukoliv veřejnou funkci. V prvním kole prezidentských voleb roku 1925 nezískal žádný kandidát většinu. Sociálně demokratický kandidát, ministerský předseda Otto Braun, souhlasil s tím, že z voleb odstoupí a podpoří kandidáta Katolické středové strany Wilhelma Marxe. Jelikož společný kandidát dvou konzervativních stran Německé lidové strany a Německé národní lidové strany Karl Jarres byl považován za příliš hloupého, vypadalo to na jasné vítězství Marxe. Nicméně jeden z vůdců Německé národní lidové strany navštívil Hindenburga a řekl mu, že je jediný, kdo může Marxe zastavit. Hindenburg ze začátku odmítal, ale Tirpitz na něj vyvinul silný tlak a nakonec ho ke kandidatuře zlomil. Přestože v rozhodujícím druhém kole kandidoval jako nezávislý, byl obecně považován za konzervativního kandidáta. Volby pak skutečně vyhrál z části i díky své pověsti válečného hrdiny.\nPo prvních pět let Hindenburg plnil důstojně povinnosti svého úřadu. Většinu času si zachovával odstup od víru německé politiky let 1925–1930 a snažil se hrát roli jakéhosi republikánského ekvivalentu konstitučního monarchy. Často byl skutečně označován za \"Ersatzkaisera\" (náhradního císaře). Nicméně oproti očekávání německých monarchistů Hindenburg nevyvíjel žádné úsilí monarchii skutečně obnovit. Přísahu výmarské ústavě bral velmi vážně a byl rozhodnut zůstat věrný její liteře. To mu však nebránilo ignorovat demokratický duch ústavy. Podle jeho přesvědčení dokud byly jeho činy v hranicích litery zákona, nezáleželo na jeho duchu.\n\nHindenburg neměl o politiku velký zájem. Jediné dvě oblasti, ve kterých se angažoval, byly vojenské výdaje a zemědělské dotace pro Junkery. V roce 1928 prosazoval Groenera na post ministra obrany v nově formované vládě „velké koalice“ vedené sociálním demokratem Hermannem Müllerem. V soukromí si Hindenburg často stěžoval, že opustil klid důchodu a naříkal, že se nechal přimět kandidovat na prezidenta. Stěžoval si, že obsahem politiky je mnoho záležitostí, jako například ekonomika, kterým nerozumí a hlavně ani rozumět nechce. Ovšem \"Kamarilla\", kterou se obklopil, s ním měla jiné plány. \"Kamarilla\" je označení pro skupinu jeho přátel a poradců, jež na něj měla velký vliv. Nejdůležitějšími členy byl jeho syn, major Oskar von Hindenburg, Otto Meissner, vlivný šéf prezidentské kanceláře, Groener a jeho chráněnci a ambiciózní politik Kurt von Schleicher. Nejvýznamnějším byl jeho syn, který se sám přestěhoval do prezidentského paláce a sloužil jako jeho pobočník. Jakožto jeho nejbližší spolupracovník značně kontroloval přístup ke svému otci. Jelikož byl Schleicher jeho dobrým přítelem, mohl plně využívat svého výsadního postavení.\n\nPrávě Schleicher přišel s myšlenkou „prezidentské vlády“ založené na tzv. „25/48/53 receptu“. „Prezidentské vlády“ byly vlády, které závisely spíše na prezidentovi než na Reichstagu a jejichž kancléř se tak zodpovídal na prvním místě prezidentovi. „25/48/53 recept“ označoval tři články ústavy, které to činily možné.\n\nSchleicherova myšlenka byla, aby Hindeburg vybral za kancléře člověka, kterého on vybere, nechal ho vládnout prostřednictvím článku 48 a vyhrožoval Reichstagu, že využije článku 25 pro jeho rozpuštění, pokud se pokusí kterýkoliv zákon anulovat. Jeho záměrem bylo postupně legálně podkopat demokracii prostřednictvím \"prezidentských vlád\" a nakonec vytvořit skutečnou autoritativní vládu. Jeho koncepce byla naprosto v rámci striktní interpretace ústavy, ale jasně porušovala její duch. Hindenburg z ní nebyl nadšen, ale byl tlačen k souhlasu svým synem, Meissnerem, Groenerem a Schleicherem.\n\nPrvní pokus ustanovit „prezidentskou vládu“ se odehrál v letech 1926–1927, ale pohořel na nechuť jakéhokoliv politického vůdce akceptovat toto politické schéma. Během zimy 1929–1930 byl již Schleicher úspěšnější. Po řadě tajných jednání Meissnera, Schleichera a Heinricha Brüninga, parlamentního vůdce Katolické středové strany, se mu podařilo přimět Brüninga souhlasit s tímto systémem. Zůstává sporné, do jaké míry si byl Brüning vědom Schleicherových plánů demokracii zcela zbořit.\n\nSchleicher poté nechal rozhlašovat zprávy o zhoršujících se sporech uvnitř velké koalice Sociálních demokratů a Německé lidové strany ohledně zvýšení dávky v nezaměstnanosti o půl nebo celý procentní bod. Výsledkem těchto intrik byl pád druhé Müllerovy vlády v březnu 1930 a jmenování Brüninga kancléřem.\n\nBrüngingovým prvním zákonem byl rozpočet, který volal po ostrém omezení výdajů a zvýšení daní. Poté, co byl v červenci 1930 Reichstagem odmítnut, požádal Brüning Hindenburga, aby ho podepsal podle článku 48. Reichstag se rozhodl zákon zrušit a Hindenburg ho, dva roky před vypršením mandátu, rozpustil. Rozpočet pak byl opět schválen na základě článku 48. Volby v září 1930 znamenaly velký vzestup preferencí nacistů, kteří získali 17 % oproti 2 % z předcházejících voleb v roce 1928.\n\nPo volbách Brüning pokračoval ve vládnutí, převážně přes článek 48. Jeho vláda byla držena hlasy Sociální demokracie, která nehlasovala pro zrušení zákonů, které prosadil přes článek 48. Obávali se totiž, že by další nové volby mohly jen pomoci nacistům a komunistům. Hindenburg naopak začíná pociťovat nechuť k neustálému prosazování všech zákonů jen přes článek 48. Brüning mu předkládal detailní vysvětlení, která měla vysvětlit ekonomickou nezbytnost svých zákonů, ale Hindenburg je pokládal za naprosto nesrozumitelné. Brüning ve své politice pokračoval ve zvyšování daní a snižování výdajů s cílem vypořádat se se Světovou hospodářskou krizí. Jedinou oblasti, za které vláda utrácela velké částky, byla obrana a dotace pro \"Junkery\", tento program se nazýval \"Osthilfe\" (Východní pomoc). Obě tyto výdajové složky rostly také kvůli Hindenburgově zájmu o ně.\n\nV říjnu 1931 se Hindenburg poprvé sešel s Hitlerem. Výsledek byl příšerný, oba k sobě okamžitě pocítili ohromnou nechuť. V soukromí Hindenburg o Hitlerovi pohrdavě mluvil jako o tom „rakouském kaprálovi“, „českém kaprálovi“ nebo jen jednoduše „kaprálovi“. Hitler zato často označoval Hindenburga za „starého blázna“ nebo „starého reakcionistu“. Až do ledna 1933 Hindenburg často prohlašoval, že Hitlera by nejmenoval kancléřem za žádných okolností. 26. ledna 1933 však Hindenburg řekl skupině svých přátel: „Pánové, doufám, že mi nebudete bránit jmenovat tohoto rakouského kaprála Říšským kancléřem“.\n\nPřes rostoucí Hindenburgovu senilitu byl znovu přemluven ke kandidatuře ve volbách roku 1932, jako jediný kandidát, který mohl porazit Adolfa Hitlera. Sám Hindenburg chtěl skončit, ale \"Kamarilla\" ho přiměla pokračovat, aby udržel Hitlera mimo moc. Hindeburg neochotně souhlasil, ale volbám se chtěl vyhnout. Jedinou možností, jak toho dosáhnout, bylo nechat \"Reichstag\" dvoutřetinovou většinou volby zrušit. Jelikož byli nacisté druhou nejsilnější stranou, bylo pro tento plán nanejvýš vhodné, aby spolupracovali. Brüning se v lednu 1932 sešel s Hitlerem a zeptal se ho, jestli by přistoupil na Hindenburgův požadavek volby zrušit. Hitler prohlásil, že pouze pokud Brüning splní řadu nepřijatelných požadavků. Brüning je odmítl jako naprosto nestoudné a neodůvodněné. V této době se již Schleicher rozhodl, že se Brüning stal překážkou v jeho plánech a začal plánovat jeho pád. Hindenburgovi řekl, že důvod, proč Hitler odmítl Brüningovu nabídku je ten, že Brüning záměrně sabotoval jednání, aby přinutil postaršího prezidenta zúčastnit se vysilujících voleb.\n\nHindenburgovu volební kampaň 1932 vedl především Brüning. Pro špatné Hindenburgovo zdraví, ale i slabé řečnické schopnosti, úkol objíždět zemi a vést proslovy na Hindenburgovu podporu spadlo na něj. Hindenburgova účast na kampani se většinou sestávala z pouhých výstupů před davy a mávání jim bez mluvení. V prvním kole voleb v březnu 1932 Hindenburg vyhrál, ale nezískal nadpoloviční většinu. Ve druhém kole v dubnu 1932 se mu však podařilo porazit Hitlera a vyhrát. Po volbách podnikl Schleicher v dubnu 1932 řadu tajných jednání s Hitlerem a obdržel od něj „gentlemanskou dohodu“, že Hitler bude podporovat „prezidentskou vládu“, kterou Schleicher vytvářel. Ve stejném čase začal bez vědomí a souhlasu Hindenburga podkopávat druhou Brüningovu vládu. První rána přišla hned v květnu 1932. Schleicher přiměl Hindenburga, aby vyhodil Groenera z postu ministra obrany, což mělo pokořit jak Groenera, tak i Brüninga. Konečně 31. května 1932 Hindenburg odvolal též Brüninga z postu kancléře a nahradil ho Franzem von Papenem, jehož navrhl Schleicher.\n\n„Vláda baronů“, jak byla Papenova vláda známa, měla otevřeně za cíl zničit demokracii v Německu. Tak jako Brüning, Papen vládl také prostřednictvím používání článku 48. Na rozdíl od Brüninga Papen získal přízeň Hindenburga prostřednictvím nanejvýš slizkých lichotek. Papenův šarm a smysl pro humor z něj udělaly nejoblíbenějšího Hindenburgova kancléře. K velké Schleicherově nelibosti jej Papen brzy nahradil na pozici nejoblíbenějšího rádce. Francouzský velvyslanec André François-Poncet informoval své nadřízené do Paříže: „Je to Papen, kdo je ten nejvíce upřednostňovaný, oblíbenec maršála; rozptyluje starého muže svým temperamentem a hravostí; lichotí mu svým respektem a oddaností; obalamutil ho svou odvahou; je v Hindenburgových očích dokonalý muž“.\n\nV souvislosti se Schleicherovou „gentlemanskou dohodou“ rozpustil Hindenburg \"Reichstag\" a vyhlásil nové volby na červenec 1932. Schleicher i Papen věřili, že nacisté získají většinu křesel a budou podporovat Papenův kabinet. Hitler volby skutečně vyhrál a jeho strana vybojovala solidní většinu křesel. Po nacistickém triumfu ve volbách z 31. července 1932 se rozšířily spekulace, že by Hitler mohl být brzy jmenován kancléřem. Navíc Hitler zrušil „gentlemanskou dohodu“ a prohlásil, že se chce stát kancléřem sám. Na setkání s Hitlerem 13. srpna 1932 Hindenburg jeho požadavky rozhodně odmítl. Zápis ze setkání vytvořil Otto Meisner, šéf prezidentské kanceláře. Ze zápisu:\n\nPo odmítnutí Hitlerových požadavků vydal Hindenburg tiskovou zprávu o svém setkání s Hitlerem, která naznačovala, že Hitler požadoval absolutní moc a byl prezidentem jednoznačně odmítnut. Hitler byl touto zprávou značně rozzuřen. Nicméně jelikož chtěl získat moc právní cestou, znamenalo pro něj Hindenburgovo odmítnutí nepřekonatelnou překážku.\n\nKdyž byl Reichstag v září 1932 svolán, bylo jeho prvním a jediným činem masivní vyjádření nedůvěry Papenovu kabinetu. V reakci na to Hindenburg Reichstag opět rozpustil a vyhlásil volby na říjen 1932. V těchto volbách sice získali nacisté jen 32 % oproti předchozím 37 %, ale zůstali nejsilnější stranou. Po volbách proběhlo další kolo bezvýsledných jednání mezi Hindenburgem, Papenem a Schleicherem na jedné straně a Hitlerem a dalšími nacistickými vůdci na straně druhé. Prezident a kancléř chtěli podporu pro „Vládu prezidentových přátel“; Hitlerovi byli ochotni nabídnout maximálně bezvýznamný post vicekancléře. 24. října 1932 Hindenburg v průběhu dalšího jednání s Hitlerem vyjádřil obavu, že „… prezidentský kabinet vedený Hitlerem by nevyhnutelně vedl k rozvoji stranické diktatury se všemi svými důsledky na extrémní prohloubení konfliktů mezi německým lidem“. Hilter ovšem pevně zůstal u toho, že nechce nic jiného než post kancléře.\n\nPožadavky obou stran byly pro tu druhou naprosto nepřijatelné a vzájemně neslučitelné a tak tento pat pokračoval. Pro únik z této bezvýchodné situace von Papen navrhl Hindenburgovi, aby vyhlásil výjimečný stav a vypořádal se s demokracií prostřednictvím prezidentského puče. S touto myšlenkou přesvědčil Hindeburga mladšího a tito dva přiměli prezidenta, aby ustoupil od své přísahy ústavě a souhlasil s jejich plánem. Schleicher, který se začal cítit Papenem ohrožen, zablokoval tento krok s poukazem na to, že vojenská cvičení ukázala, kdyby se nacistická SA a komunističtí Bojovníci rudé fronty vzbouřili a Poláci vtrhli do Německa, Reichswehr by nebyl schopný vypořádat se se situací. Jestli to skutečně byly výsledky vojenských cvičení, nebo pouze Schleicherův výmysl s cílem vystrnadit Papena je otázkou historických sporů. Většinový názor se opírá o to, že v lednu 1933 měl Schleicher sdělit Hindenburgovi, že nová vojenská cvičení ukázala, že by \"Reichswehr\" dokázal porazit SA i Bojovníky rudé fronty a ubránit východní hranice proti polské invazi.\nVýsledky vojenských cvičení přinutily Papena v prosinci 1932 odstoupit ve prospěch Schleichera. Hindenburg byl velmi nešťastný, že přišel o svého oblíbeného kancléře, předpokládal, že vojenská cvičení byla podvržena, aby odstranila Papena a zlobil se proto na Schleichera. Papen byl rozhodnut dostat se zpět do funkce a 4. ledna se sešel s Hitlerem aby prodiskutovali, jak položit Schleicherův kabinet. Jejich schůzka však byla značně bezvýsledná, protože oba chtěli kancléřství pro sebe. Přesto, oba souhlasili, že budou v rozhovorech pokračovat. Nakonec Papen uvěřil tomu, že může Hitlera ovládat z pozadí a rozhodl se podpořit ho na kancléře. Přiměl ke svému plánu Meissnera a Hindenburga mladšího a všichni tři pak strávili druhou polovinu ledna tlačením na Hindenburga, aby Hitlera jmenoval. Ten byl představou Hitlera jako kancléře velmi znechucen a upřednostňoval, aby se do úřadu vrátil Papen. Jejich tlak byl však neúnavný a tak se koncem ledna rozhodl Hitlera jmenovat. Ráno 30. ledna 1933 složil Hitler v prezidentském paláci přísahu. Krátce poté Hindeburg dostal dopis od Ludendorffa, který se již delší dobu předtím s nacisty, za které dříve kandidoval, rozešel. Napsal Hindenburgovi: „Vážně předvídám, že tento mizerný muž Hitler přivede naši říši do propasti a zavede náš národ do neštěstí. Budoucí generace tě proklejí v hrobě za to, co jsi udělal.“\n\nHindenburg hrál jen podpůrnou, ale klíčovou roli v nacistickém \"Machtergreifungu\" (převzetí moci) roku 1933. Ve „vládě národní jednoty“ vedené Hitlerem byli nacisté v menšině. Kromě Hitlera byli jedinými nacistickými ministry Hermann Göring a Wilhelm Frick. Většina ostatních ve vládě zůstala z předchozích kabinetů Papena a Schleichera a ani ostatní, jako například Alfred Hugenberg z Německé národní lidové strany (D.N.V.P.), nebyli nacisty. To ujišťovalo Hindenburga, že prostor pro radikální kroky nacistů je omezen. Navíc byl jeho oblíbenec Papen vicekancléřem a říšským komisařem pro Prusko.\n\nPrvním Hitlerovým krokem v roli kancléře byl požadavek na Hindenburga, aby rozpustil \"Reichstag\", aby mohli nacisté a D.N.V.P. posílit a prosadit Zmocňovací zákon a Hindenburg pod nátlakem souhlasil. Na začátku března 1933 Papen navrhl a prosadil přes článek 48 zákon značně omezující svobodu tisku. Po požáru Reichstagu Hindenburg také podepsal \"Reichstagsbrandverordnung\" – dekret umožňující prezidentovi prakticky jakkoliv narušit občanské svobody v zájmu bezpečnosti svobody, který de facto umožnil nacistům uchopit moc pevněji do rukou a vypořádat se s komunisty.\n\nPři otevření nového \"Reichstagu\" 21. března 1933 v domě „Kroll Opera“ uspořádali nacisté důkladnou slavnost, ve které hrál Hindenburg hlavní roli. Záměrem bylo zdůraznit návaznost nového nacistického státu na prusko-německou tradici. Mnoho Němců, především těch konzervativních, přesvědčil o kvalitě nového režimu. 23. března 1933 podepsal Hindenburg Zmocňovací zákon, další důležitý krok nacistické cesty za mocí.\n\nPřes zhoršující se zdravotní stav Hindenburga se nacisté postarali o to, aby kdekoliv se objevil na veřejnosti, byl doprovázen Hitlerem. Během těchto výstupů Hitler vždy zdůrazňoval nejvyšší respekt a vážnost prezidentovi. V soukromí dál Hindenburga nesnášel a vyjádřil přání, aby „ten starý reakcionista“ zemřel co nejdříve a on mohl spojit úřad kancléře a prezidenta do jednoho. Byl si velmi jasně vědom toho, že prezident byl nejvyšším velitelem německé armády a navíc byl v německé armádě velmi váženou osobou. To znamenalo, že pokud by se Hindenburg rozhodl Hitlera sesadit, nebylo pochyb, že by se \"Reichswehr\" postavil na jeho stranu. Proto si Hitler, dokud Hindenburg žil, dával velký pozor, aby ho nijak neobtěžoval.\n\nJediný okamžik, kdy se Hindenburg postavil nějakému nacistickému návrhu zákona byl začátek dubna 1933. Tehdy Reichstagem prošel „Zákon o obnově profesionální státní správy“, který volal po okamžitém vyhození všech židovských státních úředníků na všech úrovních. Hindenburg tento zákon odmítal podepsat dokud z něj nebyli vyjmuti všichni židovští veteráni z první světové války, židovští úředníci z doby války a Židé, jejichž otcové ve válce bojovali. Hitler, který věřil, že žádný Žid ve skutečnosti ve válce nebojoval, upravil návrh tak, aby odstranil Hindenburgovy výhrady.\n\nHindenburg pak zůstal ve svém úřadu až do své smrti 2. srpna 1934. Zemřel ve svém domě v Neudecku ve východním Prusku, přesně dva měsíce před svými 87. narozeninami. Hitler za ním den před jeho smrtí přiletěl a navštívil ho. Starý a zmatený Hindenburg ho pokládal za císaře Viléma II. a oslovoval Hitlera „Vaše Výsosti“.\nDalším prezidentem Německa se stal až v roce 1945 Karl Dönitz. Po Hindeburgově smrti totiž Hitler prohlásil úřad prezidenta za trvale uvolněn a výkon pravomocí spojil s úřadem kancléře, přičemž se prohlásil za „vůdce a kancléře“ (\"Führer und Reichskanzler\"), čím uzavřel proces \"Gleichschaltungu\" – ovládnutí moci. Ústava výmarské republiky říkala, že v případě smrti prezidenta nebo jeho neschopnosti vykonávat úřad, nahrazuje jej kancléř až do nových voleb. Hitler, se Zmocňovacím zákonem v platnosti, volby nikdy nevyhlásil. Na místo toho uspořádal 19. srpna 1934 plebiscit, ve kterém se měli Němci vyjádřit, zdali souhlasí se současným vykonáváním obou funkcí Hitlerem. Pro hlasovalo téměř 90 % lidí.\n\nHindenburg se sám označoval za monarchistu, který si přál obnovu Německé monarchie. Doufal, že některý z pruských princů by mohl být vybrán za jeho nástupce ve vedení státu. Přesto nikdy nevyužil své moci k obnově monarchie, jelikož se cítil zavázán přísahou výmarské ústavě. Tvrdí se, že v Hindenburgově závěti bylo přání, aby Hitler monarchii obnovil. Ale tato otázka nemůže být zodpovězena, protože Oskar von Hindenburg zničil části otcovy závěti, které se týkaly politiky. Tvrdí se, že Hindenburgova politická závěť, zveřejněná v roce 1934, ve které Hindenburg vyslovuje největší díky Hitlerovi, byla zfalšována jeho synem, který se tak snažil Hitlerovi zavděčit.\n\nHindenburg byl pohřben v Tanneberském památníku. Aby je uchránily před blížícími se Rusy, německé jednotky roku 1945 přesunuly rakve jeho a jeho manželky do města Marburg an der Lahn, kde byl znovu uložen do severní věže známého kostela svaté Alžběty a zde zůstávají dodnes.\n\n\n\n"}
{"id": "45386", "url": "https://cs.wikipedia.org/wiki?curid=45386", "title": "Stará Huť (rozcestník)", "text": "Stará Huť (rozcestník)\n\nNázev Stará Huť může označovat více míst: \n\n"}
{"id": "45390", "url": "https://cs.wikipedia.org/wiki?curid=45390", "title": "Kompas", "text": "Kompas\n\nKompas je zařízení k určování světových stran. Typický kompas obsahuje volně pohyblivou magnetickou střelku, která se vlivem zemského magnetického pole natáčí ve směru magnetického severu a jihu. Existují ale i složitější kompasy založené na jiných fyzikálních principech, například gyrokompas.\n\nPrvním kompasem byl patrně kus magnetovce, plovoucí na dřevěné podložce v nádobě s vodou. Kompasy jsou známy ze starověké Číny. První zmínka o kompasu pochází z 9. století.\n\nKlasický kompas, používaný ve středověku a novověku hlavně v námořní dopravě, se skládá ze střelky tvaru štíhlého kosočtverce, umístěné v pouzdře, na jehož dně je nakreslena kompasová růžice.\n\nBěžné kompasy sestávají z magnetické střelky s barevně (červeně) označeným koncem směřujícím k severu a pouzdra, které střelku chrání, umožňuje její otáčení kolem svislé osy a je v horní části průhledné, aby bylo možné odečítat směr. Pouzdro bývá naplněno tekutinou, která zpomaluje pohyb střelky a tím zkracuje dobu jejího ustálení. Na spodní části pouzdra bývá směrová růžice a případně i úhlová stupnice, které umožňují (po natočení pouzdra ve směru střelky) pohodlněji odečítat světové strany nebo přibližný azimut.\n\nExistují i mírně odlišné konstrukce, například kulový kompas, který umožňuje měření při větším náklonu a mívá rysku pro odečet azimutu pro navigaci například na lodích a v letadlech.\n\nKompas doplněný otočným úhloměrem pro určování azimutu se nazývá buzola. Ta je zpravidla doplněna i stupnicí magnetické deklinace, která umožňuje korigovat odchylku magnetického a geografického severu a kterou je potřeba zohlednit pro přesnější navigaci a v oblastech se zvýšenou deklinací.\n\n\n"}
{"id": "45391", "url": "https://cs.wikipedia.org/wiki?curid=45391", "title": "Širakami-Sanči", "text": "Širakami-Sanči\n\nŠirakami-Sanči (: 白神山地) je rozsáhlá horská oblast v severní části ostrova Honšú, Japonsko.\n\nTuto oblast pokrývá původní panenský les zasahující do prefektur Akita a Aomori. Z celkové rozlohy 1300 km² je 169,7 km²; v centrální části zařazeno, již od roku 1993, na Seznam světového dědictví UNESCO. Jedním z důvodů zapsání na seznam je lidskou činností nezasažený prales – stejný kdysi pokrýval celé severní Honšú. Za tento fakt vděčí oblast bukovým lesům, které ji z větší části pokrývají. Bukové porosty nejsou vhodné pro pěstování hub \"šiitake\", a proto je pěstitelé specializující se na tyto houby neovlivňovali svou činností. Mimo buků jsou zdejší lesy tvořeny většinou opadavými druhy stromů.\n\nMezi populární cíle turistů patří trojnásobné vodopády \"Anmon no taki\" (\"Vodopády Stínové brány\").\n\n"}
{"id": "45407", "url": "https://cs.wikipedia.org/wiki?curid=45407", "title": "T-26", "text": "T-26\n\nT-26 byl sovětský lehký tank vycházející z britského tanku Vickers Mark E vyráběný v letech 1931–1941. Celkem bylo vyrobeno cca 12 000 kusů tanku T-26. Ten byl vyráběn v mnoha modifikacích – první varianty byly dvouvěžové a vyzbrojené kulomety, následovaly dvouvěžové varianty, z nichž jedna věž nesla kulomet a druhá dělo, a posléze se přešlo na jednověžový stroj s kanónovou výzbrojí. Dále se vyskytly modifikace na plamenometný tank, mostní tank a další úpravy. Stroj se dočkal nasazení ve Španělské občanské válce (v rámci republikánských sil), bojích s Japonci (v rámci čínské a ruské armády), při invazi do Finska i v rámci Velké vlastenecké války. Nicméně již v roce 1939 začalo být zřejmé, že již nestačí na plnění válečných úkolů proti dostatečně vybavenému nepříteli a v roce 1941 byl definitivně stažen z výroby. V době zahájení operace Barbarossa byl stále nejpočetnějším tankem Rudé armády. Prvních čtrnáct dní bojů přežila jen malá část strojů.\n\nDvouvěžové verze:\nJednověžové verze:\n\nPlamenometné verze:\nVelitelské verze:\nSamohybná děla SU-5:\nDalší verze:\n\n\n"}
{"id": "45410", "url": "https://cs.wikipedia.org/wiki?curid=45410", "title": "T-27", "text": "T-27\n\nT–27 byl sovětský bezvěžový tančík představují upravenou verzi britského tančíku Carden-Loyd Mk.VI.. vyráběný v letech 1931–1933. Odhaduje se, že bylo vyrobeno 2 540 těchto strojů.\n\nNejpodstatnější změny oproti britskému vzoru představovaly úpravy podvozku, nahrazení britského motoru sovětským a menší úpravy na korbě. Vana i korba měly hranatý tvar a byly tvořeny snýtovanými pláty. Ty byly u svislých stěn silné 10 mm, u stropu 6 mm. Zbraní byl kulomet DT 7,62 mm.\n\nPopsány jsou pouze dvě nasazení těchto tanků. Prvním bylo jejich použití při potlačení protistalinských nepokojů ve středoasijských sovětských republikách, kde se ještě jakž takž ujal, nicméně postupem času začínalo být jasné, že se hodí k boji pouze proti extrémně špatně vyzbrojenému protivníkovi. Jeho „pancéřování“ nedokázalo pořádně zadržet ani střely z kulometu. Tančíky byly postupně využívány spíše v roli tahačů lehkých děl.\n\nV roce 1941 byly z těchto tančíků sestaveny improvizované bojové útvary, které byly nasazeny proti Němcům a jejich spojencům. Následný masakr byl ovšem natolik jednostranný, že to bylo moc i na ruskou náturu a tento nápad byl urychleně opuštěn – tančíky byly staženy z fronty do školských středisek nebo k pomocné službě, případně se vrátily k roli tahačů.\n\n"}
{"id": "45413", "url": "https://cs.wikipedia.org/wiki?curid=45413", "title": "Zelené jezírko", "text": "Zelené jezírko\n\nZelené jezírko je jezírko v okrese Plzeň-sever u silnice do Manětína nad osadou Berk.\n\nV okolí jsou haldy porostlé břízami.\n\nLeží v povodí Bělé.\n\nV současnosti (2007) je jezírko oplocené a nepřístupné.\n\nBýval zde důl na vitriolovou břidlici. Od roku 1700 v těchto místech stávala varna na výrobu kyseliny sírové. V 19. století se zdejší vitriolový kámen zpracovával na tehdy ceněné oleum.\n\n"}
{"id": "45415", "url": "https://cs.wikipedia.org/wiki?curid=45415", "title": "T-37", "text": "T-37\n\nT-37 byl sovětský obojživelný tank, který částečně vycházel z britského obojživelného tanku \"Carden-Loyd\" a částečně z jeho již částečně poruštěných verzí T-33 a T-41, které nebyly pro nevyhovující parametry přijaty do výroby. Jeho sériová výroba probíhala v letech 1933-1936, postaveno bylo 1200 tanků. Krom toho vznikla plamenometná modifikace (OT-37, 75 kusů) a podvozek tanku se stal základem pro samohybné dělo SU-37. Byly zde i experimenty s použitím tohoto tanku u vzdušných výsadkových vojsk, ale výsledky projektu se ukázaly být neuspokojivé.\n\nVýzbroj tanku představoval kulomet DT - 7,62 mm, pancíř svislých stěn věže byl silný 6 mm, u vany pak 9 (čelo, boky) - 6 (záď) mm.\nTanky T-37 u bojových jednotek nahrazovaly tančíky T-27 a měly hrát významnou úlohu v průzkumu a jako podpora v boji proti hůře vyzbrojené pěchotě. Brzy se ukázalo, že jde o iluzorní představu. Pasivní ochrana posádky byla ještě slabší než u tančíku T-27 a tank byl navíc značně poruchový. Už po akcích v Polsku, kde se nesetkaly s výraznějším organizovaným odporem, byly tyto tanky vyhodnoceny jako vysoce nekvalitní a nevyhovující požadavkům moderní války. Následovalo tentokráte již katastrofální vystoupení v Zimní válce. Přestože protitanková výzbroj Finů nebyla oslnivá kvalitou ani četností, jejich promyšlená organizovaná obrana pravidelně měnila nasazení těchto slaboučkých strojů v jednostranný masakr.\n\nPod dojmem Zimní války rozhodlo vedení Rudé armády, že stroje budou při nejbližší příležitosti vyřazeny a nahrazeny novými. Jelikož však programy nárůstu ruských tankových sil byly nastaveny natolik optimisticky, že mu továrny vyrábějící tanky nestačily, přetrvaly nakonec stroje T-37 až do roku 1941 a německého vpádu. Za bojů proti \"Wehrmachtu\" a jeho spojencům utrpěly strašlivé ztráty a byly urychleně staženy z fronty.\n\n\n\n"}
{"id": "45423", "url": "https://cs.wikipedia.org/wiki?curid=45423", "title": "Stařeč", "text": "Stařeč\n\nStařeč (rod ženský, 2. pád \"Starče\", 3. pád a 6. pád \"Starči\", něm. , původně \"Starč\", ještě dříve \"Staříč\" i \"Stařice\", odvozeno od podstatného jména \"Stárek\".) je městys v okrese Třebíč. Leží v těsné blízkosti západního okraje třebíčské místní části Borovina. Žije zde obyvatel. Nadmořská výška obce je 455 metrů nad mořem. Obec je podřízená obci s rozšířenou působností Třebíč. Starčí protéká Stařečský potok pramenící jižně od Zašovic. Obec je součástí geomorfologického celku Stařečská pahorkatina, nedaleko obce se nachází i Zadní hora.\n\nPrvní zmínky o Starči pochází z roku 1259, kde byla zmínka o \"Hedmaru de Steritz\".\n\nOd 12. dubna 2007 byl obci vrácen status městyse. V roce 2016 obec koupila budovu bývalé sokolovny z roku 1919, zatím není jasné využití, ale dle městyse se jedná například o knihovně. v roce 2017 dojde k předání pamětní plakety potomkům vysídlených uprchlíků z Itálie, kteří se usídlili ve Starči a následně se po druhé světové válce vrátili do Itálie. Plaketa do rukou Fabiena Benuzziho byla z rukou starosty Čestmíra Linharta předána 12. listopadu 2017, tu obdržel in memoriam Tullio Benuzzi, ten se ve Starči před mnoha lety narodil.\n\nV roce 2019 byla pro sbor dobrovolných hasičů ve Starči pořízena nová hasičská zbrojnice, ta byla slavnostně otevřena v květnu téhož roku, celkové náklady na stavbu zbrojnice dosáhly 8 milionů Kč, kdy 7 milionů získala obec z dotačních programů. Hasiči v roce 2019 slaví 115. výročí fungování v obci.\n\nV roce 2020 vznikla petice proti vybudování sociálního bydlení v lokalitě Niva. Investorem by měl být podnikatel Michael Kralert, který z Třebíče pochází a chce vybudovat 18 bytů s dotovaným bydlením. Petiční výbor byl nazván Klidná Stařeč. Starosta na základě petice stornoval stavební povolení na stavbu bytových domů. Projekt by měl být zrealizován v roce 2023. Bylo oznámeno, že na konci února roku 2020 dojde k setkání investora a občanů obce.\n\n\n\n\n\nFara ve Starči je poměrně stará. Roku 1311 se připomíná farář. Roku 1331 dal král Jan Lucemburský patronátní právo fary brněnské kapitule. Roku 1346 je zmíněn farář Cizkraj na listině, kterou Beneš z Budče daroval patronát fary v budči klášteru v Pustiměři. Po majetkových změnách měla připadnout zdejší fara do rukou místních pánů. V době těchto změn panovalo ve Starči i kališnictví či luteránství.\n\nKostel svatého Jakuba Staršího se nachází na mírně vyvýšeném místě na stejnojmenném náměstí v centru obce. Celá stavba byla přestavěna v barokním slohu, takže z původní starší stavby zůstala pouze mohutná čtyřhranná věž. V interiéru se nachází hlavní oltář svatého Jakuba a další tři postranní oltáře. V kostelní dlažbě pak jsou usazeny tři náhrobní kameny úředníků ze Sádku. Na věži je po několikerém restaurování patrný historický ciferník z roku 1597, který je atypický 24hodinovým zobrazením.\n\n\n\nZákladní škola a Mateřská škola Stařeč se v současné době skládá ze čtyř částí.\n\nPrvní částí je základní škola s prvním až pátým ročníkem, tedy prvním stupněm, základního vzdělávání. V každém ročníku je otevřena jedna třída a celková kapacita školy nepřesahuje 110 žáků. Ve školním roce 2011/2012 tyto třídy navštěvovalo celkem 100 žáků. Budova základní školy se nachází na Jakubském náměstí čp. 56. Základní škola využívá při výuce vlastní školní vzdělávací plán pojmenovaný \"Zvídavá a tvořivá škola\". V rámci něj je vyučován cizí jazyk – angličtina – až od třetího ročníku – v ostatních školách běžně od druhého ročníku.\n\nV ulici Horní čp. 3 sídlí mateřská škola, která se skládá ze čtyř tříd s celkovou kapacitou 74 dětí. Ve školním roce 2011/2012 byla tato kapacita zcela naplněna.\n\nDoplňující funkci má školní družina při základní škole, která sídlí rovněž v její budově. Dělí se do dvou oddělení. Ve školním roce 2011/2012 byla obě oddělení zcela naplněna, navštěvovalo je dohromady 50 žáků. Školní družina má za cíl nabízet dětem rovněž zájmové aktivity a kroužky či další aktivity, kterých se mohou účastnit i jejich rodiče. Školní vzdělávací program školní družiny je postaven na tematických měsíčních celcích.\n\nPro přípravu pokrmů škole a školce pak funguje školní jídelna se sídlem v budově základní školy. Denně připraví přibližně 160 porcí obědů. Strávníci mají možnost výběru ze dvou příloh.\n\n\nNedaleko obce je umístěno železniční nádraží Stařeč, kterým probíhá železniční trať č. 241. Obcí prochází cyklistická trasa 5212.\n\n\n\n\n"}
{"id": "45425", "url": "https://cs.wikipedia.org/wiki?curid=45425", "title": "Budeč", "text": "Budeč\n\nBudeč je název více míst v České republice:\n\nJiné:\n"}
{"id": "45426", "url": "https://cs.wikipedia.org/wiki?curid=45426", "title": "Zašovice", "text": "Zašovice\n\nZašovice ( ) jsou obec v mikroregionu Černé lesy. Zašovice leží na severovýchod od města Třebíče. Nadmořská výška obce je 610 metrů nad mořem. Žije zde obyvatel. Součástí obce je i osada Nová Brtnice. Obec je podřízená obci s rozšířenou působností Třebíč. Obcí prochází silnice druhé třídy II/405. Nedaleko obce pramení Stařečský potok.\n\nPrvní zmínky o Zašovicích se nachází v \"Přibyslavických listech\" a pochází z roku 1224.\n\nV letech 2006–2010 působil jako starosta Josef Běhal, od roku 2010 tuto funkci zastává Pavel Teplan.\n\n\nNa návsi stojí kaple Panny Marie Karmelské z 19. století. Slouží se zde mše jednou do roka v neděli před svátkem svaté Anny. Podle tradice zde byly nalezeny v 18. století římské mince z období císaře Justiniána. Byly prodány židovským obchodníkům v Třebíči.\n\n\n"}
{"id": "45432", "url": "https://cs.wikipedia.org/wiki?curid=45432", "title": "Kafrovník lékařský", "text": "Kafrovník lékařský\n\nKafrovník lékařský, nazývaný také skořicovník kafrovník (\"Cinnamomum camphora\"), je strom z čeledi vavřínovitých.\n\nDospělý kafrovník je 20 až 30, výjimečně i 40 m vysoký, stálezelený strom s mohutným kmenem pokrytým světlou a velmi drsnou vertikálně rozpraskanou borkou, na jehož větvích vyrůstají kožovité listy voskovitého vzhledu. Rozmačkané listy intenzívně voní kafrem. V jarních měsících má strom velké množství drobných bílých květů. Jeho plody jsou tmavé, višním podobné, o průměru asi 1 cm.\n\nV domovině se dožívá velmi vysokého věku; v Japonsku se nacházejí exempláře staré údajně až 1000 let.\n\nPůvodně pochází z jižní Číny, Tchaj-wanu a Japonska. Je však pěstován i mimo svou domácí oblast, a to prakticky v celé jihovýchodní Asii – na Korejském poloostrově, na Srí Lance, v Indii; ale i v jižní části USA, ve Střední Americe, v Karibské oblasti, v Brazílii i v Jihoafrické republice. V Austrálii pak dokonce zdomácněl natolik, že se stal nebezpečným invazním druhem, který úspěšně vytlačuje z původních porostů zejména blahovičníky. Tím ohrožuje i populaci medvídka koaly.\n\nDřevo, listy a kůra stromu obsahují kafrovou silici, která na vzduchu oxiduje a mění se v tuhý surový kafr. Kafrová silice se z přírodního materiálu získává destilací. K její průmyslové výrobě se používalo dřevo a kořeny stromů starých povětšinou 50 až 60 let, případně i listí ze stromů mladších. Ze silice se pak připravuje čistý kafr (\"Camphora naturalis raffinata\"). Tento produkt je někdy označován jako „japonský kafr“. V současnosti se tradiční způsob výroby udržel hlavně v Číně a na Tchaj-wanu, a to z důvodu potřeb tamního tradičního léčitelství. V průmyslu se dnes totiž používá zejména tzv. kafr technický, synteticky vyráběný z dostupnějšího pinenu, který je získáván z terpentýnového oleje extrahovaného z jehličnatých rostlin.\n\nKafr je bezbarvá až bílá vonná hmota, částečně krystalická, obsahující směs terpenických látek. Využití nachází zejména v lékařství a v parfumerii, kde se používá pro přípravu kosmetických a masážních přípravků, parfémů a jemných mýdel. V chemickém průmyslu je pak využíván k výrobě jiných terpenických derivátů, výbušnin, jako změkčovadlo plastických hmot, či jako složka laků a barev. Kafr zbavený safrolu se využívá k výrobě vanilkového a mátového aromatu pro potřeby potravinářského průmyslu.\n\nKafrovník se též využívá k výsadbě živých plotů, větrolamů a v Číně bývá též vysazován jako stínící dřevina pro ochranu čajovníkových plantáží před přímým sluncem.\n"}
{"id": "45433", "url": "https://cs.wikipedia.org/wiki?curid=45433", "title": "X-Men (animovaný seriál)", "text": "X-Men (animovaný seriál)\n\nX-Men je animovaný televizní seriál podle komiksu X-Men společnosti Marvel Comics.\n\nV roce 1992 společnost Fox Network spustila první sérii (sezónu) animovaných X-menů s charaktery Beasta, Cyclopse, Gambita, Jean Grey, Jubilee, Profesora X, Rogue, Storm a Wolverine, společně s charaktery Bishopa a Cable, kteří se i poté často objevují na pozadí příběhu. První ohlasy byly až nečekaně úspěšné a z X-menů se stali jedni z nejsledovanějších superhrdinů v historii a zvedli i popularitu časopisu. Do konce roku 1997 bylo uvedeno celkem pět sérií.\n\n\n\n\n\n\n"}
{"id": "45434", "url": "https://cs.wikipedia.org/wiki?curid=45434", "title": "Budišov", "text": "Budišov\n\nBudišov ( ) je městys ležící severovýchodně od města Třebíče. Nadmořská výška obce je 480 metrů. Žije zde obyvatel. První zmínky o Budišově pochází z roku 1194. Obec se dělí na dvě části, vlastní Budišov a vesnici Mihoukovice. Dále jsou součástí osady Kundelov a Rejdůveň a samoty Věterák a Holeje.\n\nObec byla dříve pojmenována \"Budischow\", \"Budischaw\", \"Budischau\". Z hlediska vhodnosti pro pravěké osídlení leží Budišov v nevýhodné poloze, přesto zde bylo několik nálezů učiněno. Mezi tyto nálezy patří škrabadlo z pazourku objevené asi kilometr na jihovýchod nad potokem. Z doby neolitu se dochovalo několik předmětů kamenné industrie a broušené industrie. Budišov byl založen kolem 12. století pánem Budišem z Lomnice, kostel svatého Gotharda a Nanebevzetí Panny Marie byl založen snad už ke konci 11. století. Po smrti posledního pána z Lomnice na budišovském panství v 15. století pak panství vlastnil Dobeš z Meziříčí. Mezi roky 1476 a 1561 pak ves patřila pánům z Noskova. Budišov pak byl za jejich držení povýšen 14. září 1538 na městečko. V 16. století pak byla původní tvrz přebudována na zámek. Roku 1864 byla při rozšiřování hřbitova objevena kostra se zlatým pásem na čele. Později došlo k dalšímu podobnému nálezu. Spadají snad již do období slovanského.\n\nVesnice \"Dobrutoys\" měla být darována třebíčskému klášteru, tatáž je pak zmíněna i v Kosmově kronice. Po roce 1240 pak Budišov patřil Budišovi z Budišova, následně pak Markvartovi z Budišova, Urbanovi z Budišova, Markvartovi z Budišova, Ješkovi z Budišova. Roku 1365 je zmíněn Budišovský mlýn. V roce 1400 byl Budišov obsazen vojsky krále Václava IV. a v roce 1401 je poprvé zmíněna fara v Budišově. V té době obec vlastnil Budiš z Budišova, který se roku 1420 spojil s Dobešem Meziříčským, po něm pak v roce 1438 zdědil panství Beneš z Boskovice a Černé Hory. Ten pak v roce 1476 po mnoha soudních sporech o budišovský majetek prodal panství Petrovi Mrakešovi z Noskova a Lyčova. Na žádost Petra Mrakeše pak byl dne 14. září 1538 Ferdinandem I. povýšen Budišov na městečko. Jiří Mrakeš pak prodal panství roku 1560 Janu Martinkovskému z Rozseče a ten pak prodal roku 1572 panství Václavovi Berkovi z Dubé a z Lipé a na Meziříčí. Berkovi z Dubé pak vlastnili Budišov až do roku 1645, kdy vdova po Matyáši Ferdinandovi Františkovi Berkovi odkázala Budišov Fridrichu Rudolfovi z Fürstenberka. Za jeho vlády se pak roku 1662 opravila škola v Budišově a byl pořízen druhý zvon pro budišovský kostel.\n\nV roce 1715 se pak Budišov dostal do rukou rodiny Paarů. Kolem roku 1720 byl pak vztyčen sloup Nejsvětější trojice, v roce 1721 pak začala přestavba zámku a byla vytvořena otáčivá korouhev pro stavbu kostela. Roku 1722 pak byla postavena dřevěná jízdárna u zámku, vysochána socha Immaculaty na zámecké schody, dokončena stavba kostela sv. Gottharda, pořízeny sochy na bránu hřbitova, vybudován oltář do kostela. V roce 1723 pak byla dokončena přestavba kostela a před faru byla umístěna socha Panny Marie, do kostela pak byly umístěny socha Ježíška, do zámecké zahrady byla pořízena socha Atlanta a byly umístěny sochy na kostelní věž. O rok později pak byla vybudována dřevěná galerie nad vodním příkopem u zámku a byly dokončeny fresky v kostele. V několika dalších letech pak byly pořízeny další sochy, přestaven pivovar, opět přestaven kostel, postavena hlavní brána a osazena sochami andělů, byla pořízena socha sv. Václava na rozcestí a několik dalších soch. Roku 1744 pak z dědictví hraběnky Paarové byl založen za kostelem chorobinec.\n\nV roce 1768 se stal majitelem budišovského panství František Josef z Jungwirthu. V roce 1798 pak fakticky vznikl Kundelov, když bylo povoleno u Budišovského mlýna postavit první dům. Roku 1799 se pak objevil pro mlýn poprvé název Kundelov. V roce 1805 bylo v Budišově ubytováno francouzské vojsko, které obec poničilo. Od roku 1813 byli majiteli panství pánové z Barattu, v roce 1844 pak byl postaven tzv. Věterák (větrný mlýn) nedaleko obce a v roce 1848, po reformě, se budišovské panství stalo součástí jihlavského kraje a v roce 1850 se stalo součástí okresu Třebíč. Téhož roku se 2. června udál v obci velký požár, kdy shořelo 30 domů, škola, fara a kostel. Škola i kostel byly postupně obnoveny a roku 1876 pak byla postavena i malá zvonička v Kundelově. V roce 1886 pak byla dokončena železniční dráha mezi Studencem a Velkým Meziříčím (přes Budišov) a o rok později byla otevřena nová trojtřídní škola. V roce 1898 pak byla postavena kaplička a socha sv. Josefa v Mihoukovicích a roku 1900 pak byla rozšířena škola na čtyřtřídní.\n\nNa počátku roku 1914 bylo do armády odvedeno 73 záložníků z Budišova, v červnu roku 1915 pak byl rekvírován kostelní zvon a v srpnu 1917 pak byl odevzdnán i malý umíráček. Roku 1922 byla pak v obci postavena sokolovna, dne 15. srpna téhož roku pak byl odhalen pomník obětem 1. sv. války od J. Herblíka, slavnostní řeč měl Jakub Deml. V roce 1924 pak byla v Budišově zřízena pokračovací živnostenská škola, ta pak byla v roce 1934 zrušena. V roce 1925 pak byla do sokolovny usazena pamětní deska zemřelým vojínům. V roce 1925 pak kundelovská zvonička získala nový zvon. Mezi lety 1925 a 1926 pak byla do obce zavedena elektřina, poprvé byly pouliční elektrické lampy rozsvíceny 29. ledna 1926. Roku 1928 pak byly vysvěceny nové zvony do kostelní věze, byly zasvěceny sv. Václavovi a sv. Lidmile. V roce 1929 pak byla v obci otevřena benzínová pumpa. Roku 1930 pak byla postavená nová kaplička v Mihoukovicích. V roce 1938 pak byla odhalena socha T. G. Masaryka (autorem je Jiří Marek z Velkého Meziříčí).\n\nRoku 1940 pak byl do vesnice zaveden telefon a zřízena první třída měšťanské školy a také byl odstraněn pomník T. G. Masaryka a byl zazděn do hřbitovní zdi. Dne 1. dubna 1942 pak byly zrekvírovány kostelní zvony a 17. června téhož roku pak do Budišova dorazila německá armáda. Dne 9. května 1945 dorazily do Budišova tanky Rudé armády. Dne 14. června pak přes budišov ještě prošli rumunští vojáci a 21. června se pak v kostele konala zádušní mše za Leonharda Smrčka. V roce 1947 pak byla odhalena pamětní deska obětem 2. sv. války. V listopadu 1953 bylo v obci zrušeno pro malou účast JZD, ale roku 1956 bylo znovu obnoveno. V roce 1975 pak byly do budišovského JZD sloučena zemědělská družstva v Náramči, Hodově a Rohách.\n\nRoku 1968 pak byly založeny skautské oddíly a v roce 1969 pak bylo založeno skautské středisko v Budišově a v červenci roku 1972 pak byly pořízeny dva nové zvony do kostela. Roku 1974 pak byla budova zámku předána do užívání Moravskému zemskému muzeu a začala rekonstrukce zámku. Roku 1975 pak byla zahájena rekonstrukce kostela, v roce 1976 pak byl obnoven i hřbitov, mezi lety 1978 a 1979 pak byla opravena socha sv. Václava. V roce 1981 pak byl zrekonstruován zámecký park a bylo nově vysázeno 220 stromů. Roku 1986 pak byl opět opraven zámek v Budišově. V roce 1987 pak byl zahájen provoz v mateřské škole. V říjnu 1989 pak bylo v Budišově založeno Občanské fórum, na prvním místě podpisové listiny byl místní farář Jan Slabý. Farář Slabý pak v roce 1990 založil obnovený junácký oddíl s duchovní výchovou (2. oddíl) a v témže roce byly znovuzaloženy i 1. oddíly dívek a chlapců. Dne 1. května 1991 byl otevřený zoologický depozitář v zámku Budišov. Roku 1994 byly opraveny sochy sv. Václava a sv. Josefa. V roce 1999 pak Budišov vstoupil do sdružení obcí Horácko – ekologický mikroregion. V témže roce vyšlo první číslo budišovského zpravodaje.\n\nOd 10. října 2006 byl obci vrácen status městyse.\n\n\n\n\n\n"}
{"id": "45435", "url": "https://cs.wikipedia.org/wiki?curid=45435", "title": "T-38 (tank)", "text": "T-38 (tank)\n\nT-38 byl sovětský obojživelný tank produkovaný v letech 1936-1939. Vznikl na základě důkladné přestavby tanku T-37, který měl nahradit. Celkem bylo vyrobeno asi 1300 kusů. \n\nTento stroj byl celkově technicky spolehlivější a v některých parametrech i lepší, než jeho předchůdce, nicméně základní nedostatky: slabá výzbroj a zcela nedostatečné pancéřování, mu zůstaly. Tanky T-38 utrpěly během Zimní války i prvních měsíců Velké vlastenecké války značné ztráty, nicméně u průzkumných jednotek se ještě nějakou dobu udržely. Poslední bojové nasazení těchto strojů bylo zaznamenáno v roce 1944 při překračování řeky Svir. Tehdy ovšem již představovaly raritu i pro rudoarmějce.\n\nUrčitý počet ukořistěných T-38 zařadila ke svým průzkumným jednotkám i Finská armáda, která je nasazovala v severských oblastech, kde tolik nehrozilo jejich střetnutí s protitankovými děly nebo obrněnou technikou. V roce 1944 byly všechny tyto stroje vyřazeny a použity jako cvičné cíle.\n\nByl učiněn pokus přezbrojit tyto tanky na 20 mm automatický kanón TNŠ, ale nakonec od toho bylo upuštěno. Nový kanón dostalo mizivé množství strojů.\n\n\n"}
{"id": "45438", "url": "https://cs.wikipedia.org/wiki?curid=45438", "title": "Jaroměřice nad Rokytnou", "text": "Jaroměřice nad Rokytnou\n\nJaroměřice nad Rokytnou (2. pád \"do Jaroměřic\", 6. pád \"v Jaroměřicích\"; něm. , \"Jermeritz\") jsou město ležící v Jaroměřické kotlině Jevišovické pahorkatiny na úpatí Českomoravské vrchoviny asi 13 km od Třebíče. Žije zde obyvatel.\n\nMěsto je bohaté svým kulturním dědictvím, a to zejm. tamním barokním zámkem s kostelem svaté Markéty a působením Františka A. Míči a Otokara Březiny. Od roku 1999 je známo konáním Mezinárodního hudebního festivalu Petra Dvorského. Historické jádro je městskou památkovou zónou.\n\n\"O původu Jaroměřic\" je první (1730) česky zpívaná opera, jejíž hudbu zkomponoval František Antonín (Václav) Míča a verši opatřil Antonín Ferdinand Dubravius (Dúbrava). Částečně nám dává nahlédnout, co se tehdy tradovalo o původu města:\n\nVědecky se však jméno \"Jaroměřice\" vykládá jako „ves lidí Jaromírových“.\n\nZhruba kolem roku 250 000 př. n. l. vznikly první doklady osídlení v oblasti Jaroměřic nad Rokytnou (sekáč valounu z rohovce nalezený na kopci \"Žabík\"), ze starší doby kamenné existují doklady o životě lidí dnešního typu na \"Hradisku\" na jihozápadě Jaroměřic a z doby mladší doby kamenné (6000 až 4000 př. n. l.) jsou doloženy doklady o kultuře s lineární keramikou, kultuře s vypíchanou keramikou a o kultuře s moravskou malovanou keramikou. Z doby měděné (4000 až 2000 př. n. .l) existují doklady o existenci kultury nálevkovitých pohárů a kultuře zvoncovitých pohárů a z doby bronzové (2000 až 750 př. n. l.) existují doklady o existenci kultury popelnicových polí (doložena pouze okrajově). Ze starší doby železné (doba halštatská, asi 750 př. n. l. až 400 př. n. l.) existují doklady o horákovské kultuře a z mladší doby železné (400 př. n. l. až 0) existují doklady o laténské kultuře Keltů. Ve 2. století jsou na Jaroměřicku doloženi Germáni a ve století 10. Slované ze Znojemska postoupili k Jaroměřicím.\nRok 1131 je uváděn jako tradiční rok založení obce (tzv. heraldická pověst) a Jaroměřice se měly stát zeměpanským statkem. První písemná zmínka o obci je doložena z roku 1325, král Jan Lucemburský daroval patronát jaroměřického farního kostela cisterciáckému klášteru v Sedlci. Světským držitelem Jaroměřic byl Rajmund z Lichtemburka, pán Bítova. V roce 1498 král Vladislav Jagellonský daroval Jaroměřice lénem Václavu z Ludanic. V roce 1522 koupil jaroměřické panství Jan IV. z Pernštejna, v roce 1534 se majitelem stal rod Meziříčských z Lomnice a v roce 1613 bylo panství koupeno Jiřím Rechenberkem ze Želetic. V roce 1620 bylo panství zkonfiskováno pro účast Jiřího Rechenberka ve Stavovském povstání. V roce 1623 získali panství Questenberkové, Jaroměřice jako konfiskát zakoupil od královské komory Gerhard z Questenberka. V roce 1661 se vlády nad panstvím ujal Jan Antonín z Questenberka, ten dokončil renesanční přestavbu zámku včetně divadla. Dalším majitelem z rodu Questenberků se stal Jan Adam z Questenberka, za jeho vlády vyvrcholila barokní přestavba Jaroměřic. V roce 1752 byly Jaroměřice převzaty pod správu Václava Antonína z Kounic-Rietbergu. V roce 1871 byly Jaroměřice napojeny na železnici a v roce 1897 byl po vleklém soudním dědickém sporu jaroměřický velkostatek Nejvyšším soudem Rakouska Rudolfu Kristiánu z Vrbna a Bruntálu, jeho majetek pak v roce 1927 zdědila jeho manželka Elvíra (původně bavorská princezna). V roce 1899 byla postavena nová budova školy.\n\nV roce 1901 začal v Jaroměřicích působit Otokar Březina, ten ve městě i zemřel a to v roce 1929, v roce 1928 město navštívil Tomáš Garrigue Masaryk. Roku 1933 byla postavena nová budova radnice a o tři roky později město navštívil další prezident Edvard Beneš.\n\nV roce 1938 zřídil Moravský svaz pro obchod dobytkem a masem s. r. o. v Jaroměřicích svoji expozituru. Státní lesní správa se v roce 1938 přestěhovala z Jaroměřic (kde si postavila novou budovu) zpět do Hrotovic. V roce 1939 proběhly slavnosti dvoustého výročí vysvěcení chrámu kostela sv. Markéty za účasti brněnského biskupa Josefa Kupky. V roce 1940 stanovil Českomoravský svaz pro mléko, tuky a vejce Rolnické mlékařské družstvo v Jaroměřicích (zal. r. 1938) sběrnou vajec pro obce: ze soudního okresu Moravské Budějovice: Bolíkovice, Babice, Lesonice, Šebkovice, Vacenovice, Štěpánovice, Boňov, Lesůňky, Příložany, Dolní Lažany, Popovice, Jaroměřice, Bohušice, Příštpo, Blatnice, Ohrazenice, Ratibořice, Horní Újezd, Rozkoš, Hostim, Grešlovo Mýto, Boskovštejn, Jiřice, Prokopov, ze soudního okresu Hrotovice: Ostašov, Zárubice, Lipník, Myslibořice, ze soudního okresu Třebíč: Čáslavice, Výčapy, Loukovice.\n\nV roce 1943 byla na jaroměřickém velkostatku zřízena říšskými drahami tzv. Reichsbahnschule (říšská drážní škola). O rok později na jaroměřické radnici proběhl proces se třemi boňovskými protinacistickými odbojáři. V roce 1944 dorazila do Jaroměřic část kolony tzv. etnických Němců z Banátu (Dunajští Švábové / Donauschwaben). Kolona sestávající z 228 vozů a 365 koní s 943 osobami vyrazila z obce Rudolfsgnad (Knićanin) 3. října 1944, ve Znojmě byla rozdělena do šesti menších skupin a ve dnech 4. - 6. listopadu 1944 ubytována v táborech Volksdeutsche Mittelstelle na velkostatcích Jaroměřice, Stonařov, Jemnice, Štoky, Náměšť nad Oslavou a Sádek. Němečtí sedláci z Banátu byli postupně zaměstnáni na českých statcích. V lednu 1945 jim byli pro Wehrmacht zabaveni všechny koně. Od 19. února 1945 se nacházeli etničtí Němci už na útěku před postupující Rudou armádou směrem na Český Krumlov. Druhá světová válka v Jaroměřicích skončila 8. května 1945, kdy německá armáda opustila města ve 14ː15 hodin dorazila na náměstí Rudá armáda.\n\nV roce 1947 město opět navštívil tehdejší prezident Edvard Beneš. Dne 28. února 1948 faktické řízení správy města přebral tzv. akční výbor, během města byl obměněn národní výbor i jeho rada a v září 1950 bylo ustaveno jednotné zemědělské družstvo, to pak byla v roce 1962 sloučeno se státním statkem. V roce 1955 bylo někdejší Masarykovo náměstí přejmenováno na Náměstí Míru. V roce 1968, 26. srpna projely intervenční bulharská vojska městem směrem na Moravské Budějovice a v roce 1980 došlo k otevření hotelu \"Opera\", v osmdesátých letech se Jaroměřice staly střediskovým městem a byly k nim tak připojeny okolní obce. Také byly postupně rozvíjeny různá zařízení ve městě, v roce 1984 byl otevřen obchodní dům \"Rokytná\" a v roce 1987 bylo otevřeno velkoryse řešené autobusové nádraží.\n\nV roce 1990 bylo obnoveno obecní zřízení, v roce 1996 získaly Jaroměřice právo užívat znak a prapor, ten jim byl udělen předsedou poslanecké sněmovny. V roce 1999 se ve městě odehrál první ročník \"Mezinárodních hudebních slavností Petra Dvorského\" a také by ustaven Mikroregion Rokytná, o rok později byla otevřena čistička odpadních vod a v roce 2001 byl otevřen dům s pečovatelskou službou.\n\nDne 16. června 2018 se ve městě konalo místní referendum s tématem hlubinného úložiště jaderného paliva, které by se mohlo nacházet na území města. Proti stavbě úložiště vystoupili zastupitelé města, a sdružení SOS Na Skalním.\n\nJaroměřice nad Rokytnou se rozkládají v Jaroměřické kotlině. Tu na severu uzavírá výčapský hřbet, součást klučovské hrásti, jíž vede rozvodí mezi řekami Jihlavou a Rokytnou.\n\nPodloží Jaroměřic tvoří žuly a ruly. Převažujícím půdním typem jsou kyselé hnědé půdy. Kvalitnější hnědozemě jsou v údolí Rokytky a v údolí Štěpánovického potoka. Do východní poloviny Jaroměřicka (a Jaroměřic) zasahuje třebíčský masív se svými žulosyenity (durbachity; jde o horniny bohaté na draslík a hořčík, dále rubidium, baryum, chrom a nikl, relativně též na uran a thorium), s žílami aplitů a pegmatitů. V kamenolomě Královec u Příštpa nacházíme nažloutlé středně zrnité horniny bohaté křemenem – biotitické až muskoviticko-biotitické granity. Na Žabíku se nacházejí křemence, tzv. sluňáky.\n\nŘeka Rokytná dělí Jaroměřice nad Rokytnou na dvě části – severní a jižní. V parku státního zámku Jaroměřice nad Rokytnou vytvořili lidé dvě její slepá ramena, dnes patrná jen při vyšším stavu vody. Přímo u Jaroměřic přijímá Rokytná vody potoka Rokytky (jinak též zvaného Jaroměřička) a Štěpánovického potoka. U Jaroměřic se pro vodáky začíná splavný úsek řeky (km 73,2). V roce 2020 budou vylepšena protipovodňová opatření ve městě.\n\nLokalita Na skalním v katastru města byla zařazena mezi průzkumná území pro vybudování hlubinného úložiště jaderného odpadu. Cílem současné etapy průzkumných prací je vybrat do konce roku 2018 čtyři lokality, kde proběhne podrobnější průzkum horninového masívu.\n\nMěsto Jaroměřice nad Rokytnou má sedm místních částí:\n\nDne 24. listopadu 1990 se od Jaroměřic oddělila trojice obcí: Blatnice, Bohušice a Lesůňky. Od 1. ledna 1993 také Příštpo.\n\nJaroměřické zastupitelstvo města využilo možnosti dané mu obecním zřízením a v místních částech zřídilo osadní výbory. V letech 2006–2010 působil jako starosta Karel Nedvědický, od roku 2010 do roku 2018 tuto funkci zastával Jaroslav Soukup. Funcki starosty zastává od roku 2018 Karel Müller z ODS, ten byl zvolen jako náhradník a po odstoupení lídra ODS Miroslava Procházky tak získal mandát zastupitele. Lídr odstoupil z důvodu podezření na podezřelé finanční pohyby v městské společnosti Tesma.\n\nPodle sčítání lidu v roce 2001 žilo v Jaroměřicích 4106 obyvatel. Jak dokládá tabulka, počet obyvatel Jaroměřic nepostihují žádné velké výkyvy.\n\nZatímco počet obyvatel ostatních místních částí Jaroměřic klesá nebo stagnuje, počet obyvatel místní části Jaroměřice nad Rokytnou se v posledních dvaceti letech mírně zvyšuje.\n\nPodle sčítání lidu 2001 převažovali lidé věřící (1870) nad lidmi bez vyznání (1469). Z věřících se nejvíce lidí hlásí k římskokatolické církvi (1775); ti společně se souvěrci z přifařených okolních obcí vytváří Římskokatolickou farnost Jaroměřice nad Rokytnou.\n\nCírkev československá husitská byla zastoupena 10 věřícími, Českobratrská církev evangelická 24 věřícími. Náboženská společnost Svědků Jehovových pak 15 lidmi.\n\n\nV Jaroměřicích nad Rokytnou existuje autobusové nádraží, v roce 2017 je naplánována komplexní rekonstrukce nádraží, která má stát město celkem 28 milionů Kč. Mají se rekonstruovat prostory nádraží jako je čekárna či ostrůvky u jednotlivých stanovišť a má být instalován systém návěstní desky. V únoru 2019 byla uvedena petice občanů, kteří požadují, aby nebyl zastaven projekt přípravy obchvatu města. Radní uvedli, že projekt pokračuje a je akcí kraje Vysočina. Do listopadu roku 2019 se připravuje posouzení vlivu EIA. Připravuje se také výkup pozemků od soukromých vlastníků. Cena obchvatu by měla dosáhnout asi půl miliardy Kč. V únoru roku 2020 proběhne veřejné projednání stavby obchvatu, návštěvníci budou informováni o výsledku studie EIA. Bývalé a současné vedení města se hádá o podobu obchvatu, zda bude prosazena tzv. západní nebo tzv. východní trasa.\n\nJaroměřicemi procházejí tyto silnice:\n\n\nJaroměřice jsou ve své části Popovicích napojeny na železniční trať č. 241 Okříšky–Znojmo; jsou rychlíkovou stanicí.\n\nJeště v 80. letech bylo v provozu autobusové spojení z Náměstí Míru a Tyršovy ulice (od sokolovny) na nádraží a zpět, a to ke každému vlaku.\n\nVe městě končí naučná stezka Otokara Březiny, která vychází z Počátek a věnuje se životu a dílu Otokara Březiny.\n\n\n\n\n"}
{"id": "45446", "url": "https://cs.wikipedia.org/wiki?curid=45446", "title": "Kočka", "text": "Kočka\n\nSlovo kočka má více významů.\n\n\n\n\n\n\n"}
{"id": "45447", "url": "https://cs.wikipedia.org/wiki?curid=45447", "title": "Hlína", "text": "Hlína\n\nHlína je z geologického hlediska soudržná zemina (nezpevněná hornina), která se skládá z částic různé velikosti, vždy však menších než 2 milimetry.\n\nHlína obsahuje všechny tři složky rozlišované při popisu sedimentárních hornin:\nPodle převahy některé z těchto složek rozlišujeme hlíny písčité, prachovité a jílovité.\n\nZ hlediska vzniku lze hlíny dělit například na:\n\nSprašové hlíny s nízkým obsahem uhličitanu vápenatého CaCO , jsou využívány jako cihlářské suroviny společně se svahovými hlínami. Jejich ložiska se nacházejí po celém území Česka (místo těžby se nazývá hliniště).\n\nKromě zemědělství se některé typy hlíny používají na hliněné stavby, k výrobě pálených i nepálených cihel, hliněné omítky, nebo při výrobě keramiky. Hlínu také používají některé umělecké obory lidské činnosti, nejznámější je její použití v sochařství.\n\n\n"}
{"id": "45453", "url": "https://cs.wikipedia.org/wiki?curid=45453", "title": "Hlína (rozcestník)", "text": "Hlína (rozcestník)\n\nHlína má význam:\n\n\n\n\n\n"}
{"id": "45454", "url": "https://cs.wikipedia.org/wiki?curid=45454", "title": "Kókjo", "text": "Kókjo\n\nKókjo (: 皇居) je japonský císařský palác v tokijské čtvrti Čijoda. Po odstranění šógunátu a reformách Meidži se císařský dvůr přesunul z Kjóta do Tokia. Hrad Edo, původně pevnost šógunů rodu Tokugawa, se stal sídlem japonského císaře. Od roku 1888 do roku 1948 se sídlo nazývalo \"Kjudžó\" (palácový hrad), dnes prostě jen \"Kókjo\" (císařský palác).\n\nBěhem druhé světové války byl hrad zcela zničen spojeneckými bombardéry, ale do roku 1968 byl znovu vystavěn v původním stylu. Jedinou stavbou, která se dochovala z původního paláce, je most Nidžúbaši.\n\nPalác je veřejnosti nepřístupný, výjimkou jsou \"Východní zahrady\" otevřené pro turisty po celý rok. \"Vnitřní palác\" se otevírá veřejnosti pouze na dva dny v roce – na Nový rok 2. ledna) a císařovy narozeniny (23. února).\n\nZahrady císařského paláce se staly součástí tratí maratónu a chůze na Letních olympijských hrách 2020.\n\n\n"}
{"id": "45456", "url": "https://cs.wikipedia.org/wiki?curid=45456", "title": "Křemelina", "text": "Křemelina\n\nKřemelina je nezpevněná (sypká) hornina, která je tvořena většinou opálovými schránkami rozsivek (jednobuněčné řasy, ), ty tvoří nejméně 40 procent jejího objemu. Sypké vzorky se označují křemelina (diatomová, rozsivková zemina nebo rozsivkový jíl, či diatomové bahno), zpevněné diatomové břidlice, někdy je však pojem diatomit používán pouze pro tyto zpevněné horniny břidličnatého charakteru. Kromě schránek rozsivek a jejich úlomků jsou v křemelinách zastoupeny jílové minerály, nejčastěji kaolinit a illit.\n\nSpolečně s radiolarity a spongolity je křemelina řazena k silicitům organogenního původu. Dalším používaným názvem je diatomit, zahrnující horniny složené z diatom (schránek rozsivek) různého stupně zpevnění. \n\nHistoricky jsou rozsivky známy z vrstev spodní jury, významnými uloženinami jsou třetihorní (jezerní i mořské sedimenty).\n\nDiatomity vznikají ve sladkovodním i mořském prostředí, ale i v oblastech se smíšenou (brakickou) vodou. Existenci velkého množství rozsivek v takových vodách podmiňuje vysoký obsah SiO. Sladkovodní diatomit je typický nízkou krystalinitou křemene a je méně vhodný pro průmyslové využití. Vznikají však i v dnešních vodních pánvích chladnějších oblastí, chudých na uhličitan vápenatý. Velmi příznivé podmínky pro rozvoj diatom představují blízké sopečné oblasti, neboť sopečný popel je snadno přístupným zdrojem potřebných anorganických látek pro stavbu schránek. Významné výskyty u nás jsou většinou neogénního stáří, sladkovodního původu nebo vznikly ve vodách s velmi nízkou salinitou.\n\nKřemelina je velice jemnozrnný, práškovitý až jílovitý sediment. Je-li čistá, má bílou barvu, bývá i nazelenalá, šedá, hnědavá dle příměsí. Vysoce kvalitní křemelina obsahuje kolem 90 % oxidu křemičitého. Důležitou vlastností pro využití je pórovitost, dosahující u dobrých druhů až 80 %. Objemová hmotnost vysušené křemeliny je 0,3–0,5 g/cm³, takže výrobky z ní plavou na vodě. Dalšími ceněnými vlastnostmi jsou tepelně izolační, žáruvzdornost, vysoká absorpční schopnost, odolnost vůči kyselinám atd.\n\nKromě schránek rozsivek mohou obsahovat příměsi jílů, tufů a písku. Přechodné horniny, blízké tufům se označují jako tufodiatomity. Zvětrávaním diatomitových hornin se tvoří těžší zvětraliny a půdy.\n\nDiatomitové bahno a velmi podobný radiolariový kal jsou typické hlubokovodní sedimenty dnešních oceánů, usazují se pod hladinou CCD, existují však i mělkovodní křemité sedimenty. Diatomitové bahno je běžné v okolí Antarktidy a severní části Tichého oceánu, radiolariové sedimenty vznikají v rovníkových oblastech Tichého a Indického oceánu.\n\nSlabě zpevněné diatomitové jíly jsou za mokra mazlavé, po vyschnutí má křemelina práškovou formu, je bílé nebo žlutavé, šedé, případně až hnědé barvy. Diatomitové břidlice představují už zpevněný sediment s lístkovitou odlučností. Zpevněný diatomit má podobnou strukturu jako křída, lze ho rozlišit i velmi jednoduše olíznutím: protože dobře pohlcuje vlhkost, poměrně silně se lepí na jazyk.\n\nZřejmě první průmyslové využití diatomitu představovala výroba dynamitu. Nitroglycerin smíchaný se zeminou bylo možné dále \"hníst\" a zpracovávat, aniž by hrozilo bezprostřední nebezpečí výbuchu. V dnešní době slouží zejména k výrobě filtrů (na oleje, tuky, ale též pivo a víno), jako plnidlo, k výrobě abraziv, zvukových, tepelných izolátorů, jako speciální stavební materiál (lehčené tvárnice), používá se i v zemědělství.\n\nV České republice je to zvláště Třeboňská pánev (největší české ložisko Borovany, Ledenice), podkrušnohorský oligocén (Soos), na Slovensku Dúbravice, Močiar.\n\nNejvětší světová ložiska se nacházejí v Kalifornii, kde mocnost dosahuje až 400 m. Význačnými producenty jsou Dánsko, Francie (Auvergne), SRN (Lüneburg), Japonsko, Island.\n"}
{"id": "45466", "url": "https://cs.wikipedia.org/wiki?curid=45466", "title": "Sociální skupina", "text": "Sociální skupina\n\nSociální skupina je sociálně-psychologický pojem označující sociální útvar, o němž platí:\n\nSkupiny lze odlišit od jiných sociálních útvarů, jako sociálních agregátů (=seskupení; budí dojem celku jen navenek - spojují je pouze tzv. situační okolnosti - fyzická blízkost, vykonávání stejné činnosti (př. čekání na tramvaj)), sociálních kategorií (uskupení lidí, kteří mají společný nějaký znak - př. věk, povolání, pohlaví), davu a publika, ale také od společenské třídy, lidu či národa.\n\nSociálním skupinám se věnuje sociologie především na začátku 20. století. Skupinami se zabývají ve svých pracích např. F. Tönnies a G. Simmel. Významnou pozornost sociálním skupinám věnovala Chicagská škola, Charles Horton Cooley zavádí pojem primární skupina, R. E. Park a E.W. Burgess rozšiřují koncept o skupiny sekundární.\nW.G. Sumner zavedl na počátku 20. století rozlišení členských (vlastních) skupin a cizích skupin. Na něj navazuje R. K. Merton se svojí teorií referenčních skupin.\n\nSkupinová struktura označuje vnitřní uspořádání členů skupiny. Vytváří se již v procesu vzniku skupiny, kdy se formulují jednotlivé vztahy mezi členy skupiny. Výsledkem je tak typický systém skupiny, jakási hierarchie, kdy na každého člena připadá určité postavení, status, role. Se skupinovou strukturou úzce souvisejí další důležité pojmy jako skupinové normy, kohezivita a skupinový status (viz Další klíčové pojmy)\n\nKompozice skupiny poukazuje na význam faktu, že každý jedinec ve skupině dominuje určitými vlastnostmi a charakteristikami (věk, pohlaví, vzdělání, atd.), které mohou ovlivnit jednak procesy probíhající ve skupině a také vztahy ve skupině. Podobnost jedinců totiž podporuje vznik skupiny a je důležitou při procesu skupinové socializace.\n\nKaždá skupina nezávisle na svém charakteru prochází od doby svého vzniku až po zánik přibližně stejnými vývojovými fázemi (Tuckmanova koncepce):\n\nSpolečně s vývojem skupiny jako celku se vyvíjí i pozice jedince ve skupině. Pro tento vývoj je nejznámější teorie skupinové socializace (R. L. Moreland, J. M. Levin, 1982, 1994):\n\nSkupiny lze klasifikovat podle:\n\n\nVšichni členové nemají ve skupině stejné postavení. Pozice i obliba jedinců ve skupině se v průběhu času může měnit.\nČlenové:\nVedoucí skupiny:\nMá schopnost organizovat, ovlivňovat průběh a výsledky společné činnosti. Vystupuje jménem skupiny.\n\nMalé sociální skupiny mají také širokou škálu funkcí a vlastností uvedených v následujícím seznamu :\n\nV každé skupině existuje a funguje systém různých hnacích sil. Systém sil který ovlivňuje skupiny a skupinové procesy se nazývá skupinová dynamika. Skupinová dynamika se skládá z mnoha prvků, které se rozvíjejí a navzájem se ovlivňují.\n\nZákladními prvky skupinové dynamiky jsou:\n\n\nSkupinová dynamika je tvořena interakcí členů skupiny, osobnosti jednotlivých členů a vztahů které zakládají. Podstatou skupinové dynamiky je vliv interakcí a vztahů na členy skupiny. Skupinová dynamika může vést ke změně v chování a prožívání skupiny, pozměňující chování a prožívání členů skupiny.\n\nSkupinové normy jsou pravidla dodržovaná (nedodržovaná) skupinou, vytvořená na základě očekávání, jak by se měli jednotliví členové skupiny chovat. Vztahují se na každého člena skupiny, zároveň však určují odlišná postavení jedinců ve skupině a způsob, jak se k nim ostatní mají chovat. Prostředkem k zabezpečení dodržování těchto pravidel jsou sankce, a to pozitivní v podobě odměn (vyjádření souhlasu, uznání), či negativní jako například verbální útoky, fyzické napadení či vyloučení ze skupiny.\nKohezivita ukazuje, jak moc je skupina sjednocená, stmelená a soudržná. Míra kohezivity má pak vliv na pevnost a stabilitu skupiny.\n\nSkupinový status je formulován jako míra autority a uznání, kterou má jedinec ve skupině vůči ostatním členům. Každý jedinec nese určitý skupinový status, čímž vzniká statusový systém skupiny, jakési rozdělení moci ve skupině.\n\nSociální role je očekávání, které má skupina na určitou osobu ve skupině. Sociální role určuje, jak se má daný jedinec ve skupině chovat podle toho, jaká role mu byla přidělena (př. pokladník, nováček, vůdce).\n\nSociální interakce je proces, kdy chování jednoho jedince podněcuje chování jedince druhého, vzájemně na sebe reagují a vytvářejí tak řetěz podnětů a reakcí.\n\nSkupinová inkluze je proces, při němž se jedinec integruje ve skupině. Inkluze probíhá ve třech fázích:\nSociální percepce neboli vnímání ostatních lidí je důležitou složkou sociálních interakcí, jelikož nám umožňuje vytvořit si jakýsi obraz o druhém člověku, např. odhadnout jeho myšlenky, předvídat jeho reakce apod.\n\nSociální exkluze je sousloví označující vyloučení jedince ze skupiny za účelem snížení napětí ve skupině a udržení skupinové soudržnosti.\n"}
{"id": "45467", "url": "https://cs.wikipedia.org/wiki?curid=45467", "title": "Seznam jezer v Česku", "text": "Seznam jezer v Česku\n\nSeznam českých jezer zahrnuje přírodní jezera v České republice a umělá jezera, která nepatří ani mezi rybníky (rybníkem je například Máchovo jezero) ani přehradní nádrže. V České republice není mnoho přírodních jezer, což je způsobeno tím, že zde během čtvrtohor nedošlo k výrazným klimatickým změnám. Většina vodních ploch vznikla díky činnosti člověka.\n\nTabulka obsahuje přehled přírodních i umělých jezer v České republice s plochou přes 1 ha (bez přehradních nádrží a rybníků). V souvislosti s tím, že některá jezera vznikají v důsledku rekultivace po těžbě hnědého uhlí nebo štěrku a písku i v 21. století může v tabulce docházet ke změnám. Tabulka není kompletní a bude průběžně doplňována. Jezera vyznačená kurzívou se teprve napouštějí.\n\n\nMnohá jsou ve stádiu zániku, zarůstají.\n\nVznikají sesuvem půdy, nebo zatarasením vodního toku kameny.\nVyskytují se na dně propastí a jeskyní.\n\n\n\n\n\n\n"}
{"id": "45468", "url": "https://cs.wikipedia.org/wiki?curid=45468", "title": "Vâlcea", "text": "Vâlcea\n\nVâlcea je župa v rumunském Valašsku. Její hlavní město je Râmnicu Vâlcea. Na ploše o rozloze 5 765 km² tu v roce 2011 žilo 371 714 obyvatel.\n\nVâlcea hraničí s župou Argeș na východě, Gorj a Hunedoarou na západě, Sibiu a Alba na severu a s župami Dolj a Olt na jihu. Její území má protáhlý, severojižní tvar, s hlavním městem umístěným poblíž její východní hranice. Na severu je hornaté, zasahují sem Karpaty, směrem k jihu pozvolně přechází v rovinu. Největší řekou je do Dunaje tekoucí Olt, protéká také i hlavním městem. Její Karpaty procházejími údolí zde vytvořilo kaňon, s průsmykem \"Pasul Turnu Roșu\"; dnes je celá oblast navštěvována turisty. Mezi další turistické cíle patří např. Klášter Horezu, zapsaný na seznamu světového dědictví UNESCO. Většina obyvatel jsou Rumuni, jedinou, asi 2% menšinu tvoří Romové. Râmnicu Vâlcea je jediným větším hlavním městem, a uzlem silniční dopravy. Železniční trať je zde jenom jedna, prochází územím župy z města Sibiu až do města Slatina.\n\n"}
{"id": "45471", "url": "https://cs.wikipedia.org/wiki?curid=45471", "title": "Sociální agregát", "text": "Sociální agregát\n\nSociální agregát je takový sociální útvar, jehož členové se sešli náhodou, neplánovaně, navzájem se neznají a pravděpodobně se už ve stejném složení znovu nesetkají.\n\nČlení se na shluky, tj. skupiny do 40 lidí) a davy. Lidé se seskupují na určitém místě na základě stejného podnětu. Shluky a davy mohou být sociálně strukturované, protože mají plánovaný vznik, a nebo náhodné, tj. s neplánovaným vznikem (např. divácký dav, panický dav, fronta).\n\nV davu vzniká tzv. \"davová psychóza\". Člověk v davu potlačuje svou vlastní individualitu, prosazují se primitivní pudy, mizí pocit zodpovědnosti. Dav vyvolává pocit anonymity a bezpečí. Člověk se může chovat tak, jak by se sám nikdy nechoval.\n"}
{"id": "45478", "url": "https://cs.wikipedia.org/wiki?curid=45478", "title": "Chlorid thionylu", "text": "Chlorid thionylu\n\nChlorid thionylu je bezbarvá páchnoucí kapalina. Jeho vzorec je SOCl, je tedy podobný vzorci fosgenu, pouze má místo uhlíku síru. Mohl by se též nazývat \"thionylchlorid\".\nJeho vzorec se dá odvodit ze vzorce kyseliny siřičité, v níž jsou obě dvě skupiny OH nahrazeny atomy chloru. Ve vodě se rozkládá na oxid siřičitý a chlorovodík. Rovnice reakce je SOCl + HO → SO + 2 HCl.\n\nChlorid thionylu vzniká několika způsoby:\n\n\n\n"}
{"id": "45483", "url": "https://cs.wikipedia.org/wiki?curid=45483", "title": "Klasifikace podnebí", "text": "Klasifikace podnebí\n\nKlasifikace podnebí je roztřídění jednotlivých podnebí (klimatů) do podnebných typů a vymezení těchto typů do podnebných oblastí rozprostřených po Zemi. Třídění probíhá podle mnoha kvalitativních a kvantitativních hledisek. Klasifikace podnebí rozdělujeme do dvou skupin, a to na konvenční a genetické. Vůbec nejrozšířenější a nejpoužívanější klasifikací je Köppenova klasifikace podnebí, která spadá do konvenčních klasifikací.České podnebí je nejčastěji určováno pomocí Köpenovy či Quittovy klasifikace.\n\nKonvenční klasifikace člení podnebí podle hodnot jednoho nebo více měřených údajů meteorologických prvků (například teplota vzduchu či srážky), případně dle výčtem typických rostlinných znaků konkrétní krajiny. Řadíme mezi ně například Köppenova, Bergovu, Penckovu či Thornthwaitovu klasifikaci.\n\nKöppenova klasifikace je nejpoužívanější a nejrozšířenější klasifikací podnebí a jejím autorem je německý klimatolog Wladimir Köppen. Klasifikace je utvořena podle rozložení teplot vzduchu a atmosférických srážek ve vztahu k vegetaci. Vznikla již roku 1884 přepracováním tzv. Suppanovy klasifikace a původně byla založena na průběhu ročních izoterm, délce trvání teplot a rostlinstvu a vegetaci. K jejímu přepracování došlo roku 1918 na základě zohlednění většího množství získaných meteorologických dat. Poslední úprava proběhla v roce 1936 ve spolupráci s německým klimatologem Rudolfem Geigerem (někdy je taky proto klasifikace označovaná jako Köppenova-Geigerova klasifikace) a je založena „na teplotním a srážkovém režimu a jeho vlivu na biotu krajiny.“\n\nV Köppenově klasifikaci je stanoveno 5 hlavních klimatických pásem s 11 základními klimatickými typy. Klimatická pásma jsou značena velkými písmeny: A, B, C, D, E.\n\nSystém klasifikace vytvořil český klimatolog Evžen Quitt a publikoval ho roku 1971 v díle \"Klimatické oblasti Československa\". Vycházel ze shromážděných dat v období let 1901 – 1950. Rozlišoval 23 druhů území v Československu s různým typem podnebím, které se liší podle 14 různých charakteristik:\nKlima níže položených oblastí rozdělil na 5 teplých klimatických jednotek (T1 nejchladnější nejvlhčí, T5 nejteplejší nejsušší), na 11 mírně teplých (MT1 nejchladnější nejvlhčí, MT11 nejteplejší nejsušší) a na 7 chladných jednotek(CH1 nejchladnější, CH7 nejteplejší) . Na území samostatné ČR se nachází pouze 13 jednotek.\n\nBergovu klasifikaci podnebí vytvořil ruský klimatolog Lev Semjonovič Berg. Klasifikace odpovídá přírodním krajinným celkům Země a hranice podnebných oblastí tvoří přirozené hranice přírodních formací vegetace, půdních druhů a jiných fyzickogeografických poměrů. Berg ve své klasifikaci uvádí ekvivalenty i pro výškovou pásmovitost (měnící se s nadmořskou výškou). Celkem vyčleňuje 11 typů podnebí pro nížiny a 6 typů podnebí pro náhorní plošiny. Jde o:\n\nGenetická klasifikace člení podnebí podle základních podmínek jeho vzniku, mezi které řadíme například planetární vzdušnou cirkulaci či převládající výskyt vzduchových hmot. Příkladem genetických klasifikací jsou Alisovova či Flöhnova klasifikace.\n\nAlisovova klasifikace je nejpoužívanějším typem genetické klasifikace podnebí a jejím autorem je ruský klimatolog Boris Pavlovič Alisov. Podnebí rozděluje podle převládajícího výskytu základních vzduchových hmot do celkem 7 různých pásů. Jde o:\n\nFlöhnova klasifikace naproti tomu vychází ze všeobecné cirkulace atmosféry. Vymezuje čtyři pásy proudění vzduchu, které se v průběhu roku posouvají (důsledkem změny výšky Slunce nad obzorem). Jde o:\n"}
{"id": "45484", "url": "https://cs.wikipedia.org/wiki?curid=45484", "title": "Volné lezení", "text": "Volné lezení\n\nVolné lezení je styl horolezectví, při kterém se k pohybu po skále využívá pouze přirozeného povrchu skály a síly lezce. Je protikladem technického lezení, kdy lezec využívá umělé pomůcky (například se drží za skoby, stoupá do žebříčků, pomáhá si přítahem za lano a podobně). Při volném lezení je použití technických pomůcek omezeno na jištění pro případ pádu.\n\nVolné lezení je v současnosti obecně považováno za šetrnější ke skále a sportovně hodnotnější než lezení s umělými pomůckami. \n\nNejpopulárnějším druhem volného lezení je v dnešní době sportovní lezení.\n"}
{"id": "45485", "url": "https://cs.wikipedia.org/wiki?curid=45485", "title": "Krokodýl", "text": "Krokodýl\n\nKrokodýl (\"Crocodylus\") je rod velkých vodních plazů, náležejících do čeledi krokodýlovitých.\n\nKrokodýli jsou predátoři žijící v tropických oblastech Afriky, Asie, Ameriky i Austrálie. Vlastním životním prostředím krokodýlů je voda, přirozeně vyhledávají nejraději pomalé říční toky a jezera. Některé druhy, např. krokodýl mořský žijí však i v mořích při pobřeží.\nJejich potravou jsou různí savci, ptáci a ryby a také jiní plazi, které loví a nebo se živí na jejich mršinách. Krokodýlů je více jak 2500 druhů, pro lepší přehlednost se však používá nejčastěji méně přesné členění, podle biotopů.\n\nTělo krokodýlů je kryto rohovitými štíty, pod kterými leží kostěné desky. Krokodýli plavou pomocí silného, ze stran zploštělého ocasu. Končetiny, které při plavání mají přitisknuté k tělu, jim slouží pouze na pevnině nebo mělkém dnu.\n\nOči jsou na svrchní straně hlavy, což jim umožňuje sledování okolí, zatímco zbytek těla je ponořen. Těsně za očima jsou ušní otvory, chráněné kožním záhybem. Komunikace prostřednictvím zvuků je významná mj. mezi rodiči a mláďaty. Svaly, které se upínají na jejich čelisti, dokáží vyvinout obrovský tlak při skousávání své potravy, schopný rozdrtit i kosti; naopak, pro otevírání čelistí tolik síly nepotřebují. Žaludek krokodýla je velký přibližně jako basketbalový míč.\n\nKrokodýli dosahují značných velikostí, které jim dovolují napadnout a zabít velké druhy skotu i člověka. Největším známým druhem krokodýla je krokodýl mořský (\"Crocodilus porosus\"), který dosahuje délky i přes 7 metrů a hmotnosti kolem 1 tuny (a je tak největším žijícím plazem na světě).\n\n\n"}
{"id": "45496", "url": "https://cs.wikipedia.org/wiki?curid=45496", "title": "Merkur (stavebnice)", "text": "Merkur (stavebnice)\n\nMerkur je česká stavebnice, která se úspěšně prodává již od poloviny dvacátých let 20. století. Lze z ní sestavit různé modely, silniční i kolejová vozidla, jeřáby a mnoho jiných konstrukcí.\n\nZákladem stavebnice jsou pásy a profily různých tvarů a délek z lakovaného ocelového plechu, se sítí předvrtaných otvorů s roztečí 1 cm. Tyto dílky se spojují šroubky a matičkami o velikosti M3,5. Stavebnice obsahuje i další součástky, různé hřídele, ozubená a neozubená kola. V některých sadách stavebnice je možné se setkat s kladkami, buldozerovými pásy (Merkur 201, 202) a dokonce i elektromotorky (Merkur M1). Umožňuje tak stavbu velmi realistických konstrukcí a různých strojů.\n\nDíky své dostupnosti a variabilitě – a nedostupnosti jiných možností, jako profesionální výroby technických modelů a prototypů – byla tato stavebnice používána i ve vážném výzkumu – například Otto Wichterle ji použil pro konstrukci prvního pokusného přístroje na výrobu kontaktních čoček, stejně stavebnice v době nástupu osobních počítačů sloužila i k amatérské výrobě jednoduchých plotterů. Stavebnice na konstrukci počítačového plottru připojitelného k v té době běžným 8bitovým počítačům se dokonce chvíli běžně prodávala pod názvem ALFI. \n\nV současnosti lze stavebnici použít například i pro sestavení jednoduchých robotů.\n\nKovové stavebnice následovaly obdobné stavebnice ze dřeva a kartonu z konce 19. století. Např. \"Lilienthal-Baukasten\", ještě ze dřeva a kartonu, Gustava Lilienthala, bratra jednoho z prvních letců Otto Lilienthala. V roce 1888 nechal Otto Lilienthal stavebnici svého bratra patentovat.\n\nV roce 1892 přihlásil Julius Weiss z Hamburku patent na \"Brückenbaukasten\" (Stavebnici mostů), která už byla z kovu. Vyráběna byla sice od roku 1896 firmou \"Richter, Rudolstadt\", ale jenom krátce, pro nezájem byla výroba po pouhém roce zastavena.\n\nÚspěch kovových stavebnic zahájila stavebnice patentovaná v roce 1901 Frankem Hornbym z Liverpoolu, zprvu pod názvem \"Mecanics made easy\", o něco později pod názvem \"Meccano\", spolu s \"Erector Set\" (USA) nejznámější obchodní značka pro kovové stavebnice. Firma \"Meccano Ltd\" stavebnici vyráběla v letech 1908 až 1980.\n\nV roce 1904 měla v Německu úspěch stavebnice firmy Walther \"Walther's Ingenieur Bauspiel\" (Waltherova inženýrská stavební hra), která zanikla v roce 1915. Na její úspěch navázala stavebnice \"Stabil\", na trh uvedená v roce 1911.\n\nStavebnici \"Erector Set\" patentoval Alfred Carlton Gilbert v USA v roce 1911, vyráběla ji jeho společnost \"A. C. Gilbert Company\" od roku 1913 až do bankrotu společnosti v roce 1967.\n\nNěmecká firma \"Märklin\" vyráběla původně v licenci firmy \"Meccano\", od roku 1919 v jiných barvách až do roku 1999, kdy výrobu ukončila. V meziválečném údobí platila stavebnice \"Märklin\" v našich zemích za kvalitnější než levnější domácí \"Merkur\".\n\nDnes vyrábí stavebnice \"Meccano\" a \"Erector Set\" francouzská firma \"Meccano S.N.\", která od roku 2000 patří japonské \"Nikko\", podobně jako čínské manufaktury a továrny na zakázku \"Nikko Group\".\n\nV roce 1925 zahájila firma \"Inventor\" v Polici nad Metují výrobu stavebnice \"Merkur\". Po roce 1989 byla společnost privatizována, v roce 1993 však zbankrotovala. Později společnost odkoupil Jaromír Kříž, během tří let obnovil výrobu a tuto českou hračku zachránil.\n\n"}
{"id": "45502", "url": "https://cs.wikipedia.org/wiki?curid=45502", "title": "Mačky", "text": "Mačky\n\nMačky, horolezecké mačky nebo také stoupací železa patří k horolezecké výbavě pro pohyb v ledovém a sněhovém terénu. Jsou tvořeny rámem se sadou hrotů, který se připevňuje na obuv. Název pochází ze slovenského názvu kočky.\n\nŽeleza pro pohyb na ledu, firnu a sněhu byla známa už ve starověku. Na konci 19. století se pak objevily mačky pro celou plochu nohy. První mačky s deseti hroty navrhl v roce 1908 Oscar Eckenstein a komerčně začal o dva roky později vyrábět Henry Grivel. Dalším vylepšením bylo významné přidání dvou předních hrotů usnadňujících pohyb ve velmi strmém terénu, vyvíjely se i materiály a konstrukční postupy. S dalším vývojem došlo ke specializaci a dnes se vyrábí značné množství typů maček, přizpůsobených různým užitím.\n\nNejdůležitější rozdíly jsou v poloze a počtu hrotů, konstrukci rámu a způsobu připevnění k botě. Poloha předních dvou párů hrotů určuje optimální užití maček. Druhý pár hrotů skloněný ve směru dopředu ulehčuje postup po předních hrotech ve velmi strmém ledu, naopak hroty skloněné dolů jsou pohodlnější při chůzi po mírně skloněném či rovném terénu. Pro náročné lezení v mixech (tj. v mačkách se postupuje i po skále) a ledu se někdy používají mačky s jediným předním hrotem (\"monopoint\").\n\nPodle typu nosné konstrukce se mačky dělí na kloubové a rámové. Kloubové mačky se skládají zpravidla ze dvou ozubených segmentů spojených třmenem. Tato konstrukce v principu umožňuje určitý pohyb, což ve spojení s ohebnou botou znamená pohodlnější chůzi. Rámové mačky mají tuhý rám po celé délce a pevně se spojí s botou. To umožňuje přesnější a efektivnější zakopávání předních hrotů, což je výhoda ve velmi strmém ledu. Naopak kvůli neohebnosti maček a obecně tuhým botám je namáhavější chůze v terénu s menším sklonem. Na rámové mačky se také oproti kloubovým více nabaluje sníh a vytvářejí se nebezpečné \"bakule\", které byly již příčinou horolezeckých nehod. Proto je vhodné používat na rámových mačkách gumovou vložku, která nabalování sněhu zabraňuje.\n\nS rozvojem závodního ledolezení a drytoolingu se vyvinuly mačkolezečky, což je kombinace lehkých lezeček ke kterým je přišroubovaná nebo již z výroby zabudovaná přední část jednohrotých maček, nebo pro ledové rychlolezení se používají spíše dva přední hroty.\n\nKlasickým způsobem uchycení maček na botu je systém pásků. Alternativou jsou tzv. rychloupínací mačky, vyžadující speciální boty. O drážku v botě se opírá páka rychloupínáku, systém je podobný některým lyžařským vázáním. Kromě těchto základních typů existuje značné množství obměn a variací, kdy např. místo části pásků je segment z houževnatého plastu nebo podobný segment nahrazuje přední hrazdičku u rychloupínacího systému. Obecně se dá říci, že více „páskové“ upínání je univerzálnější, snáze opravitelné a méně sklouzává z boty. Nevýhodou je větší seškrcování boty a potenciálně nohy, méně pevné spojení s botou, delší upevňování a nutnost kontrolovat dotažení pásků. U maček s menším počtem pásků či bez pásků naopak.\n\n\n\n"}
{"id": "45507", "url": "https://cs.wikipedia.org/wiki?curid=45507", "title": "Nuklid", "text": "Nuklid\n\nNuklid je látka složená z atomů totožného prvku, které mají stejná nukleonová čísla.\n\nPrvky se v přírodě vyskytují většinou jako směs různých izotopů (různých nuklidů stejného prvku). Například uhlík se vyskytuje jako směs izotopu C a izotopu C, proto je v tabulkách uváděna relativní atomová hmotnost uhlíku jako 12,011 a nikoli přesných 12,000, jak by odpovídalo izotopu C podle definice unifikované atomové hmotnostní jednotky. Pokud bychom tedy v přírodě odebrali vzorek „průměrného“ uhlíku, pak by jeho převážná část (98,892% atomů) byla tvořena izotopem C, který sám má relativní atomovou hmotnost přesně 12 – jelikož právě atom tohoto nuklidu je používán k měření hmotnosti jiných atomů, protože atomová hmotnostní jednotka je definována jako 1/12 jeho klidové hmotnosti. Nicméně část tohoto vzorku (1,108% atomů) by byla tvořena izotopem C, který by měl hodnotu relativní atomové hmotnosti 13,0379. Relativní atomová hmotnost celé takové směsi bude tedy odpovídat hodnotě v tabulkách (12,011) stanovené pro uhlík s průměrným izotopickým složením, jelikož konkrétní přírodní vzorek uhlíku se může izotopickým složením více či méně od průměru odlišovat.\n\nJiný příklad: Standardní chemicky čistá voda (pomocí jejíhož trojného bodu je např. definována jednotka kelvin) je tvořena nuklidy H, H, O a O; poměr těžších izotopů je přitom 0,16 milimolu deuteria H na 1 mol vodíku H a 0,4 milimolu kyslíku O na 1 mol kyslíku O. Je to stejné izotopické složení jako u vody v oceánech, přičemž se jedná o nejvyšší zastoupení těžších izotopů, se kterým se lze u vody v přírodě na Zemi setkat.\n\nAtomová a jaderná fyzika a související normy pro fyzikální veličiny a značky doporučují ve slоvním vyjádření názvu nuklidu uvádět za názvem prvku mezerou oddělené nukleonové číslo, např.:\nChemické příručky a normy zpravidla doporučují připojit nukleonové číslo k názvu prvku spojovníkem, např.:\nZnačení nuklidů je sjednocené: značku nuklidu tvoří chemická značka prvku, ke které je jako levý horní index připojeno nukleonové číslo, např.:\n\nSpeciální názvy a značky nuklidů připouštějí současné normy pouze u dvou izotopů vodíku, a to:\npřičemž normami preferovanou variantou je H, resp. H.\n\n\nNestabilní nuklidy podléhající radioaktivní přeměně se nazývají radionuklidy.\n\n"}
{"id": "45508", "url": "https://cs.wikipedia.org/wiki?curid=45508", "title": "Nukleonové číslo", "text": "Nukleonové číslo\n\nNukleonové číslo (též hmotové číslo nebo hmotnostní číslo) představuje celkový počet nukleonů (tedy protonů a neutronů) v atomovém jádře daného nuklidu. Nukleonové číslo rozlišuje různé izotopy daného chemického prvku.\n\nNukleonové číslo obvykle označujeme symbolem \"A\".\n\nPři zápisu určitého izotopu daného prvku se toto číslo zapisuje vlevo nahoru před symbol prvku. Např. U (popř. U) pro izotop uranu s 238 nukleony.\n\nVe slovním označení se nukleonové číslo přidává za název prvku. V atomové a jaderné fyzice (v souladu s normami pro fyzikální veličiny a značky) je zvykem oddělovat nukleonové číslo mezerou, např. uran 238.\nV chemii je zvykem (v souladu s chemickými názvoslovnými normami) připojovat nukleonové číslo k názvu prvku spojovníkem, tedy např. uran-235.\n\nNukleonové číslo je rovno součtu atomového a neutronového čísla.\n\nNukleonové číslo je číselně blízké relativní atomové hmotnosti daného jádra (viz též hmotnostní schodek).\n\n"}
{"id": "45509", "url": "https://cs.wikipedia.org/wiki?curid=45509", "title": "Jílové u Prahy", "text": "Jílové u Prahy\n\nJílové u Prahy (něm. \"Eule\") je město v okrese Praha-západ. Leží asi 20 km jižně od Prahy v kopcovité krajině 3 km od pravého břehu Sázavy. Ve středověku zde byly významné zlaté doly; dnes je město především centrem sídelní a rekreační oblasti poblíž hlavního města, nachází se na západním okraji Hornopožárských lesů. Žije zde obyvatel.\n\nPrvní domnělá písemná zmínka o Jílovém v listině Ostrovského kláštera k roku 1045 je padělek ze 13. století. Původem to byla hornická osada ze 13. století, kterou vysadil lokátor Eberhard na městečko s kamenným kostelem sv. Mikuláše, který byl po roce 1623 přesvěcen na sv. Vojtěcha. Do druhé třetiny 13. století se vztahuje zpráva kronikáře Františka Pražského o hroudě zlata, darované králi Václavovi I., jejíž věcnou správnost historikové potvrzují. První datovaná zpráva o městečku Jílovém, zástavní listina Oldřicha Zajíce z Valdeka (1242–1271) pochází z 13. září 1331. Ve druhém desetiletí 14. století se Jílové připomíná již jako „královské zlatohorní město“, když zde král Jan Lucemburský dal razit zlatý dukát. Později bylo městečko zastavované různým šlechticům. Privilegiem krále Karla IV. (kolem roku 1350) bylo potvrzeno Jílové u Prahy jako královské město a ražba zlatých dukátů pokračovala.\n\nV roce 1422 město dobyli a vypálili husité, což na dlouho zdecimovalo jeho hospodářskou činnost.\n\nObnovené doly zničil roku 1567 požár. Vilém z Oppersdorfu roku 1587 a po něm obšírně mincmistr Lazar Ercker ze Schreckenfelsu roku 1592 podali zprávu o nevalném výtěžku jílovských hor. Těžba byla ve větším rozsahu obnovena až roku 1689. Do těžby zlata zde v první polovině 18. století investovali zakoupením dolů například i dva pražští umělci. Úspěšný byl malíř Kristián Luna, který z výnosu svého podílu sponzoroval výstavbu areálu Panny Marie Vítězné na Bílé Hoře, fiaskem skončila investice malíře Petra Brandla, který se velmi zadlužil.\n\nTěžba zlata pokračovala v omezené míře až do roku 1968, kdy byl poslední důl jako nerentabilní uzavřen.\n\nRoku 1992 bylo Jílové u Prahy uznáno Ministerstvem kultury ČR městskou památkovou zónou.\n\nV roce 1950 se z obce Jílové u Prahy oddělila nová obec Luka pod Medníkem (s osadami Luka pod Medníkem, Podloučí a Dolní Studené), v obci Jílové u Prahy zůstaly části a osady Jílové u Prahy, Kabáty, Radlík, Horní Studené a Žampach; Dolní Studené a Horní Studené vznikly rozdělením dosavadní osady Studené. Od té doby byla Luka pod Medníkem opět připojena k Jílovému, ale místní část Studené i nadále je rozdělena do dvou katastrálních území.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Jílové u Prahy \"(přísl. Kabáty, Luka, Podloučí, Radlík, Studené, Svatováclavské Lázně, Žampach, 2340 obyvatel)\" byly v roce 1932 evidovány tyto živnosti a obchody:\n\n\nV Jílovém byl roku 1621 založen klášter s kostelem Panny Marie Loretánské, do kterého byli uvedeni minorité od sv. Jakuba v Praze. Klášter se nacházel mezi ulicemi Čs. armády a Pod Mincovnou, při kostele byla zřízena Loretánská kaple. Celý poutní areál zanikl po josefínských reformách, kdy byl přestavěn na obytné domy čp. 18-22, dochovalo se jen průčelí.\n\nMěsto Jílové u Prahy se skládá ze sedmi částí na třech katastrálncíh územích:\n\nDopravní síť\nVeřejná doprava 2013\n\n\n\n\n"}
{"id": "45511", "url": "https://cs.wikipedia.org/wiki?curid=45511", "title": "Mníšek pod Brdy", "text": "Mníšek pod Brdy\n\nMníšek pod Brdy je město v okresu Praha-západ. Nachází se 27 km jihozápadně od Prahy na úpatí Brdského hřebene. Na kopci nad městem se nalézá barokní areál známého poutního místa Skalka. Pro své lesnaté okolí a dobrou dostupnost jihozápadní části Prahy je Mníšek pod Brdy oblíbenou sídelní adresou. Žije zde obyvatel. Historické jádro města je městskou památkovou zónou.\n\nPrvní písemná zmínka o Mníšku pochází z roku 1348. Objevuje se v zákoníku Karla IV. Maiestas Carolina, v němž král nařizuje, aby tvrz a městys Mníšek navždy zůstal majetkem koruny a byl propůjčován pouze na omezenou dobu královským manům. Historie města před touto zmínkou je nejasná. Pověsti praví, že se tu dříve nacházela obec Dubčany, která celá podlehla požáru. Po čase na stejném místě vyrostla další osada. Při výstavbě vydatně pomáhali benediktinští mniši z kláštera na Ostrově u Davle, kteří do Podbrdska docházeli na své statky. Lid z vděčnosti prý nazval novou trhovou ves Mníškem.\n\nNázev Mníšek pod Brdy se používal od 20. století v poštovním styku a na železnici (název stanice Mníšek pod Brdy / Mnischek unter Kammwald) kvůli odlišení více Mníšků, ale úředně vznikl a je doložen až při administrativní reformě v roce 1960 po připojení několika okolních obcí k městu Mníšku.\n\nMníšek byl založen 7. října 1348. Historie a osud Mníšku byl odjakživa spjat se zemskou stezkou mezi Čechami a Bavorskem. Ta přinášela Mníšku čilý obchodní ruch, clo, ale i různé povinnosti, např. zajištění bezpečnosti na „Zlaté stezce“. Proto bylo za manství odvážného a schopného vladyky Jana z Lestkova uděleno Mníšku hrdelní právo.\n\nOd počátku 15. století již lze hovořit o městě s vlastním znakem, hrdelním právem a ambicí stát se městem královským. Bohužel husitské války se podepsaly na Mníšku tak jako na celém království. Jan z Lestkova patřil mezi přívržence katolické strany a snad i proto byla za husitských válek mníšecká tvrz pobořena. Po skončení husitských válek přišli v roce 1487 do Mníšku Vratislavové z Mitrovic. V roce 1503 král Vladislav Jagellonský vyvazuje panství z manského úvazku a Mitrovici se na více než 150 let stávají suverénními mníšeckými pány. Za jejich panování jsou zmiňovány tři podzámecké rybníky a pivovar s výrobou speciálního černého piva.\n\nBěhem třicetileté války městem několikrát prošlo švédské vojsko. Nejhorší je rok 1639, kdy byla vypálena mníšecká tvrz, kostel i fara, zničen vodovod a protrženy hráze rybníků. Mníšek i okolní vsi a osady byly v troskách a na čas téměř vylidněny. Roku 1655 koupil zpustlé panství bohatý pán Engel z Engelsflussu a bylo to veliké štěstí pro Mníšek, protože Engel a jeho potomci pozvedli celý kraj. Za poddané po určitý čas platil daně, obnovil vodovod, postavil zámek, klášter s kostelíkem Skalka na brdském hřebeni a na místě válkou vypálené a pobořené vsi vzniká živé městečko.\n\nPo pánech z Engelsflussu přišel do Mníšku zbožný rod Unvertů. Ti zde nechali postavit nedaleko starého chátrajícího kostela nový barokní kostel a dokončili také stavbu skaleckého areálu. Za jejich přispění je na Skalku uveden řád františkánů a byla zde postavena křížová cesta a panská hospoda. Po Unvertech přejali zdejší panství Pachtové z Rájova a nakonec Kastové z Ebelsbergu. Těm byl panství i zámek po roce 1945 zkonfiskován.\n\nZajímavou kapitolou města je také těžba železné rudy. Ta se zde těžila v různém množství od roku 1740 až do roku 1967. Původně se ruda dopravovala do hutí ve Staré Huti u Dobříše, později do Řevnic. V 50. letech rozhodla tehdejší vláda o výstavbě nových hrudkovacích pecí přímo v Mníšku. Brzy je zřejmé, že ani nová technologie rotačních pecí nezajistí podniku prosperitu, a proto bylo ukončeno zpracovávání železa. Stávající prostory byly využity pro zpracování hliníku a jako další metalurgické výrobny.\n\nV letech 1960 – 1974 bylo město součástí okresu Příbram, od 1. července 1974 přešlo v souvislosti s rozšiřováním území hlavního města Prahy pod okres Praha-západ.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Mníšek pod Brdy (\"přísl. Skalka, 1141 obyvatel\") byly v roce 1932 evidovány tyto živnosti a obchody:\n\nMěsto Mníšek pod Brdy má jedinou místní část, která se však skládá ze tří katastrálních území:\n\nDřevěný, později kamenný kostelík sv. Václava stál v Mníšku pravděpodobně již na přelomu 13. a 14. století. Stával v jižním rohu náměstí, v místech dnešního městského úřadu. První písemná zmínka je z roku 1380, kdy jsou kostel a farnost zmiňovány ve správě pražské arcijáhenské visitace po venkovských farnostech. Starý kostel byl zrekonstruován Mitrovici a po třicetileté válce i pány z Engelsflussu, sloužil až do roku 1756, kdy nový majitel mníšeckého panství hrabě Ignác Unvert staví nový velký barokní kostel uprostřed náměstí, který se stává novou dominantou města. Zprvu kostel neměl věž a vedle kostela poblíž dnešního polesí stála zvonice. Pseudorománská padesátimetrová věž byla postavena ze sbírek farníků až v roce 1867. Kostel je vytvořen jako vzdušná barokní jednoloď, klenutá tzv. „českými plackami“. Stropy jsou vyzdobeny freskami Jana Václava Spitzera s náměty ze života sv. Václava. Stavitel není znám, ale některé znaky stavby a umělecky provedené zdi kolem kostela s nárožníkovými výklenkovými kaplemi ukazují na školu Kiliána Ignáce Dientzenhofera. Na budování oltáře dohlížel tehdejší znamenitý sochař a řezbář Ignác František Platzer, který v té době vytvářel plastiky v zámeckém parku na zámku v Dobříši. Hlavní oltář je již rokokový a zvláštní tím, že je čistě plastický bez obvyklého oltářního obrazu. Je to anachronický nápad – sv. Václav klečí před palladiem Země české jako rokokový rytíř v dobové ústroji z doby Marie Terezie. Pod pozdně barokní kazatelnou je empírové sousoší Václava Prachnera, představující posmrtné setkání rodiny Unvertů, zakladatelů tohoto kostela. V době ohrožení mníšecké Skalky důlní činností byly do kostela přeneseny vzácné kulturní památky z kostelíka a kláštera. Dnes tu lze spatřit v levé části dílo Petra Brandla, slavnou Kající se sv. Maří Magdalenu, napravo obrazy Karla Škréty, a to sv. Rodina a sv. Servác, který byl původně umístěn v zámecké kapli a je namalován na mědi. Ze Skalky byla přenesena také mistrovská řezbářská díla Jana Jiřího Bendla, a to socha Maří Magdaleny a sochy čtyř poustevníků. V kněžišti jsou umístěny zámecké vyřezávané lavice z roku 1672, doklad vyspělého barokního řezbářství. Z původního kostela sem byla přenesena cínová křtitelnice a dva náhrobní kameny z 16. století. Původní barokní varhany byly obnoveny v roce 1851 mistrem Suchým ze Slaného, hrávali na ně mníšečtí kantoři – regenschori a hudební skladatelé Haan, Hataš, Jakoubek i Jakub Jan Ryba (v letech 1786–1787), ale také Antonín Dvořák při slavné mši o pouti roku 1893, hrála na ně i Marie Wagnerová-Černá. Poslední celková oprava varhan byla dokončena na jaře roku 2000. Na bývalém hřbitůvku vedle kostela jsou alegorické sochy Ctnost, Moudrost a Spící Elexius z dílny Jana Brokoffa, které byly původně u kostelíka na Skalce.\n\nNa místě dnešního zámku, stávala již ve středověku tvrz. Sloužila k ochraně a bezpečnosti kupeckých karavan na důležité obchodní trase, Zlaté stezce vedoucí z Bavor do Prahy. Za vlády posledních Přemyslovců byla tvrz přestavěna na lovecký hrádek. Mníšek byl až do doby Václava IV. královským majetkem, později byl svěřován za úplatu a zásluhy panským manům. V roce 1487 dostávají Mníšek do vlastnictví Vratislavové z Mitrovic, kteří na místě původního hrádku budují zámeček. Po třicetileté válce prodávají zpustošený Mníšek Engelům z Engelsflussu. Nový majitel, původem koželuh z Belgie, během války získal značné jmění jako císařský dodavatel pro Valdštejnovu armádu, a tak se dal do stavby rozsáhlého zámku na místě ruiny zámečku Mitroviců. Navíc byl Engel za hrdinnou obranu Karlova mostu před Švédy povýšen do šlechtického stavu. Nový zámek, tak jak ho vidíte dnes, postavil ve stylu pozdní severské renesance pražský stavitel Martin Reiner v letech 1656–1672 podle plánů slavného barokního architekta Carla Luraga. Na řemeslných pracích se podíleli tehdejší přední řemeslníci a umělci. Štuky jsou od Antonia Travelliho, ostění a krby dodal Giovanni Battista Pozzo, hlavní kamenný portál se dvěma Herkuly a válečnými emblémy je dílem Sebastiana Bossarta. Třípatrová zámecká budova je 42 metrů dlouhá a 40 metrů široká, se 65 pokoji. Zámek má tři nárožní polygonální věže různých rozměrů. Ve střední jsou umístěny věžní hodiny zajímavé tím, že hodinář vyvedl jednu hřídel i do stropu místnosti pod strojem, kde je menší ciferník ukazující stejný čas jako hodiny na věži. V severovýchodní nejmenší věži bývala kaple sv. Servácia se Škrétovým obrazem světce. Obraz malovaný na měděné desce je nyní umístěn v kostele sv. Václava. \"Proč má mníšecký zámek jen tři věže? Pověst praví, že v dávných dobách, kdy měl zámek ještě všechny čtyři věže, přihnala se jednou vichřice tak strašná, že si vyšel na vycházku i sám kníže pekel. Jak se tak proháněl krajinou, ocitl se nad mníšeckým zámkem. Popadl jednu z věží a letěl dál, když v tom pod ním na příbramské Svaté hoře zvonili klekání, pekelník se lekl a věž upustil. Ta dopadla přímo nad studánku s léčivou vodou, kde stojí dodnes. Historicky pravděpodobnějším vysvětlením, proč má zámek jen tři věže, byl fakt, že Engel si jakožto příslušník nižší šlechty nemohl dovolit porušit dobové konvence a postavit zámek se čtyřmi věžemi.\" Poslednímu majiteli, baronu Kastovi, byl zámek za kolaboraci s nacisty po druhé světové válce zestátněn. Dlouhou dobu zde byl umístěn archiv ministerstva vnitra a od roku 2000 patří zámek ministerstvu kultury České republiky. Objekt spravuje Národní památkový ústav – územní odborné pracoviště středních Čech v Praze.\n\nPůvodní socha sv. Jana Nepomuckého byla umístěna v parčíku poblíž kostela a pocházela z roku 1756 z dílny Platzerovy. Socha však nebyla vytvořena z kvalitního pískovce, trpěla klimatickými podmínkami a přirozenou erozí kamene. Byla sňata a uchována v depozitáři. V v květnu roku 2012 byla na původní místo umístěna kopie sochy. Sochu vytvořil sochař Petr Váňa. Originál sochy se plánuje umístit do jedné z venkovních, avšak částečně krytých kaplí usazených v kostelní zdi.\n\nVelká hospoda tvoří nároží Pražské ulice a náměstí F. X. Svobody. Byla určena pro kupecké karavany na Zlaté stezce. Nechal ji postavit Engel z Engelsflussu, zakladatel mníšeckého zámku, v roce 1664 na místě staré zájezdní hospody zničené v roce 1639 za třicetileté války švédským generálem Banérem.\n\nDům čp. 36 s dobře zachovaným štítem ve stylu selského baroka, který je známý jako „Bastlův grunt“, byl rodištěm muzikantské rodiny Bastlů. Dům čp. 31 je zajímavý původním barokním štítem. Naproti rodnému domu F. X. Svobody stojí dům čp. 16 a dále směrem k náměstí dům čp. 12, oba ve stylu zdobného baroka s novějšími rokokovými prvky.\nDům čp. 23 Františka Xavera Svobody, kde se v roce 1860 narodil. Autor mnoha úspěšných básní, románů a dramat. Zemřel v roce 1943, pohřben je na vyšehradském Slavíně. Jeho sochu najdete v parčíku u kostela sv. Václava.\n\nFara (čp. 38); zde tvořila Marie Wagnerová-Černá (píšící pod pseudonymem F. Háj) své romány \"Káju Maříka\", \"Řídících Márinku\" a jiné.\n\n\n\n\n\n\n\n\n"}
{"id": "45512", "url": "https://cs.wikipedia.org/wiki?curid=45512", "title": "Roztoky (okres Praha-západ)", "text": "Roztoky (okres Praha-západ)\n\nRoztoky jsou město nacházející se severně od Prahy na levém břehu řeky Vltavy při ústí Únětického potoka.\n\nMěsto Roztoky má jedinou část, která se rozkládá v katastrálních územích Roztoky u Prahy a Žalov na ploše 8,44 km².\n\nŽije zde obyvatel, pravděpodobně je však počet obyvatel vyšší, protože město zažívá v souvislosti s masívní bytovou výstavbou v posledních letech obrovský příliv nových obyvatel a někteří z nich sice v Roztokách bydlí, ale k trvalému bydlišti zůstávají nahlášeni jinde.\n\nPrvní písemná zmínka o Roztokách se nachází v panovnické listině z roku 1233, ve které byl zmiňován i Petr z Roztok, podle archeologických nálezů ovšem bylo území Roztok osídleno nepřetržitě od mladší doby kamenné do raného středověku (archeologické lokality Levý Hradec a rozsáhlé slovanské osídlení na břehu Vltavy, u železničního přejezdu ve směru na Prahu, v místě silniční přeložky).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (města) v roce, kdy ke změně došlo:\n\nV městysi Roztoky u Prahy \"(2954 obyvatel)\" byly v roce 1932 evidovány tyto živnosti a obchody:\n\nV obci Žalov \"(1767 obyvatel, samostatná obec se později stala součástí Roztok)\" byly v roce 1932 evidovány tyto živnosti a obchody:výroba cementového zboží, cihelna, drogerie, obchod s dřívím, družstvo pro rozvod elektrické energie v Žalově, galanterie, 2 holiči, 7 hostinců, 2 kapelníci, konsum Včela, 2 krejčí, továrna na kůže, pekař, pokrývač, porodní asistentka, radiopotřeby, 10 rolníků, 3 řezníci, 10 obchodů se smíšeným zbožím, švadlena, 3 trafiky, truhlář, obchod s uhlím, zahradnictví, 2 zámečníci, 2 zedničtí mistři\n\nV letech 1945–1948 byla necitlivě v sousedství Roztockého zámečku vybudována „Penicilinka“, továrna na výrobu penicilinu, pozdější Výzkumný ústav antibiotik a biotransformací. V roce 1960 se Roztoky spojily s obcí Žalov a v roce 1968 byly povýšeny na město.\n\nOd roku 2005 vzniká v Roztokách nová čtvrť Solníky. Na místě bývalého pole na severozápad od centra vyrostlo několik obytných domů a na více než 200 pozemcích se staví rodinné domy a v plánuje se jejich dostavba. Výstavba však probíhá i v jiných částech Roztok – např. v Žalově probíhá výstavba nové části Panenská a chystá se další výstavba nové části zvaná Dubečnice, která vyroste za zastávkou U rybníčku.\n\nZ Roztok do centra Prahy trvá cesta kratší dobu než z některých částí Prahy (vlakem 17 minut). Proto se Roztoky stávají satelitním sídlištěm Prahy.\n\nRoztoky jsou rozprostřeny na ploše čítající 844 ha s velmi proměnlivými terénními útvary. Zároveň zasahují do přírodní rezervace Údolí Únětického potoka a mnoha významných historických a geografických památek minulosti. Nejvyšším kopcem je Stříbrník s  (311,2 m.n.m.) další z mnoha vyvýšených oblastí je oblast Na Vršcích a následně Řivnáč a další významné i nevýznamné vyvýšeniny.\n\nNejvýznamnější vodním tokem, který Roztokami protéká je Vltava. Další z toků protékající Roztokami je Únětický potok, který přitéká od nedalekých Únětic a vlévá se do Vltavy. V nedaleké době by mělo dojít výstavbě lávky pro pěší a cyklisty právě přes Vltavu v místech stávajícího přívozu mezi Roztoky a Klecany.\n\nPodnebí je suché a teplé. Průměrná roční teplota je 8,2 °C a průměrný roční úhrn srážek se pohybuje v rozmezí okolo 500 mm. Samotné jak už deštivé nebo sněhové srážky jsou každý rok různorodé. Lze se tak setkat s nadměrnými srážkami nejčastěji v podobě deště, který je často na veřejných místech, kde často nabírá na intenzitě díky velkým otevřením prostranstvím po celých Roztokách, tak už jen díky blízkosti řeky od které vane často chladný a velmi prudký vítr.\n\nPočet obyvatel je uváděn za Roztoky u Prahy podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších městech Česka počet obyvatel v posledních letech roste. V celé roztocké aglomeraci nicméně žije necelých 10 tisíc obyvatel.\n\nSprávu nad městem vykonává zastupitelstvo města. Je voleno v komunálních volbách na čtyři roky a má 21 členů. Zastupitelstvo ze svých řad volí radu města, která zahrnuje starostu, místostarosty a další radní. V roce 2010 byla zvolena sedmičlenná rada města. Jako město májí nyní Roztoky status obce s rozšířenou působností samotné spadající pod Černošice.\n\nV roce 2018 byli zvoleni tito členové rady: Jan Jakob (TOP 09), Mgr. Tomáš Novotný (STAN), Ing. Michal Hadraba (STAN), Mgr. Jaroslav Kubečka (STAN), Ing. Zdeněk Richter (TOP 09), Ing. Martin Štifte (TOP 09), Vladimíra Drdová (TOP 09).\n\nVýsledky komunálních voleb v roce 2018: 7 mandátů TOP 09 , 5 Společně pro Roztoky a Žalov, 5 STAN, 3 ODS, 1 Cesta pro měto.\n\nV komunálních volbách v roce 1990 získalo v Roztokách většinu Občanské fórum. Během následujících let nebyla v Roztokách žádná déle trvající pevná uskupení, kvůli určité nespokojenosti z řad občanu, kdy i stávající koalice a to i z řad opozice, která je často rozhádaná z předchozích let. V roce 2010 vyhrálo komunální volby TOP 09, které má zde nejdéle trvající uskupení s nejdelším vládnutím. Samotné TOP 09 tvoří stávající koalici se Sakurou (STAN). Nejčastěji z řad opozice je slyšet ODS a Společně pro Roztoky a Žalov.\n\nVe městě a okolních obcích působí římskokatolická farnost Roztoky u Prahy, farním kostelem je kostel Narození sv. Jana Křtitele na náměstí 5. května. V Jeronýmově ulici se pak nachází Husův sbor náboženské obce Církve československé husitské v Roztokách u Prahy. Ve městě působí také místní společenství Bahá'í.\n\nPrávu užívat městský znak bylo Roztokům uděleno 17. května 1968.\n\nMěstský znak je tvořen štítem svisle rozpolcený na dvě poloviny. V pravé části stříbrné poloviny je umístěna černá přemyslovská orlice se žlutým jazykem, zobákem a pařáty. Přes prsa a křídla má orlice půlměsíc zakončený stříbrnými trojlístky a je obklopena červenými plaménky. V levé části v červené polovině je stříbrný třešňový květ.\n\nVelká část obyvatel Roztok pracuje mimo město – většina z nich dojíždí za prací do Prahy. Význam zemědělství se stejně jako ve většině dalších českých obcí snižuje, částečně i tím, že se na polích v Roztokách staví nové domy. Stavebnictví je tedy v současné době v Roztokách nejdůležitější průmysl.\n\nNejvětší továrnou v Roztokách je bývalá tzv. penicilínka (posléze ICN Czech Republic a nyní VUAB Pharma) postavená v letech 1945 až 1948, která nebyla obyvateli pro svůj zápach příliš oblíbená.\n\nVe městě každý měsíc vychází periodikum s názvem Odraz, na jehož vzniku se podílejí nebo v minulosti podíleli Ladislav Doležal, Josef Chytil, Stanislav Boloňský a Václav Král . Publikace má informovat občany Roztok o aktuálním dění ve městě, na úřadě, ale i v okolních obcích. Dále pak dává prostor reklamám živnostníků z města.\n\nVe městě se nachází \"Základní škola Zdenky Braunerové\" se dvěma pracovišti. V centrální části města, na Školním náměstí, se nachází stará budova (z roku 1932) s novou dostavbou (2014). V Žalově je další budova, pouze s 1.–5. třídou, která v dubnu 2019 prochází dostavbou. Zároveň se chystá výstavba úplně nové školy v Žalově. Ve městě je také Základní umělecká škola a několik mateřských škol.\n\nVe městě sídlí \"Městská knihovna Roztoky\", na adrese Jungmannova 966. Jde o tzv. základní knihovnu zřizovanou městem, poskytuje veřejné knihovnické a informační služby.\n\nVeřejná knihovna byla v obci založena v roce 1921, v roce 1962 se stala profesionální místní lidovou knihovnou. V roce 1975 byla postavena samostatná budova s oddělením pro dospělé, studovnou a oddělením pro děti. V roce 1996 knihovna přešla na automatizovaný knihovnický systém, v roce 1998 byl zřízen přístup k internetu. V roce 2015 se knihovna připojila k projektu Kniha do vlaku, když zřídila pouliční knihovnu na roztockém nádraží. Kvůli již nevyhovujícím prostorám knihovny se řeší vznik nové budovy, v roce 2019 byla představena její studie.\n\nK roku 2003 měla knihovna ve svém fondu 25 849 titulů, 670 registrovaných čtenářů a roční počet výpůjček činil 30 385. V roce 2015 bylo registrovaných čtenářů 830 a výpůjček 34 953.. Ke konci roku 2018 bylo ve volném výběru 21 245 knih a registrovaných čtenářů 1127 z toho 354 do patnácti let, počet výpůjček 33 982.\n\nDo města vede od Prahy přes Sedlec podél Vltavy tehdejší Velvarská silnice, nyní silnice silnice II/242, která v Roztokách vyjede serpentinou z údolí Vltavy a po pláni pokračuje do Velkých Přílep. V roce 2010 byla v jižní části Roztok přeložena na novou komunikaci k Vltavě, čímž zanikl železniční přejezd u hranice Roztok a Sedlce. Výstavbě předcházel a dokončení oddálil rozsáhlý archeologický průzkum s bohatými nálezy.\n\nDo města jezdí autobusy z Prahy-Dejvic z oblasti Vítězného náměstí, od stanice metra Dejvická. Cílové stanice se během historie měnily. Kromě spojů končících v Roztokách některé spoje pokračovaly například na Svrkyni, Úholičky, Lichocevci, Okoři, do Velkých Přílep či do Únětic. Po desetiletí sem jezdily linky středočeského národního podniku ČSAD, v 90. letech na této trase soupeřili dva soukromí dopravci, JUDr. Jan Hofmann a roztocký dopravce Jiří Hubáček. 7. července 1997 sem byla zavedena Pražská integrovaná doprava, a to linka 350 na Okoř, 23. května 1998 přibyla linka 340 do Velkých Přílep, obě linky provozoval podnik ČSAD Kladno. Od 14. prosince 2008 byla linka 340 zkrácena na Levý Hradec a její provozování převzal Dopravní podnik hl. m. Prahy (který za ni vyměnil linku 356) a spoje jedoucí do Velkých Přílep byly převedeny na linku 350 a přestaly zajíždět na Levý Hradec. K začátku roku 2014 jezdí tři příměstské linky Pražské integrované dopravy, z toho dvě denní a jedna noční. V Roztokách se nacházejí autobusové zastávky „Roztoky, nádraží“, „Roztoky, Tyršovo náměstí“, „Roztoky, U rybníčku“. Na denní lince 350 a noční lince 604, které provozuje ČSAD MHD Kladno, i na lince 340 kterou provozuje Dopravní podnik hl. m. Prahy, ta navíc zajíždí do konečné „Roztoky, Levý Hradec“.\n\nOd 2. března 2014 je zavedena midibusová linka 359, která do Roztok v pracovních dnech jezdí z pražského Suchdola přes Únětice. Tato linka obslouží nově i části Roztok mimo hlavní silnici, nově jsou zřízeny zastávky „Roztoky, Solníky“, „Roztoky, Masarykova“ a konečná „Roztoky, Bělina“. Do budoucna je plánováno rozšíření do Úholiček a možná dalších obcí v okolí. Od září roku 2019 přibyly na tuto linku dvě nové zastávky a to Roztoky, U rybníčku a Roztoky, 17. listopadu.\nMěstem podél levého břehu Vltavy vede dvoukolejná elektrizovaná železniční trať Praha – Kralupy nad Vltavou – Děčín, která je součástí celostátní dráhy. Je zařazená do evropského železničního systému, součást 1. tranzitního koridoru. Na trati byla doprava zahájena roku 1850. Na území města leží železniční stanice \"Roztoky u Prahy\" a zastávky \"Roztoky-Žalov\" a \"Úholičky\".\n\nV Roztokách zastavují dvě železniční linky pražského systému Esko, a to linka S4 (Praha – Kralupy nad Vltavou – Hněvice – Ústí nad Labem) (v jízdním řádu č. 090) a linka S49 z Roztok do Prahy-Libně až do Prahy-Hostivaře (v jízdním řádu č. 091). V zastávce \"Roztoky-Žalov\" a ve stanici \"Roztoky u Prahy\" staví v pracovní dny 29 párů osobních vlaků, o víkendech 20 párů osobních vlaků, expresy a rychlíky zde projíždějí.\nNa severním okraji Roztok je v provozu přívoz do Klecánek. V územní studii představené v červenci 2016 se uvažuje do budoucna nahradit přívoz lávkou pro pěší a cyklisty. Podobně hovoří i návrh územního plánu z roku 2017. V něm se objevuje i návrh na přívoz Žalov–Řež v prostoru vlakové zastávky Roztoky-Žalov.\n\nMěstem vedou cyklotrasy č. 2 Roztoky – Suchdol – Únětice – Úholičky – Klecany – Vltavská pravobřežní cyklotrasa Praha – Statenice a další\n\nÚzemím města vedou turistické trasy:\n\nSoučástí Roztok je národní kulturní památka Levý Hradec, který leží v katastru bývalé samostatné obce Žalov. Na místě staršího osídlení vzniklo v 9. století slovanské opevněné hradiště, které se stalo sídlem nejstarších přemyslovských knížat. Za vlády prvního historického knížete Bořivoje zde vznikla rotunda svatého Klimenta, objevená pod podlahou nynějšího kostela, ve které byl roku 982 Slavníkovec Vojtěch zvolen druhým pražským biskupem. U kostela se nachází hřbitov. Je na něm pohřbeno i jedenáct obětí transportu smrti z konce druhé světové války. Nedaleko odsud je i památník transportu smrti.\n\nDalší významnou památkou je roztocký zámek, ve kterém dnes sídlí Středočeské muzeum. Původně zde stála vodní tvrz ze 13. století v podobě hranolové věže obkroužené hradbou. Během vlastnictví Reinharda z Mühlhausenu koncem 14. století byl na místě hradby postaven nový palác s dvěma věžemi a kaplí (z ní se zachoval arkýř pod věží). Ve druhé polovině 15. století pak přestavěl hrádek pozdně goticky Bedřich z Donína. Podobu dvoupatrového renesančního zámku s arkádovým nádvořím dal tvrzi po roce 1565 tehdejší majitel David Boryně ze Lhoty. Z řady majitelů, kteří zámek vlastnili vždy jen krátkou dobu vyčnívá rod Lichtenštejnů, kteří jej získali po bitvě na Bílé Hoře a podrželi si jej ve vlastnictví až do roku 1803, tedy plných 180 let. V první polovině dvacátého století došlo ke zchátrání neosídleného areálu, o jeho záchranu a rekonstrukci se postarala skupina vlastivědných pracovníků, kteří v roce 1957 založili muzeum. V roce 1961 byl zrekonstruovaný zámek zpřístupněn veřejnosti. V jeho prostorách se nyní uskutečňují tematické výstavy a různé kulturní akce. Během povodní v roce 2002 hladina řeky překonala vysoké hráze okolo zámku a sousedního Výzkumného ústavu antibiotik a biotransformací a obojí bylo vytopeno.\n\nRoztoky přelomu 19. a 20. století byly atraktivním výletním a rekreačním místem. Z tohoto období pochází většina vil v Tichém údolí, které si zde postavili jako svá rekreační sídla mnozí ze zámožných Pražanů. Mezi jinými také Joe Hloucha, cestovatel a spisovatel, jehož vila a Hotel Sakura z dvacátých let 20. století jsou postaveny v japanizujícím stylu. Z budovy hotelu, který hostil nejvýznamnější osoby předválečného československého kulturního života, je nyní nemocnice a při přestavbě v sedmdesátých letech 20. století došlo k jejímu architektonickému znehodnocení. Sousední vila zůstala zachována. Na náměstí 5. května stojí kostel Narození sv. Jana Křtitele, který byl upraven ze sýpky v letech 1865–1867. Před ním stojí socha svatého Jana Nepomuckého z roku 1845.\n\n\nVýznamní občané zejména z přelomu 19. a 20. století:\n\n\n\n"}
{"id": "45516", "url": "https://cs.wikipedia.org/wiki?curid=45516", "title": "Vancouver Canucks", "text": "Vancouver Canucks\n\nVancouver Canucks je profesionální kanadský klub ledního hokeje, který sídlí ve Vancouveru v provincii Britská Kolumbie. Do NHL vstoupil v ročníku 1970/71 a hraje v Pacifické divizi v rámci Západní konference. Své domácí zápasy odehrává v hale Rogers Arena s kapacitou 18 910 diváků. Klubové barvy jsou královská modrá, zelená a bílá.\n\nCanucks se připojili k lize v roce 1970 společně s Buffalem Sabres. V historii týmu hráli třikrát finále Stanley Cupu, která prohráli (v roce 1982 s New York Islanders, v roce 1994 s New York Rangers a v roce 2011 s Bostonem Bruins). Název týmu se skládá ze dvou slov. Vancouver označuje město původu a slovo canucks je v angličtině slangové označení pro Kanaďany.\n\nVancouver se stal domovem profesionálního hokejového týmu poprvé v roce 1911, kdy bratři Frank a Lester Patrickovi založili Vancouver Millionaires. Byl to jeden ze tří týmů v nové Pacific Coast Hockey Association. Millionaires hráli pětkrát finále Stanley Cupu, ale vyhráli pouze jednou v roce 1915, kdy porazili Ottawu Senators. Po rozpuštění Millionaires, se ve Vancouveru hráli nižší ligy. Canucks hráli nižší soutěže od roku 1945 až do roku 1970.\n\nSe záměrem o zatraktivnění NHL, se ve Vancouveru začala stavět nová moderní aréna – Pacific Coliseum v roce 1967. V té době hráli, na tu dobu, v malé aréně Vancouver Forum. Mezitím, skupina vedená vlastníkem Canucks a bývalým starostou Vancouveru Fredem Humem, učinila NHL nabídku, aby Canucks se stali jedním ze šesti týmu k připojení k NHL v roce 1967. Tuto nabídku NHL odmítla. Dlouho se spekulovalo, že vstupu zabránil prezident Toronta Maple Leafs Stafford Smythe. Navíc spolu s Montreal Canadiens, se Smythe nechtěl dělit o zisky z televizních práv.\nO méně než rok později, se do finančních potíží dostal tým Oakland Seals. Dohoda byla na místě. Tým přesunout do Vancouveru, ale vedení NHL nechtělo. Odůvodňovali to tím, že je brzy od předešlé žádosti. Výměnou za vyhnutí se soudu, vedení NHL slíbilo Vancouveru, že se tým přidá k NHL v další expanzi. Další skupina, vedená Minnesotským podnikatelem Tomem Scallenem, udělala novou prezentaci a povolení bylo uděleno za cenu 6 milionů dolarů. Nová skupina, která mezitím koupila Canucks, vstoupila do NHL společně s Buffalem Sabres před sezónou 1970–1971.\n\nK vyplnění soupisky Canucks, pozdržela liga expanzní draft v předchozím létě. Canucks si vybrali obránce Gary Doaka a po něm centra Orlanda Kurtenbacha, kterého jmenovali prvním kapitánem. Kdežto Buffalo Sabres si vybrali budoucího člena síně slávy Gilberta Perreaulta.\n\nSvé první utkání Canucks sehráli, 9. října 1970, proti Los Angeles Kings a prohráli 3:1. O dva dny později vyhráli své první utkání, když porazili Toronto Maple Leafs 5:3. Canucks nepostoupili do playoff v prvních čtyřech sezónách.\n\nPřed sezónou 1974–75, Scallen a jeho skupina z Minnesoty prodala tým místnímu mediálnímu magnátu Franku Griffithsovi za 9 milionů dolarů. Canucks byli zařazeni do Smytheovy divize. Základní část skončila vítězstvím v divizi a prvním postupem do bojů o Stanley Cup. Svoji první sérii prohráli s Montrealem Canadiens v pěti zápasech. V další sezóně hráli znovu playoff a opět prohráli. Tentokrát s New York Islanders. V dalších dvou sezónách se nedostali do playoff.\n\nPrvním velkým úspěchem týmu Canucks bylo playoff v roce 1982, kdy postoupili do finále Stanley Cupu. V předchozích pěti letech tým nevyhrál ani jednu sérii v playoff. Canucks byli prvním týmem ze západní Kanady, který hrál o Stanley Cup po 56 letech. Naposledy se to povedlo týmu Victoria Cougars v roce 1926. Ve finále se střetli s vítězem dvou předešlých ročníků s týmem New York Islanders. New York Islanders opanovali i toto finále. Pro Canucks to bylo poslední playoff, ve kterém vyhráli sérii. Toto období trvalo až do roku 1992.\n\nPo finálové účasti v roce 1982, tým spadl do průměru a po zbytek 80. let postoupili do playoff pouze čtyřikrát. V roce 1987 se generálním manažerem stal Pat Quinn a začal s přestavbou týmu. V roce 1988 draftoval, pozdější ikonu týmu, Trevora Lindena. O rok později si vybral jako 113. hráče Pavla Bureho. V roce 1990 si Pat Quinn přibírá k manažerským povinnostem i trénování. I díky němu se tým opět zvedá. V roce 1992 je Pat Quinn vyhlášen za nejlepšího trenéra a získává Jack Adams Award. V témže roce je za nejlepšího nováčka zvolen Pavel Bure a obdržel Calder Memorial Trophy.\nV roce 1994, tým opět vyhrává jednu sérii za druhou a dostává se do finále Stanley Cupu. Zde opět narazili na tým z New Yorku. Tentokrát to byli Rangers. Po velmi vyrovnané sérii, vyhrává Stanley Cup New York Rangers. Po prohraném sedmém utkání, propukají v centru Vancouveru nepokoje, které mělo za následek poškození majetku, zranění a zatýkání. Dva dny po nepokojích přišlo 45 tisíc fanoušků poděkovat hráčům za jejich úsilí.\n\nPřed zkrácenou sezónou 1994–95 odstoupil z funkce trenéra Pat Quinn, který se dál věnoval pouze manažerským povinnostem. Byla to také poslední sezóna v jejich hale Pacific Coliseum. V následující sezóně se přestěhovali do nové haly General Motors Place (po přejmenování Rogers Arena), která stojí v centru města a stála 160 milionů dolarů.\nBěhem sezóny 1995–96 byl uskutečněna výměna, kdy z Pittsburghu Penguins přišel Švéd Marcus Näslund (pozdější kapitán a lídr týmu).\n\nV roce 1996 nepostoupili do playoff a byla to první ze čtyř sezón, kdy nepostoupili do playoff. V létě 1997 Canucks podepsali smlouvu s jedním z nejlepších hráčů historie, Markem Messierem. Blízko dohody byli i s Waynem Gretzkym. Před sezónou 1997–98 předal Linden kapitánské „céčko“ Messierovi, ale v šatně sílilo napětí a nepřátelství. Brzy nato byl vyhozen Pat Quinn a jako trenér byl jmenován Mike Keenan. Jenže napětí v kabině rostlo, až nakonec Linden odešel do New Yorku Islanders. Úsilí ligy o větší popularitu NHL vyústilo ke dvěma utkáním mezi Canucks a Mighty Ducks of Anaheim v japonském Tokiu. Bylo to vůbec poprvé, kdy týmy NHL hrály soutěžní utkání mimo Severní Ameriku.\n\nV roce 1999 odchází do týmu Florida Panthers další výjimečný hráč a to Pavel Bure. Generální manažer Brian Burke se připravoval celou sezónu na draft, aby mohl draftovat Daniela a Henrika Sedinovi. Tyto švédy si vybral jako dvojku respektive trojku draftu.\n\nCanucks na začátku tisíciletí začali projevovat zlepšení. Z týmu odešel kapitán týmu Mark Messier do New York Rangers a kapitánem byl zvolen Markus Näslund, kterým byl celých osm let.\n\nPod vedením generálního manažera Briana Burka a trenéra Marca Crawforda šel výkon mužstva nahoru. Na jeho vzestupu měla výrazný podíl útočná řada Markus Näslund, Todd Bertuzzi, Brendan Morrison. Od médií dostali přezdívku „West coast express“ podle železnice stejného názvu. Marcus Näslund se zařadil mezi nejlepší hráče ligy. Na konci základní části sezóny 2003–04, získal Todd Bertuzzi značnou pozornost médií po násilném útoku na hráče Colorada Avalanche Steve Moora, kdy ho zezadu praštil hokejkou do hlavy. Jak Moore dopadl na led, tak Bertuzzi přistál na něm. Moore utrpěl tři zlomeniny krčních obratlů, pohmožděniny v obličeji, otřes mozku. Jednalo se o odvetu na Moora, který v předchozím utkání napadl Näslunda. Bertuzzimu byla pozastavena činnost až do začátku sezóny 2005–06 a také čelil žalobě za tento útok u soudu.\n\nPo vyřešení pracovního sporu mezi NHL a NHLPA, byla stanovena nová pravidla, která měla napomoci většímu počtu branek. Hlavní trenér Marc Crawford byl vyměněn Alainem Vigneaultem. Ten odeslal Bertuzziho k týmu Florida Panthers za Roberta Luonga. Tím skončilo trio „West Coast Express“. Näslund a Morrison skončili v týmu o dva roky později. Trenér Vigneault začal stavět tým kolem dvojčat Sedinů. Ve své první sezóně byl Roberto Luongo nominován na Hart Memorial Trophy a Vezina Trophy. Ve stejné sezóně získal Jack Adams Award (nejlepší trenér) Alain Vigneault.\n\nPo sezóně 2007–08 ukončili aktivní kariéru ikony Canucks bývalý kapitáni Trevor Linden a Marcus Näslund. Definitivně začala éra bratrů Sedinů. Kapitánem byl jmenován Roberto Luongo. Byl to první brankař, který byl jmenován kapitánem od roku 1947. Tím byl naposledy Bill Durnan v Montrealu Canadiens.\n\nV roce 2010 získal Henrik Sedin Art Ross Trophy a Hart Memorial Trophy a stal se prvním hráčem Canucks, který tyto vysoce ceněná ocenění získal.\n\nPřed sezónou 2010–11 byl Henrik Sedin ustanoven novým kapitánem týmu. Canucks vyhráli západní konferenci poprvé v historii a získali Presidents´ Trophy. Art Ross Trophy získal znovu Sedin, tentokrát Daniel.\n\nZavršením výroční sezóny byla účast ve finále Stanley Cupu proti Boston Bruins. Bruins porazili Canucks 4:3 na zápasy. Stejně jako v roce 1994, opět po prohraném finále zavládlo ve městě násilí a rabování v centru Vancouveru.\n\nBěhem sezóny 2011–12 Canucks předváděli výborný hokej a obhájili Presidents' Trophy. Skvěle rozjetou sezónu jim přeťali „Králové“ z Los Angeles, pozdější vítězové Stanley Cupu.\nPřed začátkem sezóny 2012–13 zasáhla NHL výluka, která trvala, až do půlky ledna 2013. V tomto roce také Canucks oslavili 100. výročí od založení Vancouver Millionaires. Vancouver dokončil sezónu s pátým po sobě jdoucím vítězstvím v divizi. Ale v playoff vypadli v prvním kole a následně byl propuštěn hlavní trenér Alain Vigneault. Novým trenérem byl ustanoven John Tortorella.\n\n\nZdroj: \n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "45517", "url": "https://cs.wikipedia.org/wiki?curid=45517", "title": "Rudná (okres Praha-západ)", "text": "Rudná (okres Praha-západ)\n\nRudná, pro rozlišení někdy (podle názvu železniční stanice) označovaná jako \"Rudná u Prahy\", je město ve Středočeském kraji, okrese Praha-západ, asi 3 km od západní hranice Prahy a asi 7 km jižně od Hostivice. Rudná vznikla 1. ledna 1951 sloučením dosud samostatných obcí Dušníky a Hořelice. Městem je od roku 2000 a žije zde obyvatel. Město leží u dálničním tahu dálnice D5 z Prahy do Plzně, v jeho západní části vznikla rozsáhlá průmyslová a skladová zóna a kvůli blízkosti hlavního města je město atraktivní i k bydlení.\n\nMěsto se nečlení na evidenční části. Podle původních obcí však dosud má dvě katastrální území, v jihozápadní části Hořelice a v severovýchodní Dušníky u Rudné. Katastrální území Dušníky u Rudné je územně totožné se základní sídelní jednotkou Rudná. Katastrální území Hořelice se člení na dvě základní sídelní jednotky: Hořelice (oblast původní vesnice) a Průmyslová zóna Rudná, zaujímající nejzápadnější část území města.\n\nZ jihu k Rudné těsně přiléhají Nučice, na východě s ní sousedí Jinočany a Chrášťany, na severu až severozápadu Chýně, Úhonice a Drahelčice, krátkou hranici má Rudná za západě s lesnatým výběžkem obce Chrustenice.\n\nŠirší okolí Rudné bylo osídleno již v době bronzové. Stopy osady z doby bronzové přímo na území Rudné byly objeveny v roce 1995 či 1996 při výstavbě skladu Delvity. Naleziště však bylo stavbaři zničeno, aniž stačil být proveden průzkum. Nejstarší zmínky o zdejších vesnicích jsou z 11. století. Od poloviny 19. století došlo k rozvoji zdejší oblasti v souvislosti s rozvojem dolování černého uhlí na Kladensku, železné rudy v okolí Nučic a vápence u Tachlovic. Roku 1857 byla otevřena Kladensko-nučická dráha, o něco později dráha z Prahy přes Nučice do Berouna. Dušníky s Hořelicí během tohoto rozvoje srůstaly v jeden celek, již po první světové válce byla zvažována možnost jejich administrativního spojení.\n\nObec Rudná vznikla 1. ledna 1951 sloučením obcí Dušníky a Hořelice. První známá zmínka o obci Dušníky se vztahuje k roku 1228, nejstarší známá zpráva o obci Hořelice pochází z roku 1052. Pro sloučenou obec prý byly navrhovány prapodivné názvy, název Rudná prý vzešel z dětských návrhů ze školy a vycházel ze zaměstnání mnoha zdejších mužů.\n\nDušníky i Hořelice byly povýšeny na městyse již v roce 1936. Proto se někde píše jako o městysi i o nově vzniklé obci Rudná, třebaže v té době se již tento titul nepoužíval. V letech 1960–1974 patřila obec k okresu Beroun, od 1. července 1974 přešla v souvislosti s rozšiřováním území hlavního města Prahy pod okres Praha-západ. Dne 27. října 2000 byla obec Rudná povýšena na město.\n\nPočet obyvatel na území Rudné se značně zvýšil 1886 a 1910 (zhruba z 1 tisíce na téměř 3 tisíce), kolem 3 tisíc obyvatel tu bylo po celé 20. století od 60. do 90. let docházelo k mírnému úbytku. Mezi lety 2001 a 2008 stoupl počet obyvatel v důsledku rozsáhlé bytové výstavby a s ní spojené migrace z 3075 na více než 4200.\n\nPodle sčítání lidu 2001 se hlásilo 2957 obyvatel k české národnosti, 55 lidí národnost neuvedlo, z ostatních národností se nejvíce hlásilo ke slovenské (17 lidí), ruské (12), ukrajinské (6) a německé (5). Celkem 2152 lidí uvedlo, že je bez vyznání, 192 se nevyjádřilo, 731 se označilo za věřící, z toho 552 se hlásilo k římskokatolické církvi, 92 k československé husitské, 11 k českobratrské evangelické a 7 k pravoslavné.\n\nK největšímu nárůstu počtu domů došlo v letech 1900 až 1910 (z 221 na 321), 1921 až 1930 (z 385 na 558), a pak po roce 1991 (v roce 1991 zde bylo 895 domů, v roce 2001 již 1052). V roce 2008 byla navrhovaná nová bytová výstavba pro dalších přibližně tisíc obyvatel. Počátkem roku 2015 zde žilo téměř 4 900 obyvatel, v roce 2010 jich bylo 4 571.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obcí Dušníky a Hořelice v roce, kdy ke změně došlo:\n\nV roce 1995 Heraldická společnost v Praze navrhla pro Rudnou znak a prapor. Zlatá poštovská trubka připomíná postavení Rudné na nejstarších poštovních trasách v Čechách. Barevná pole znaku symbolizují církevní subjekty, pod jejichž správou v minulosti společně byly Dušníky i Hořelice. Horní červená polovina znaku a vlajky představuje klášter sv. Jiří na Pražském hradě, který měl ve znaku červený kříž na stříbrném štítě. Černá barva v dolním poli symbolizuje pražské arcibiskupství, které mělo ve znaku zlaté břevno na černém štítě.\n\nRudná je přirozeným centrem širšího okolí, v 50. letech byla střediskovou obcí.\n\nZ celkové výměry 8,19 km² podle údajů z roku 2003 zaujímala 5,95 km² zemědělská půda, z toho 5,25 km² orná půda. 0,57 km² zastavěné plochy a 1,61 km² připadlo do kategorie „ostatní plochy“. Lesní půdy je na území města evidováno pouze necelé 3 hektary. Tradičními zemědělskými plodinami zde jsou ječmen, cukrová řepa a brambory, v příměstských částech ovoce a zelenina, po roce 2000 se i zde rozmáhá pěstování řepky olejky jako energetické plodiny. Zemědělská půda je obhospodařována velkovýrobním způsobem.\n\nUvažována byla možnost zfunkčnění lokálního biokoridoru LBK 47 Rudná – Nučický háječek z Nučic. Jako významný krajinný prvek VKP 130 – Horka jsou evidovány mezní porosty podél cesty na hranici katastrů Chrášťany, Jinočany a Rudná, které dotvářejí horizont mělkého údolí severně od Nučického háječku.\n\nKolem centra Hořelic protéká od Úhonic Radotínský potok, přes území Rudné tečou ještě jeho přítoky Dušnický potok a Pižmovka, všechno malé toky s převážně upravenými koryty. Na území Rudné se nachází jeden rybník a jedna nádrž. Nařízením vlády č. 103/2003 bylo území města zařazeno jako zranitelná oblast, tj. území s ohroženými povrchovými nebo podzemními vodami v důsledku koncentrace dusičnanů.\n\nOsou Rudné je Masarykova ulice, součást silnice II/605, občanská vybavenost je soustředěna kolem ní, zejména v okolí městského úřadu u křižovatky s Karlovotýnskou ulicí.\n\nStávající domovní zástavba Rudné je převážně nízkopodlažní.\n\nNa území Hořelic jsou vyhlášeny tři kulturní památky: areál hořelického zámku (kde se nachází i kaple svatého Kříže, nyní - r. 2018 - v soukromém vlastnictví, nepřístupné), kostel Stětí svatého Jana Křitele a Husův sbor. Na hořelickém hřbitově se nachází kaple blahoslavené Panny Marie. V Dušníkách se nachází kostel svatého Jiří. Malá kaplička se nachází též na Havlíčkově náměstí v Dušníkách.\n\nOd druhé poloviny 90. let 20. století vzniká v jihozápadní části města komerční zóna, do které dojíždějí za prací lidé z bližšího i širšího okolí, i z Prahy a severních Čech. V první fázi bylo vybudováno 107 tisíc m² skladových a výrobních ploch a 31 tisíc m² kancelářských ploch, dalších 60 tisíc m² mělo následovat ve druhé fázi. V roce 2008 v areálu sídlilo asi 20 výrobních, logistických a obchodních společností, nájemci se však kvůli fluktuaci v oboru logistiky obměňují. Součástí areálu je i celnice a odstavné parkoviště pro kamiony.\n\nV roce 1995 zde došlo při stavbě velkoskladu společnosti Delvita k objevu neocenitelné památky, 3000 let starého sídliště z pozdní doby bronzové. Společnost Delvita přesto přes četné protesty z řad kulturní obce pokračovala ve stavbě a naleziště tak zničila. Hmotná škoda byla odhadnuta na 40 milionů, kulturní škoda je podle odborníků nevyčíslitelná. Delvita navíc na plánovanou výstavbu velkoskladu neměla stavební povolení. Trestní stíhání za stavbu odpovědné osoby bylo v roce 2000 zastaveno.\n\nRudná je členem Svazku obcí region Jihozápad.\n\nMěstský úřad v Rudné vykonává činnost matriky a stavebního úřadu v přenesené působnosti státu pro své území a dalších 8 obcí. Zastupitelstvo mělo v období od roku 2006 počet členů 15. Příspěvkovými organizacemi města byly dvě základní školy a jedna mateřská škola, zatímco městská knihovna je organizační složkou obce.\n\nVe městě jsou vybudovány základní sítě, tedy vodovod, elektřina, plynovod a splašková kanalizace. V roce 1992 byla zkolaudována hlavní kanalizační stoka, v roce 1994 byl dokončen vodovod, masivní plynofikace proběhla do roku 1996. Zdrojem vody pro obecní vodovod je vodovodní řad DN 600 Zadní Kopanina – Beroun, který je ve správě akciové společnosti Vodovody a kanalizace Beroun, a dálkový přivaděč Želivka. Vodovodní řad v Rudné vlastní a provozují Technické služby Rudná, a. s. Vodojem v k. ú. Hořelice zásobuje pitnou vodou kromě Rudné též Drahelčice a Nučice. Provozovatelem kanalizační sítě v Rudné a čistírny odpadních vod Rudná jsou rovněž Technické služby Rudná, a. s., vlastníkem ČOV je město. ČOV Rudná přijímá splaškové vody z Rudné, Drahelčic a části Chrášťan. Součástí kanalizačního řadu je i 8 přečerpávacích stanic. Město nemá oddílnou kanalizaci, tj. dešťové vody jsou odváděny do splaškové kanalizace. Místní plynovodní řad je napojen na vysokotlaký plynovod vedoucí severozápadně od města. Místní elektrická rozvodná síť 22 kV se na distribuční síť napojuje na dvou místech, v severovýchodní části (u železniční stanice) a na západní straně Rudné. Rozvod elektřiny je na řadě míst stále ještě řešen vzdušným vedením.\n\nOdpadové hospodářství zajišťuje firma Technické služby Rudná, a. s. Zajišťují svoz směsného komunálního odpadu v Rudné, Nučicích, Úhonicích, Drahelčicích, Chrášťanech, Jinočanech a Tachlovicích a odvoz a likvidaci tříděného komunálního odpadu ze sběrného místa v Obchodní ulici v Rudné a ze sousedních obcí.\n\nTechnické služby Rudná a. s. zajišťují též údržbu místních komunikací a zeleně, úklid města, správu a údržbu obecních nemovitostí, provozují videopůjčovnu a personálně zajišťují provoz městské knihovny a podílejí se na organizaci kulturních akcí. Jejich dceřinou společností je i firma provozující squashové centrum. Jediným akcionářem Technických služeb Rudná a. s. je město Rudná.\n\nÚdržbu veřejného osvětlení provádí firma Eltodo-Citelum a.s.\n\nVe městě se nachází městský úřad, služebna městské policie, dvě základní školy (Masarykova ulice a ulice 5. května, z toho jedna s tělocvičnou), mateřská škola, městská knihovna, lékárna, dům seniorů v majetku kraje, obecní dům, dva hřbitovy, dětská hřiště a fotbalové hřiště, squash centrum (v budově bývalého kina), tenisové kurty a sokolský dům v majetku TJ Sokol. Dále dvě samostatné ordinace praktického lékaře pro dospělé, jedna samostatná ordinace praktického lékaře pro děti a dorost, dvě samostatné ordinace praktického lékaře - stomatologa, detašované pracoviště samostatné ordinace praktického lékaře - gynekologa, samostatná ordinace lékaře specialisty a pracoviště záchranné služby Praha-venkov.\n\nNa základě zákona o povinném zřizování knihoven z roku 1919 byla v roce 1920 otevřena knihovna v Hořelici a roku 1921 v Dušníkách. Rudenská knihovna v současnosti sídlí v budově Obecního domu, tedy bývalé dušnické školy, a slouží i obyvatelům okolních obcí. Knihovní fond čítá asi 10 tisíc svazků, katatog je elektronicky zpracován a sdílen v meziknihovenském systému.\n\nPrůmyslová výroba je nyní v Rudné zastoupena minimálně, většina ekonomických aktivit na území obce spadá do kategorie služeb, značná část obyvatel dojíždí za prací do Prahy. V roce 2006 mělo ve městě sídlilo 239 právnických osob, z toho 153 obchodních společností a dvě družstva, a 833 samostatně výdělečných fyzických osob, z toho 792 živnostníků. Jedna obchodní společnost spadala do kategorie 3000 až 4000 zaměstnanců, 10 subjektů do kategorie 100 až 1000 zaměstnanců, 26 do kategorie 10 až 100 zaměstnanců. V roce 2001 z 1294 zaměstnaných obyvatel obce 776 dojíždělo za prací do jiného kraje (většinou do Prahy), 116 dojíždělo do jiné obce v rámci okresu a 67 do jiného okresu v rámci kraje. Z 509 žáků a studentů 265 docházelo či dojíždělo do školy v rámci obce, 197 do jiného kraje (většinou do Prahy), 4 žáci nebo studenti do jiné obce v rámci okresu a 34 do jiného okresu v rámci kraje. V zemědělství či lesnictví bylo činných méně než 1,5 % ekonomicky aktivních obyvatel, v průmyslu nebo stavebnictví téměř 20 %.\n\nV roce 1874 byl založen spolek Oul, v roce 1889 Spolek vojenských vysloužilců z roku 1889, v roce 1884 spolek Bratrstvo-Svornost, v roce 1889 Sbor dobrovolných hasičů. Spolky existovaly zvlášť v Dušníkách i Hořelici, některé z nich se následně spojovaly. Ve 20. a 30. letech 20. století zaznamenala spolková činnost rozmach. Sídlo většiny spolků bylo v restauraci Na Nové, U Červenků.\n\nRudná leží na trati 173 (dříve 167) Praha-Smíchov - Rudná u Prahy - Nučice - Beroun (doprava z Prahy zahájena 1873, dále do Berouna 1897), do níž zde od severu zaúsťuje Trať 122 Praha-Smíchov - Hostivice - Rudná u Prahy (doprava zahájena 1873). Obě tyto trati jsou jednokolejné a jsou součástí celostátní dráhy. Po trati 173 vede linka S6 (Praha - Rudná u Prahy - Nučice zast. - Beroun) v rámci systému Esko Praha. V roce 2014 vede po trati 122 linka S65, na níž jezdí do Rudné 12 párů vlaků v pracovní den a 7 párů vlaků o víkendovém dnu. Nádraží Rudná u Prahy se nachází na východním okraji města, poblíž hranice Chrášťan. U středu Dušníků byla k 1. září 2014 zřízena na trati 173 nová zastávka \"Rudná zastávka\". V Nučicích těsně u jižní hranice zástavby Hořelic se nachází nádraží Nučice.\n\nZápadně od hořelického zámku se nachází nákladová železniční stanice Hořelice (dříve označovaná jako Nučice nákladové nádraží), na níž začíná železniční vlečka Nučice – Mořina, Nákladové nádraží je spojkou z roku 1908 napojeno na osobní nádraží Nučice. Vlečka je pozůstatkem Kladensko-nučické dráhy, postavené roku 1858. Úsek Kladno – Hořelice byl zrušen 31. prosince 1968, úsek Hořelice – Mořina o délce 12,5 km byl předán podniku Rudné a nerudné doly Mořina, který na trati zrušil všechny stanice a odbočky kromě stanice Kuchař a zrekonstruoval ji; dnes vlečku vlastní a provozují Lomy Mořina a slouží především k přepravě vápence.\n\nPřes Dušníky a Hořelice vedla odedávna cesta na Plzeň. V Hořelicích byla přepřahací poštovní stanice, dnes označovaná Stará pošta. Severním okrajem města vede dálnice D5 s exitem 5 (Rudná). Bývalá pražsko-plzeňská silnice procházející osou města směrem na Beroun je dnes součástí silnice II/605 a má již jen regionální význam, přesto je její vytížení považováno za jeden z největších problémů města – slouží jako sběrná komunikace pro okolní obce i jako náhradní trasa při neprůjezdné dálnici D5. Kolmo k ní obcí prochází kolem západního okraje hořelického centra (po ulicích Lidická, 5. května a V Brance) aglomerační okruh 101, v úseku Kladno – Unhošť – Rudná – Radotín. Ulice Pod Můstkem od hořelického zámku směrem na Nučice, tedy k železniční zastávce Nučice zastávka, je evidována jako silnice 10127. Z dnešního centra Dušníků u obecního úřadu vede na jih Karlovotýnskou a pak na východ Jinočanskou ulicí 00516 do Jinočan, zatímco zalomením Karlovotýnské ulice na východ pokračuje silnice 00517 do Nučic. Na sever přes Havlíčkovo náměstí a Šamonilovou ulicí vede silnice 00518 směrem do Chýně, z ní za dálnicí odbočuje spojky 00518 a téměř souběžně pak ještě 00520 do Úhonic.\n\nCelostátní sčítání dopravy v roce 2005 naměřilo na silnici II/605 (Masarykova ulice) v celoročním průměru 11 848 vozidel/24 hodin, z toho nákladních vozidel 2064. Na profilu v ulici K Brance (silnice II/101) bylo naměřeno 1 964 vozidel/24 h., z toho 1507 nákladních.\n\nVětšina autobusových linek je začleněna do Pražské integrované dopravy. Svazek linek Pražské integrované dopravy provozovaný společnosti Arriva Střední Čechy (provozovna převzatá od bývalé společnosti Spojbus) jede od stanice metra Zličín. V oblasti Rudné končí linky 310 ( pouze malá část spojů, většina ukončena v sousedních Nučicích) a 358 (358 jede ze Zličína přes Chýni, cca 9 spojů), linka 308 pokračuje do sousedních Nučic, 311 pokračuje opět přes sousední Nučice, Vysoký Újezd, Bubovice na Mořinu a část spojů až do Řevnic. Linka PID č. 307 dopravce ČSAD MHD Kladno jede rovněž od stanice metra linky B Zličín a pokračuje do Úhonic, Červeného Újezda a Unhoště. Směrem na Úhonice a Unhošť jede z průmyslové zóny v Rudné linka SID A27 (220027) Kladno – Unhošť – Rudná, provozovaná rovněž ČSAD MHD Kladno. PROBO BUS provozuje čtyři linky směrem na Berounsko: v rámci SID linku C20 Zdice – Beroun – Praha,Motol, v rámci PID linky 380, 384 a noční 952. V minulosti centrem Rudné projížděla i dálková doprava na Plzeňsko, ta však byla kompletně převedena na dálnici D5, v Rudné nyní žádná dálková linka nezastavuje, po dálnici jsou vedeny i některé regionální linky na Berounsko (SID C19, C40). Na území Rudné se nacházejí zastávky (ve směru od Prahy):\n\nDélka úseku od první k poslední zastávce v Rudné (od nádraží k Vypichu) je 5 kilometrů, jízdní doba podle jízdního řádu 11 minut. Celá Rudná je zařazena do 1. vnějšího pásma PID, průmyslová zóna navíc zároveň do 2. pásma PID, což zvýhodňuje dojíždění z 3. a dalších vnějších pásem.\n\nPřes Rudnou nevede žádná značená cyklotrasa ani pěší turistická trasa, pouze neosídlený severní výběžek katastrálního území Dušníků protíná svazek cyklotras 1, 2, 3 a 5 soustavy Křivoklátské okruhy, vedoucích z Chýně do Úhonic.\n\n"}
{"id": "45518", "url": "https://cs.wikipedia.org/wiki?curid=45518", "title": "Pazardžik", "text": "Pazardžik\n\nPazardžik ( \"Пазарджик\") je město v Bulharsku. Leží v nejzápadnější části Hornothrácké nížiny a je hlavním městem stejnojmenné oblasti. Žije zde necelých 75 tisíc obyvatel.\n\nPazardžik byl založen v 2. polovině 15. století na břehu řeky Marica. Z malé osady na obchodní křižovatce cesty Via Militaris postupem času vyrostlo nové město. Osídlili ho sice Turci, stále však bylo významným – obchodovalo se s kožešinami, železem a rýží. Ke konci 19. století tu žilo už 29 000 obyvatel, konaly se zde trhy dvakrát do týdne a byla tu i pošta a telegraf. Roku 1878, během bulharské osvobozenecké války bylo celé vypáleno do základů ustupujícími Osmanskými jednotkami. V 20. století došlo k dalšímu rozvoji, vznikly moderní továrny a město se stalo administrativním centrem svého regionu.\n\nVe městě žije 73 139 stálých obyvatel a je zde trvale hlášeno 85 817 obyvatel. Podle sčítáni 1. února 2011 bylo národnostní složení následující:\n\n"}
{"id": "45521", "url": "https://cs.wikipedia.org/wiki?curid=45521", "title": "Řevnice", "text": "Řevnice\n\nŘevnice (německy: Rzewnitz) jsou město v okresu Praha-západ ležící asi 10 km jihozápadně od okraje Prahy na řece Berounce. Žije zde obyvatel. Pro svou polohu v blízkosti brdských Hřebenů a dobré spojení s Prahou a Berounem po železnici byly Řevnice již od počátku 20. století vyhledávaným sídelním místem.\n\nPrvní písemná zmínka o sídle pochází z roku 1253, kdy král Václav I. postoupil kostel v Řevnicích (\"eccl. in Reueniz\") a k němu se vztahující patronátní právo špitálu sv. Františka u pražského mostu, spravovanému rytířským řádem křižovníků s červenou hvězdou. V roce 1292 se již Řevnice jmenují městečkem (Hrzeunicz civitas) a král Václav II. je věnoval nově založenému klášteru cisterciáků ve Zbraslavi. Protože obě donace nebyly v listinách specifikovány, vznikaly mezi oběma řády neshody, které byly po řadě jednání rozhodnuty tak, že většina připadla cisterciákům a zhruba čtvrtina křižovníkům. Nepřímým vlastníkem však zůstal král i nadále, o čemž svědčí zprávy o zástavních držitelích. S krátkým přerušením v období stavovského povstání, kdy byl majetek obou řádů konfiskován a nakrátko se ocitl ve světských rukou, zůstaly Řevnice v církevním držení až do roku 1785. Po zrušení zbraslavského kláštera v rámci církevních reforem Josefa II. připadly Řevnice spolu s většinou cisterciáckého majetku knížecímu rodu z Oettingen-Wallersteinu, v jehož držení zůstaly až do zrušení vrchnostenského panství roku 1848. Křižovnickému řádu poté zůstal jen patronát nad kostelem a farou.\n\nSvou původní funkci městečka, kde se již roku 1304 konaly trhy, ztratily Řevnice pravděpodobně během husitských válek, ještě na konci 15. století byly zmiňovány jako pouhá vesnice. Po období rozkvětu v 16. století následovalo zlé období třicetileté války, kdy Řevnice utrpěly značné škody za tažení švédských vojsk generála Wittenberga. V roce 1732 potvrdil císař Karel VI. Řevnicím městská privilegia, která kromě týdenních trhů umožňovala i provozovat 3x ročně výroční trhy. V roce 1787 zde byla zřízena menší škola - jednotřídka, kde se začalo učit v roce 1798.\n\nVelký rozkvět Řevnic znamenalo otevření Západní dráhy, železniční trati z Prahy do Plzně, v roce 1862. V roce 1882 nahradilo původní zastávku první nádraží; budova dnešního nádraží byla postavena v roce 1896. Díky dobrému spojení s Prahou se Řevnice se proměnily v oblíbené letovisko a východisko k výletům do Brd. V roce 1863 byla zřízena pošta. Městečko se rozrůstalo, stavěly se i vilové čtvrtě. Vznikly zde též různé spolky. Nejvýznamnější byl Okrašlovací spolek, založený roku 1882, který se podílel mj. na výstavbě tenisových kurtů a plovárny na Berounce, zřizování sadů a kultivaci lesních partií. Má zásluhu i na založení Lesního divadla, které bylo postaveno v letech 1919-20. Mezi prvními spolky byly dále Sokol, Sbor dobrovolných hasičů nebo Dělnická beseda Havlíček, v období první republiky vznikla Jednota divadelních ochotníků, Obec Baráčníků a různé sportovní spolky. Mnohé fungují dosud, Okrašlovací spolek však komunistická vláda v 50. letech zrušila.\n\nMěstys Řevnice byl povýšen na město v roce 1968. Při té příležitosti získaly Řevnice i nový městský znak. (Lev ve znaku znamená, že byly původně královským majetkem, vlnité pruhy jsou symbolem řeky Berounky).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Řevnice \"(2957 obyvatel)\" byly v roce 1932 evidovány tyto živnosti a obchody:\n\n\n\n\n\nV Řevnicích funguje Městské kulturní středisko a Městská knihovna Ignáta Herrmanna. Je zde Základní umělecká škola a dva dětské folklórní soubory, taneční soubor Klíček a hudební soubor Notičky. Dlouhou tradici má v Řevnicích ochotnické divadlo. V roce 1923 vznikla Jednota divadelních ochotníků, později byl soubor pod patronací Městského kulturního střediska, v roce 2001 se osamostatnil jako občanské sdružení Divadelní soubor Řevnice. Vystupuje zejména v Lesním divadle, kde se konají i další kulturní akce, např. hudební festivaly (Porta, Řev Řevnice, Blues v lese) nebo Lesní slavnosti divadla. Divadelní představení a koncerty hostí také zrekonstruované řevnické kino nebo sál Zámečku.\n\nŘevnice jsou východiskem značených turistických cest na brdské Hřebeny. Řevnický Okrašlovací spolek ve spolupráci s Klubem českých turistů se přičinil o zprovoznění značené cesty z Řevnic na Skalku a na Babku, která byla první turisticky značenou cestu v Brdech (1889). Turistické průvodce věnované Řevnicím a okolí vznikly už v první polovině 20. století: v roce 1905 vydal Okrašlovací spolek knihu Stanislava Reiniše \"Průvodce po Řevnicích a na Skalku\", další průvodce napsal Josef Václav Bohuslav, jeden z předsedů řevnického Okrašlovacího spolku: \"33 výlety a procházky z Řevnic\" (1912) a  \"Řevnice jako letovisko a turistická brána brdská\" (1930).\n\nPřes Řevnice vedla Zlatá stezka, jejíž část je zachovaná v podstatě původní štětované podobě (zelená turistická značka směrem od hřbitova na jih). Jižně od Řevnic jsou pozůstatky pásu opevnění z 30. let.\n\nV letech 1927-1937 mělo v Řevnicích své sídlo ukrajinské gymnázium (poté bylo přestěhováno do Modřan).\n\n\n"}
{"id": "45522", "url": "https://cs.wikipedia.org/wiki?curid=45522", "title": "Erich Sojka", "text": "Erich Sojka\n\nErich Sojka (11. září 1922 Ostrava – 28. května 1997 Benešov) byl český spisovatel, autor písňových textů a překladatel z polštiny. Je laureátem ceny (1975) polského PEN Clubu za překlady polské literatury. V roce 1997 byl oceněn \"in memoriam\" Cenou Františka Filipovského za celoživotní mimořádnou dabingovou tvorbu.\n\nJedna z jeho babiček byla Polkou, první kontakt s psanou polštinou měl z jejích náboženských knížeček. Vystudoval Filosofickou fakultu UK, studium dokončil v roce 1949. Od té doby se živil překládáním, přivydělával si také psaním písňových textů.\n\nV roce 1952 napsal text Ostravské častušky. Celkem přeložil asi 60 knih. Pro českojazyčné verze filmů upravil množství filmových dialogů, které byly realizovány formou titulků nebo dabingu. Přeložil mj. klasická díla polské literatury jako např. \"Pan Tadeáš\" (\"Pan Tadeusz\") Adama Mickiewicze nebo v českém prostředí málo známou divadelní hru \"Pomsta\" (\"Zemsta\") Aleksandra Fredra a díla Słowackého, Sienkiewicze, Mrożka, Brandstaettera a dalších.\n\nBěhem invaze vojsk Varšavské smlouvy v srpnu 1968 se pokoušel megafonem z auta polsky přesvědčovat polské vojáky, aby se zdrželi od účasti na této operaci. Po řadu let pak nemohl nalézt práci a knihy, které překládal, vycházely bez uvedení autorství.\n\n"}
{"id": "45527", "url": "https://cs.wikipedia.org/wiki?curid=45527", "title": "1985 ve sportu", "text": "1985 ve sportu\n\nČeskoslovensko se v Praze stalo mistrem světa v ledním hokeji. V základní skupině československé mužstvo zvítězilo nad Finskem 5:0, nad NDR 6:1 a nad SRN také 6:1. Poté však podlehlo USA 1:3 a remizovalo s Kanadou 4:4. Po vítězství nad Švédskem v poměru 7:2 si čs. hokejisté vybojovali účast mezi nejlepšími čtyřmi celky. Na tom už nic nezměnila porážka se SSSR 1:5. Ve finálové skupině naši hokejisté vrátili sovětským hokejistům porážku ze základní části a porazili je 2:1. Poté zvítězili nad USA 11:2 a nad Kanadou 5:3 a stali se tak novými mistry světa.\nSportovcem roku v Československu se stal Petr Jirmus (letecká akrobacie) - Na bruselském Heyselově stadiónu přišlo při výtržnostech zejména britských fanoušků před finálovým utkáním PMEZ mezi Juventusem Turín a FC Liverpool (1:0) o život 39 lidí, stovky byly zraněny, někteří těžce. Boris Becker se ve svých 17 letech stal nejmladším vítězem Wimbledonu. Ve finále porazil Američana Currena. Dvouhru žen ve Wimbledonu vyhrála už pošesté Martina Navrátilová. Na strahovském stadionu v Praze se konala Československá spartakiáda 1985. Mezi 820 tisíci diváky byl i předseda Mezinárodního olympijského výboru Juan Antonio Samaranch.Vítězem 72. ročníku Tour de France se stal Bernard Hinault (Francie) před Gregem LeMondem (USA). Na mistrovství světa v odbíjené v Nizozemsku, získalo československé mužstvo stříbrné medaile. Na cyklistickém mistrovství světa v Bassano del Grappa, získali naši cyklisté v časovce družstev na trati dlouhé 180 km stříbrnou medaili. Československo získalo i zlaté medaile v soutěžích mistrovství světa v dráhové cyklistice. Martin Penc zvítězil v bodovacím závodě jednotlivců a dvojice Vítězslav Vobořil a Roman Řehounek triumfovala naprosto suverénním vítězstvím v závodech tandemů. Zlato přivezl i Josef Sabovčík z mistrovství Evropy v krasobruslení a již tradičně bratři Pospíšilové v kolové. Bronz na mistrovství světa v letech na lyžích získal Pavel Ploc. Titul fotbalového mistra republiky vybojovala Sparta Praha, díky lepšímu skóre před Bohemians Praha.\n\nSvětový pohár v akrobatickém lyžování 1984/85\n\nMuži:\n\nŽeny:\n\nMistrovství světa v alpském lyžování 1985\n\n\nSvětový pohár v alpském lyžování 1984/85\n\n\n\n\n\n\n\nVytrvalostní závody:\nFormulové závody:\nNárodní šampionáty F3:\nCestovní vozy:\nRally:\n\nMistrovství světa Calgary\nSvětový pohár\nGrand Prix\n\nMistrovství světa horkovzdušných balonů Battle Creek\n\nMistrovství světa Norsko\nSvětový pohár\n\nMistrovství Evropy\nMistrovství Jižní Ameriky\nMistrovství Afriky\nPohár evropských mistrů\nFIBA Pohár Saporta\nFIBA Pohár Korač\nPohár Ronchettiové\nNárodní ligy:\n\nMistrovství světa Rieti:\n\nMistrovství světa Muži Ruhpolding\nMistrovství světa Ženy Egg am Etzl\nSvětový pohár\n\nMistrovství světa Cervinia\nMistrovství světa Glasgow:\nMistrovství světa Jönköping:\nMistrovství Evropy Grindelwald:\nMistrovství Evropy Grindelwald:\n\n\nMistrovství světa Mnichov :\nSuper Prestige\n\nNárodní ligy:\nMistrovství světa Španělsko:\n\nMistrovství světa Montreal:\n\nMistrovství Evropy:\nMistrovství Afriky - Luanda:\nPan Americké Mistrovství – Manaus:\nEvropský pohár mistrů:\nPohár vítězů pohárů\nPohár EHF\n\nMistrovství Evropy Dinard:\nMistrovství Evropy København:\nMistrovství Evropy Burghley:\nMistrovství Evropy Rosenau:\nMistrovství Evropy Schenefeld:\nSvětový pohár skoky:\n\nMistrovství světa - Soul\nMistrovství Evropy - Hamar\n\nMistrovství světa Mechelen\n\nMistrovství Evropy\n\nMistrovství světa Paříž:\n\nEvropský pohár Papendrecht:\n\nMistrovství světa Tokio:\nMistrovství Evropy Göteborg:\n\nMistrovství světa – Československo\nMistrovství Evropy – Československo\nNárodní ligy:\n\nMistrovství světa:\nMistrovství světa ve freestylu\n\nMistrovství světa Seoul:\nSvětové hry Londýn:\n\nMistrovství světa Owen-Teck:\n\nMistrovství světa muži Melbourne\nMistrovství světa ženy Montreal\n\nMistrovská trofej Perth:\nAsijský pohár\nPohár vítězů Evropských zemí:\n\nMistrovství světa - St. Gallen\n\nMistrovství světa - Oberhof\nSvětový pohár:\n\nMistrovství světa:\n\nMistrovství Evropy Sofie:\n\nMistrovství světa 1985 Seefeld\n\n\nMistrovství světa v letech na lyžích - Planice\n\nTurné čtyř můstků\n\nSvětový pohár\n\nMistrovství světa Moskva\n\nMistrovství světa Barcelona:\n\nMistrovství světa Dortmund:\nMistrovství světa Oslo:\nMistrovství světa Slagharen:\nMistrovství světa Zürich:\n\nMistrovství světa:\nSvětový pohár Brisbane:\nWorld Masters\n\n"}
{"id": "45528", "url": "https://cs.wikipedia.org/wiki?curid=45528", "title": "Akuzativ", "text": "Akuzativ\n\nAkuzativ (zkratka \"ACC\" nebo \"AKUZ\", česky též přechodník, vinitel či předmětník) je jedním z mluvnických pádů, který se vyskytuje v mnoha jazycích. Označuje objekt, který se pojí se slovesem. V mnohých jazycích také pro objekty s některými nebo i všemi předložkami.\n\nAkuzativ existuje, nebo někdy existoval ve všech indoevropských jazycích, včetně latiny, sanskrtu, řečtiny, němčiny, ruštiny a češtiny, v ugrofinských jazycích a semitských jazycích.\n\nAkuzativ je v češtině tak zvaný 4. pád. Používá se jako přímý (vidím \"koho?\", \"co?\") nebo se pojí s některými předložkami (položit \"na stůl\").\n\nVe středním rodě se akuzativ shoduje s nominativem:\n\n\nU mužského rodu a vzorů pán, hrad, muž a stroj se dá pomocí akuzativu rozlišit životnost. Životné vzory mají akuzativ jednotného čísla odlišný od nominativu.\n\nModerní angličtina už pády nemá, ale přesto v ní několik zbytků akuzativu zbylo, například v zájmenech.\n\nStejně jako v češtině je v němčině akuzativ 4. pád a používá se jako přímý nebo se pojí s některými předložkami jako např. \"bis\", \"durch\", \"für\", \"ohne\" atd.\n\nPříklady akuzativů osobních zájmen:\nMnožné číslo:\n\nVe španělštině je akuzativ 4. pád.\n\nPříklady osobních zájmen:\nMnožné číslo:\n\nObjekt slovesa se ve finštině vyjadřuje buď pomocí akuzativu nebo partitivu. Akuzativ sám pak má až na výjimku u osobních zájmen shodný tvar s genitivem.\n\nPoužití buď akuzativu nebo partitivu u jmen má v některých případech podobnou funkci jakou má v češtině vid u sloves. Akuzativ se používá tam, kde se předpokládá ukončenost děje (tedy jakoby dokonavý vid), partitiv pak tam, kde se jedná o děj, který bude v budoucnosti ještě pokračovat.\n\n\nPříklady osobních zájmen:\nMnožné číslo:\n\n"}
{"id": "45532", "url": "https://cs.wikipedia.org/wiki?curid=45532", "title": "Subtropický podnebný pás", "text": "Subtropický podnebný pás\n\nSubtropický podnebný pás neboli subtropy jsou oblasti se subtropickým podnebím. Subtropy leží mezi oblastmi s tropickým podnebím a oblastmi s mírným podnebím. Na subtropy tedy může být nahlíženo jako na jejich přechod. Na severní polokouli leží subtropy mezi 30° a 45°, na jižní polokouli leží subtropy mezi obratníkem Kozoroha a 40°.\n\nV Alisově klasifikaci podnebí jsou hranice vymezeny klimatickými polohami polární a tropické fronty. Pro severní polokouli platí, že severní hranice subtropů odpovídá nejsevernější klimatické poloze tropické fronty a jižní hranice odpovídá nejjižnější klimatické poloze polární fronty. V létě je tedy v subtropech tropická vzduchová hmota a v zimě je v subtropech polární vzduchová hmota.\n\nDále může být subtropické podnebí rozděleno na 4 typy: pevninské (kontinentální), mořské (maritimní), západních břehů pevnin (středomořské) a východních břehů pevnin (monzunové).\n\nV subtropech vegetují společenstva vždy zelených tvrdolistých keřů (makchie), střídavě vlhké lesy subtropů, rostlinstva pouští a polopouští.\n\nV subtropech se pěstují např. bavlníky, tabák, olivy, pomeranče či jiné citrusy a vinná réva. Žijí zde tvorové jako panda, klokan nebo šakal. \n\n"}
{"id": "45533", "url": "https://cs.wikipedia.org/wiki?curid=45533", "title": "Jindřich Fügner", "text": "Jindřich Fügner\n\nJindřich Fügner, narozen jako Heinrich Anton Fügner (12. září 1822 Praha – 15. listopadu 1865 Praha-Nové Město), byl jeden ze zakladatelů spolku Sokol.\n\nNarodil se v Praze v Růžové ulici čp. 970 jako syn Petera (1787–1863) a Franzisky (1794–1863) Fügnerových. Pokřtěn byl v kostele sv. Štěpána. Otec byl německý obchodník, původem z Litoměřic. Policejní záznamy uvádějí jeho sestry Karolinu, Julii a Wilhelminu a bratra Ferdinanda.\n\nJindřich Fügner se původně také věnoval obchodu, později pojišťovnictví. Ač bylo jeho podnikání úspěšné, měl vyšší cíle. Vzdělával se, věnoval se hudbě, společenským zájmům a sportu. Soukromým studiem a dlouholetým studiem v cizině získal všestranné vzdělání, široký rozhled a ovládal několik jazyků.\n\nDíky dědictví po dědovi (zdědil jeho vinice a lodě) byl vcelku zámožný. Zprvu obchodoval, pak se stal majitelem generální agentury italské společnosti \"Nuova Societa Commerciale d'Assecurazioni\".\n\nKdyž se ve vlasteneckých kruzích seznámil s Miroslavem Tyršem, pomáhal mu uskutečnit jeho myšlenku na založení českého tělocvičného spolku. Tento spolek dostal jméno Sokol Pražský a Fügner se stal jeho prvním starostou. Navrhl a zavedl tykání všech členů a oslovování „bratře“, rovněž přišel jako první v červené blůze, která se stala součástí sokolského stejnokroje. Zasloužil se o výstavbu první sokolovny v Sokolské ulici (bývalé Hradební) v Praze. \n\nDne 10. září 1853 se oženil s devatenáctiletou Kateřinou Tureckou (1834–1906), dcerou smíchovského obchodníka. Až po jeho smrti (28. srpna 1872) si přítel a spoluzakladatel Sokola Miroslav Tyrš oženil s jeho dcerou Renátou (1854–1937).\n\nKonání všesokolských sletů se Jindřich Fügner nedočkal. Předčasně zemřel v pouhých 43 letech v domě čp. 1437 v dnešní Sokolské ulici 43 v Praze 2. Příčinou jeho úmrtí byla „talovitost krve“, tj. pyémie, nákaza rozšířená z původního ložiska krevním oběhem. Jeho pohřeb se stal národní manifestací.\n\nJindřich Fügner a Miroslav Tyrš položili základy Sokolství. Podle knihy \"J. Fügner a české Sokolství\", vydané v roce 1920, „ztělesnil (Fügner) v sobě všechny ctnosti občanské, krajní obětavost, která umožnila uskutečnění ideálů sokolských a nejkrásněji tak dal příklad obětování se jednotlivce zájmům celku. Svému demokratickému smýšlení dal nejlépe průchod na památné schůzi dne 27. března 1862 návrhem, aby členové jednoty sokolské jako projev skutečného bratrství si navzájem tykali. Jindřich Fügner byl člověk neobyčejný svým zjevem, ideální povahou a svým organizátorským duchem. Ač nenarodil se a nevyrostl v ovzduší národním a vlasteneckém, ale naopak v ovzduší úplně lhostejném k národnímu ruchu a českému životu, přece svou vlastní silou, vzácnou energií a přičiněním vyspěl v muže, jehož celý život a veškerá činnost vedena byla nadšením národním pro ideály člověčenstva.“\n\n\n\n"}
{"id": "45537", "url": "https://cs.wikipedia.org/wiki?curid=45537", "title": "Bojanovice (okres Praha-západ)", "text": "Bojanovice (okres Praha-západ)\n\nBojanovice ( ) jsou vesnice pojmenovány po jistému Božanovi ze Žehrovic, kterému jsou také zasvědceny a společně s vesnicemi Malá Lečice a Senešnice též obec v okrese Praha-západ ve Středočeském kraji. Leží asi 18 km jižně od okraje Prahy, 6 km východně od Mníšku pod Brdy, východně od Čisovic, na lesnatém pahorku vycházejícím od levého břehu Vltavy a v údolí říčky Kocáby a jejích přítoků, na východě sousedí s Masečínem (Štěchovice). Zahrnuje atraktivní přírodní a chatařskou oblast. Žije zde obyvatel.\n\nV roce 1976 v Bojanovicích proběhl Druhý festival druhé kultury, hudební undergroundový koncert na opožděnou oslavu svatby Ivana Jirouse a Juliány Stritzkové.\n\nObec Bojanovice se skládá ze tří částí, kterým odpovídají stejnojmenná katastrální území a nacházejí se jihozápadně od samotných Bojanovic: Malá Lečice a Senešnice. Území těchto dvou částí přímo nesouvisí s katastrálním územím Bojanovice, ale je exklávou, která je od hlavní části oddělena územím obce Bratřínov.\n\nEvidenční část Nová Ves pod Pleší obce Nová Ves pod Pleší v areálu sanatoria pod Pleší přesahuje do katastrálního území Senešnice příslušejícího k obci Bojanovice, tj. domy s novoplešskými popisnými čísly 200 až 209 stojí na senešnických parcelách na území obce Bojanovice.\n\nVesnice Bojanovice má 224 stálých obyvatel, 107 domů s popisnými čísly a 206 rekreačních objektů. V roce 1899 měla 338 obyvatel, v roce 1928 již 390, v roce 1950 244 a v roce 1970 271.\n\nVe vsi Bojanovice (518 obyvatel) byly v roce 1932 evidovány tyto živnosti a obchody: družstvo pro rozvod elektrické energie v Bojanovicích, 2 hostince, krejčí, 2 pojišťovací jednatelství, výroba prádla, rolník, trafika, 3 obchody se smíšeným zbožím, spořitelní a záložní spolek pro Bojanovice, 2 truhláři.\n\nDominantou vesnice je kaple sv. Františka Serafinského z Assisi z roku 1879, je zapsána do seznamu kulturních památek. Bývalá budova školy byla v majetku obce od roku 1906, dnes již původnímu účelu neslouží. V roce 1912 byla postavena škola, která fungovala do roku 1978.\n\nVesnice Bojanovice patří do poštovního a zdravotnického obvodu Davle, policejního obvodu Hradištko pod Medníkem a pod elektrorozvodnou služebnu Černošice. Patří k farnosti Davle. (Ostatní dvě části obce patří do poštovního a zdravotnického obvodu Nový Knín, policejního obvodu Mníšek pod Brdy a pod elektrorozvodnou služebnu Dobříš.)\n\nVe vsi působí TJ Sokol Bojanovice a sbor dobrovolných hasičů založený roku 1902.\n\nPrvní dochovaný záznam o vsi je zmínka v zápisech zemských z roku 1107 o darování knížetem Svatoplukem Ostrovskému klášteru u Davle, což Přemysl Otakar I. potvrdil listinou 17. ledna 1205. Roku 1436, po husitských válkách, je císař Zikmund zastavil vladykovi Jakoubkovi z Řitky. Roku 1657 opat Matouš Ferdinand Sobek z Billenberka získal ves zpátky pro klášter, roku 1785 byl klášter zrušen a statky zabavila c. a k. administrace státních statků a spojila je v jedno panství se Slapy.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nMístní části Malá Lečice a Senešnice\n\nPočet obyvatel je uváděn za Bojanovice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé bojanovické aglomeraci nicméně žije necelých 1 tisíc obyvatel.\n\nDopravní síť\n\nVeřejná doprava 2011\n\n"}
{"id": "45539", "url": "https://cs.wikipedia.org/wiki?curid=45539", "title": "Budeč (hradiště)", "text": "Budeč (hradiště)\n\nPamátné místo Budeč, zbytky hradiště, tradicí spojovaného s památkou na knížete Václava, se nachází 17 km severozápadně od centra dnešní Prahy u obce Zákolany a její části Kováry v okrese Kladno. Jedenáct století starý kostel sv. Petra a Pavla na Budči je v jádru nejstarší stojící budovou v Česku. Od roku 1967 je areál chráněn jako kulturní památka a od roku 1962 též jako národní kulturní památka.\n\nHradiště se rozkládá na katastru Kovár v nadmořské výšce kolem 260 až 280 metrů na ostrožně, ukončující několik kilometrů dlouhé návrší, které se táhne od Brandýska k Zákolanům. Pouze na šíji návrší na jihozápadní straně postrádá hradiště přirozenou ochranu; ostatními směry, zvláště pak k jihovýchodu terén prudce klesá do údolí. Převýšení mezi vrcholovou částí hradiště, obtékaného z jižní a východní strany Zákolanským a ze severu Týneckým potokem, dosahuje kolem 60 metrů.\n\nZ písemných pramenů vyplývá, že v 10. století už patřila Budeč k hlavním opěrným bodům Přemyslovců. Někdy mezi roky 895 a 905 zde kníže Spytihněv I. založil rotundu svatého Petra (rozšíření patrocinia o sv. Pavla je doloženo teprve v 16. století). Svatováclavské legendy se zmiňují o tom, že na Budči v mládí pobýval a učil se tu žaltář pozdější kníže Václav. Například legenda \"Crescente fide\" uvádí: \"Jeho otec blahoslavený kníže Vratislav poslal jej do hradu jménem Budeč, aby ho tam cvičil v Žaltáři jistý kněz zvaný Učen.\" Tato tradice byla fantasticky rozvinuta zvláště o několik století později kronikářem Václavem Hájkem. V Hájkově kronice a dalších pozdějších pramenech je Budči patrně přisuzována větší úloha, než měla a je v nich spojena s postavami bájných českých postav (např. Krok a jeho dcery). \n\nAbsence písemných zmínek o Budči ve 12. století, kdy se nepřipomíná ani ve výčtu důležitých hradů ani nejsou jménem zmiňováni žádní hradní správci, výmluvně naznačuje, že zdejší hradiště už v tehdejší státní správě nehrálo roli. Osídlení pokračovalo ještě několik století, ale návrší se postupně vylidňovalo, až zbyly jen kostely se hřbitovem a zbytky valů.\n\nPověst Budče, jako údajného centra vzdělanosti, inspirovala ve 40. letech 19. století pedagoga Karla Slavoje Amerlinga k založení české průmyslové školy, nazvané Budeč, na Novém Městě nad Nuselským údolím v Praze. Tento ambiciózní projekt však zakrátko ztroskotal pro nedostatek financí, budovy byly využity pro vysokoškolské koleje a menzu. Amerlingova propagace Budče se odrazila také v názvech řady dobových učitelských spolků, pojmenovaných „Budeč“. \n\nOd roku 1962 je areál budečského hradiště prohlášen národní kulturní památkou.\n\nV roce 2011 došlo k vyhlášení Přírodního parku Okolí Okoře a Budče, rozšířením původního Přírodního parku okolí Okoře na celé území údolí Zákolanského potoka, které je cenné zachovaným krajinným rázem. V oblasti byly vyznačeny Klubem českých turistů také nové turistické trasy.\n\nPrvním archeologem, který Budeč zkoumal, byl už ve 40. letech 19. století Václav Krolmus. Dlouhodobý systematický archeologický výzkum Budče prováděli v 70. a počátkem 80. let 20. století Zdeněk Váňa a Miloš Šolle, v 80. letech také Andrea Bartošková, která později provedla celkovou revizi dosavadních nálezů.\n\nPodle archeologických nálezů byl vrch obýván už v pravěku. Nejstarší doklady osídlení jsou z období mohylové kultury střední doby bronzové a knovízské kultury pozdní doby bronzové. Do knovízského období spadá také výstavba prvního kamenného opevnění. První hradba ve slovanském období byla postavena právě na zbytcích hradby pravěké někdy v 9. století našeho letopočtu, snad za knížete Bořivoje. Na přelomu 9. a 10. století byl na akropoli postaven kostel – rotunda sv. Petra. Z první poloviny 10. století pochází pohřebiště, přiléhající k tomuto kostelu. Bylo zde zjištěno 56 hrobů, u některých pohřbených objeveny předměty jako náušnice, gombíky či ostruhy. Pohřebiště u kostela mělo křesťanský charakter – nebyly zjištěny žádné milodary či protivampyrické zásahy, běžné v pohanském období. Nová, druhá hradba byla k první přistavěna někdy v průběhu 10. století. Do druhé poloviny 10. století je kladeno založení druhého budečského kostela, zasvěceného Narození Panny Marie. Hromadný hrob asi šesti desítek osob, zřejmě bojovníků, objevený poblíž hradiště v poloze \"Na Týnici\" se snad váže k nějakému blíže neznámému střetnutí z průběhu 10. století. Současná interpretace spojuje zánik knížecího dvorce, překrytí pohřebiště u rotundy druhou fází hradby a vznik hromadného hrobu s jednou zlomovou událostí na hradišti. Nejčastěji je toto spojováno s převratem po zavraždění knížete Václava a počátkem vlády Boleslava I. Někdy koncem 10. či počátkem 11. století byla druhá hradba nahrazena třetí, nejmladší a nejmohutnější hradbou o tloušťce až 11 metrů s předsunutým příkopem. Koncem 11. století už i tato třetí hradba byla neudržovaná a rozpadala se. Funkce hradiště jako pevnosti v této době zanikla.\n\nŠlo o jednolodní stavbu rozměru přibližně 10×5 metrů s podkovovitou apsidou. Snad někdy ve 13. století byla k západnímu průčelí přistavěna věž. Podle archeologických náznaků byl kostel P. Marie zřízen někdy ve 2. polovině 10. století. Na rozdíl od sousední rotundy však písemné prameny o stavbě tohoto kostela mlčí. Poprvé ho zmiňuje až kronikář Václav Hájek v 16. století. Za josefínských reforem byl roku 1786 kostel zrušen a po čase zbořen. Kamení bylo údajně počátkem 19. století použito ke stavbě blízké hřbitovní zdi. Obrys kostela dnes v trávě připomíná maketa základového zdiva.\n\nDochované opevnění sestává ze dvou hlavních obvodů. Vnitřním je oválná akropole v nejvyšším bodě terénu, zaujímající plochu přes 3 ha. Valy akropole mají obvod přes 700 m. Na akropoli dodnes stojí rotunda sv. Petra a Pavla s přilehlým hřbitovem a jen o několik desítek metrů dál jsou v zemi vyznačeny základy někdejšího kostela Narození Panny Marie. Vnějším okrskem hradiště je zhruba trojúhelníkové předhradí o ploše přes 19 ha, obklopující akropoli ze severní strany. Opevnění předhradí dosahuje délky přibližně 1,5 km. Část odborníků předpokládá, že k těmto dochovaným valům se na severní a východně straně přimykala ještě menší předsunutá opevnění. Vzhledem k pozdějším zásahům do terénu však dnes už jejich průběh nelze s jistotou doložit.\n\nRotunda, původně zasvěcená pouze sv. Petru, byla postavena z příkazu knížete Spytihněva I. někdy po roce 895. Zdivo mírně nepravidelné kruhové stavby o průměru přes 8 m je z velké části původní. Jde o nejstarší dodnes funkční stavbu na našem území. Hranolová věž na severní straně přibyla někdy ve 2. polovině 12. století. Uvnitř se dochovala kamenná renesanční kazatelna s datem 1585. Přístavba sakristie pochází z roku 1663. Vnitřek kostela byl 2. srpna 1876 poškozen požárem a většina výzdoby včetně hlavního oltáře je tak novodobá. Nynější oltář vytvořil v letech 1926 až 1927 podle návrhu Štěpána Zálešáka řezbář František Vavřich. V jeho středu je umístěn krucifix neznámého původu z konce 16. století. Stylizovaná podoba budečského kostela ve stříbrném provedení na červeném poli je vyobrazena na znaku a praporu obce Zákolany.\n\nPo staletí se na Budči pohřbívalo u kostela Narození Panny Marie. Po zboření kostela byl nový hřbitov zřízen roku 1836 v těsném sousedství rotundy sv. Petra a Pavla. Nějaký čas se o Budči uvažovalo jako o možném místě ke zřízení národního pohřebiště zasloužilých osobností, tato myšlenka však byla nakonec realizována na Vyšehradském hřbitově v Praze. Na budečském hřbitově jsou hroby pedagoga Karla Slavoje Amerlinga, sochaře Františka Hnátka, historiků Otto Urbana a Václava Davídka, rodiny Františka Prokůpka, která zahynula při železničním neštěstí v roce 1947 i některých obětí železničního neštěstí, ke kterému došlo v Zákolanech 25. ledna 1964.\n\nV průběhu 20. století se Budeč stala oblíbeným katolickým poutním místem. Hlavní pouti se konají dvakrát do roka – koncem června na svátek patronů sv. Petra a Pavla a koncem září takzvaná Národní svatováclavská pouť. Turistům je interiér rotundy přístupný v létě o víkendech, kdy tu kladenské muzeum zajišťuje průvodcovskou službu. Přes Budeč vede červeně značená turistická trasa údolím Zákolanského potoka z Kralup nad Vltavou na hrad Okoř; nejbližším východiskem od hromadné dopravy je železniční stanice Zákolany, vzdálená asi kilometr.\n\n\n"}
{"id": "45542", "url": "https://cs.wikipedia.org/wiki?curid=45542", "title": "Záhřebská župa", "text": "Záhřebská župa\n\nZáhřebská župa (chorvatsky Zagrebačka županija) je jedna z chorvatských žup. Žije zde 317 642 obyvatel.\n\nŽupa se nachází v okolí hlavního města Chorvatska, Záhřebu. Stejně jako většina žup na severu Chorvatska, i tato patří k těm menším. Na západě hraničí se Slovinskem, na východě s mnohými dalšími oblastmi. Její území tvoří většinou údolí řeky Sávy a rovina Moslavina a Turopolje. Celá oblast profituje z blízkosti hlavního města; mnoho průmyslových závodů a nově se rozrůstajících satelitních měst se nachází právě zde, mimo Záhřeb.\n\n\n"}
{"id": "45544", "url": "https://cs.wikipedia.org/wiki?curid=45544", "title": "Chaos (mytologie)", "text": "Chaos (mytologie)\n\nChaos (starořecky \"Χαος\", též \"Chaeos\" \"Χαεος\") je v řecké mytologii nejstarší z prvotních božstev, často ztotožňované s propastí, prázdnotou, vzduchem či povětřím, někdy s temnotou a tím pádem s Erebem. Ovidius jej popsal jako „mohutnou masu, beztvarou a pustou, nic než spočívající tíži, hromadu neslučitelných jader“\n\nHésiodos o něm píše:\n\nPodle Aristofánovy komedie \"Ptáci\" existoval na počátku Chaos společně s Nyktou, Erebem a Tartarem. Z vejce sneseného Nyktou se poté zrodil Erós a ten společně s Chaosem zplodil ptáky. Podle různých orfických zdrojů existoval na počátku Chronos – Čas, který sám či společně s Ananké – Nutností, zplodil Aithér – horní povětří a Chaos – dolní povětří, případně i Erebos – temnotu. Quintus ze Smyrny označuje za Chaosovy dcery bohyně osudu Moiry, Básník Alkmán ztotožňuje Chaos se záhadným božstvem jménem Poros.\n\nNa Chaos z řecké mytologie volně navazují výskyty Chaosu (nebo Chaose) ve fantasy literatuře.\n"}
{"id": "45545", "url": "https://cs.wikipedia.org/wiki?curid=45545", "title": "Hrad Himedži", "text": "Hrad Himedži\n\nHimedži (: 姫路城; \"Himedži-džó\") je japonský hrad ve městě Himedži (姫路), prefektura Hjógo.\nJe to jedna z nejstarších zachovalých staveb z japonského středověku. V roce 1993 byl Himedži zapsán na Seznam světového dědictví UNESCO. Hrad je zároveň japonským \"Národním kulturním pokladem\". Společně s hradem Macumoto a s hradem Kumamoto tvoří tzv. „Tři slavné hrady“. Je také nejvíce navštěvovaným hradem v Japonsku. Někdy je také nazýván \"Hakurodžó\" nebo \"Širasagidžó\" (白鷺城, „Hrad bílé volavky“), díky svému zářivě bílému exteriéru.\n\nHrad Himedži se často objevuje v japonské televizi. Hrad Edo (dnes \"Kókjo\") totiž nemá hradní věž, a tak pokud je třeba v historických filmech a seriálech dostatečně reprezentativní náhrada, producenti se automaticky obracejí k Himedžidžó.\n\nHimedži představuje skvělý příklad japonského hradu - má mnoho z obranných a architektonických prvků spojovaných s představou japonského hradu. Vysoké kamenné základy, nabílené zdi a rozmístění budov uvnitř komplexu bylo charakteristické pro všechny japonské hrady. Rovněž rozmístění palebných postavení, otvorů pro vrhání kamenů ap. je ukázkou typického hradního designu. Dnešní hradní věž je z roku 1601.\n\nJedním z nejdůležitějších obranných prvků hradu Himedži, a asi i nejznámějším, je matoucí labyrint cest vedoucích k hlavní věži. Brány, nádvoří a vnější hradby jsou uspořádány tak, aby nutily útočníky postupovat k hradní věži po spirále kolem hradu. To je vystavovalo neustálé palbě obránců po celou dobu jejich cesty k hlavní věži. Navíc měla tato přístupová cesta mnoho slepých konců. Ovšem Himedži nikdy nebyl napaden takovýmto způsobem, a tak obranný systém zůstal nevyzkoušený.\n\nHrad byl navržen a postaven během Nanboku-čó (\"císařského schizmatu\") v období Muromači. V té době byl nazýván \"Hrad Himejama\". V roce 1346 Akamacu Sadanori naplánoval hrad na úpatí hory Himedži, kde Akamacu Norimura již předtím postavil chrám Šomjodži. Po \"válce Kakicu\" převzal kontrolu a plánování hradu krátce klan Jamana, ale během války Ónin se vrátil do rukou rodu Akamacu.\n\nV roce 1580 Tojotomi Hidejoši převzal kontrolu nad hradem a Kuroda Jošitaka postavil třípatrovou věž.\n\nPo bitvě u Sekigahary v roce 1601 Tokugawa Iejasu svěřil hrad Himedži do rukou Ikedy Terumasy. Ikeda během osmi let přestavěl hrad do přibližně dnešní podoby. Poslední větší přístavba, \"Západní nádvoří\", byla dokončena roku 1618.\n\nHimedži byl jedním z posledních útočišť \"tozama daimjó\" na konci období Edo. Byl držen potomky Sakaie Tadasuma až do reforem Meidži. V roce 1868 nová japonská vláda poslala Okajamskou armádu, pod velením jednoho z potomků Ikedy Terumasy, aby hrad ostřelovala slepými náboji a vytlačila obránce pryč z hradu.\n\nKdyž byl v roce 1871 zrušen systém han, hrad Himedži byl prodán v aukci. Konečná cena byla 23 jenů a 50 senů. Ovšem náklady na rozebrání hradu se ukázaly být příliš vysoké, a tak byl tento záměr opuštěn.\n\nDesátý pěchotní regiment obsadil hrad Himedži v roce 1874 a Ministerstvo války ho převzalo pod svou kontrolu roku 1879. Hlavní věž byla renovována v roce 1910 pomocí 90 000 jenů z veřejných fondů.\n\nV roce 1945, koncem druhé světové války, byl Himedži bombardován. Ačkoli vedle stojící škola byla vypálena do základů, hrad přežil prakticky nepoškozen (až na několik drobných šrámů od výbuchů v sousedství).\n\nHimedži byl použit při natáčení filmu \"Ran\" Akira Kurosawy v roce 1985 a rovněž část filmu \"Poslední samuraj\" (2003) se zde točila (za použití umělého sněhu). Hrad Himedži posloužil jako sídlo japonské tajné služby ve snímku o Jamesi Bondovi \"Žiješ jenom dvakrát\" (1967) s Seanem Connery v hlavní roli.\n\n"}
{"id": "45547", "url": "https://cs.wikipedia.org/wiki?curid=45547", "title": "Olše (řeka)", "text": "Olše (řeka)\n\nOlše (dříve \"Olza\", , dříve \"Oldza\" nebo \"Olsza\", v těšínském nářečí \"Olza;\" německy \"Olsa\") je řeka v okresech Frýdek-Místek a Karviná v České republice a ve Slezském vojvodství v Polsku, přičemž částečně tvoří státní hranici. U města Bohumín se vlévá do Odry. Olše je 86,2 km dlouhá, její povodí má rozlohu 1 118 km², z toho 479 km² na území Polska.\n\nPramení nedaleko polské vesnice Jistebná ve Slezských Beskydech v nadmořské výšce 840–880 m. V horní části od Jablunkova po Třinec tvoří hranici mezi Slezskými a Moravskoslezskými Beskydy. Od Těšína ke Karviné a od Závady k ústí tvoří česko-polskou hranici. Vlévá se do řeky Odry ve výši 195 m n. m.\n\n\nPrůměrný průtok ve Věřňovicích na říčním kilometru 7,5 činí 15,4 m³/s. Maximální průtok na témže místě 17. května 2010 dosáhl cca 1 030 m³/s.\n\nHlásné profily:\nNa řece Olši leží několik významných měst, z nichž největší je Karviná (k 1. 1. 2014 zde žilo 57 005 obyvatel). V minulosti poblíž Olše také stálo několik hradů a zámků: Šance, Hrádek, hrad a zámek v Těšíně, zámky Ráj, Solca, Fryštát v Karviné a Petrovice u Karviné, z nichž jen zámky Fryštát a Petrovice jsou dodnes stojící a veřejnosti přístupné. Zámeček v Petrovicích stojí nad řekou Petrůvkou, přítokem Olše, jen 7 km od ní. Také hrad a zámek v Českém Těšíně je přístupný, ale z někdejšího hradu jsou dnes jen trosky.\n\nV místních dialektech se řece podél toku říkalo \"Olza\", \"Olsa\", \"Olša\". Jméno \"Olza\", dříve \"Oldza\", pochází zřejmě od slova „oliga“ [olьga], což v jazyce starých Slovanů označovalo „řeku bohatou na vodu“ (a s významem „olše“ nesouvisí).\nEtymologie Jürgena Udolpha vychází z předpokládaného tvaru \"Aliga\", \"Olьga\", \"Oldza\". Tentýž autor rekonstruuje kořenovou podobu *el-g/*ol-g- „zapáchat, hnít“, \"Olza\" tedy znamená dle Udolpha „páchnoucí řeka“. Ondřej Šefčík etymologizuje – dnešní \"Olza\" (\"Olьza\", germánská \"Aliza\") po uplatnění Vernerova zákona vzniklá z původního, staroevropského \"Alisa\". Jméno \"Olza\" snad tedy znamenalo prostě jen „tok“, což je z hlediska pravidel pro určování staroevropských hydronym naprosto regulérní.\nV německy vydaných mapách se řeka objevuje od roku 1493 jako \"Olsa\" (německy se čte Olza). Název \"Olsza\" [olša] či \"Olše\" vznikl díky jazykovým puristům na konci 19. století. Na 10. shromáždění Kongresu Poláků v České republice v roce 2008 zavázali delegáti radu Kongresu k rozhodným akcím za navrácení jména Olza v Česku.\n\nŘeka Olše má velký význam i pro místní polskou menšinu – k řece se vztahuje i její neoficiální hymna Płyniesz Olzo po dolinie (\"Plyneš Olše po dolině\"). Poláci též nazývají východní část českého Těšínska Zaolzie (\"Zaolší\" – oblast ležící za řekou Olší viděno směrem z Polska), přestože částečně leží i na pravém břehu řeky.\n\n\n"}
{"id": "45550", "url": "https://cs.wikipedia.org/wiki?curid=45550", "title": "Olza", "text": "Olza\n\nOlza je vesnice v Polsku v okrese Wodzisław, ležící na břehu řeky Olše (v polštině a těšínském nářečí \"Olza\"), blízko jejího ústí do Odry, na česko-polské hranici, ve Slezském vojvodství. V roce 2008 měla 1699 obyvatel.\n\nVesnice byla zahrnuta do gminy Gorzce, která je zmiňována již ve 13. století v souvislosti placení desátku pro klášter benediktýnů v Týnci u Krakova.\n\nV letech 1975–1998 byla podřízená Katovickému vojvodství.\n\nV obcise nychází kaple z roku 1801, která byla 30. dubna 1999 zapsána do registru památek pod číslem A/4/99.\n\nVesnicí prochází silnice 78. Železniční nádraží je na železnici Wodzisław Śląski – Bohumín s odbočkami do Ratiboře a Pšova.\n"}
{"id": "45561", "url": "https://cs.wikipedia.org/wiki?curid=45561", "title": "Seznam rybníků v Česku", "text": "Seznam rybníků v Česku\n\nPřehled rybníků v Česku větších než 150 ha, seřazený podle rozlohy vodní plochy dle katastru nemovitostí\n\nPřehled většiny zbývajících rybníků v Česku větších než 100 ha, seřazen podle aktuální rozlohy vodní plochy dle katastru.\n\nV Česku se nachází více než sto dalších rybníků větších než 50 ha.\n\n\nDo 13. století nelze spolehlivě doložit velikost tehdejších rybníků. Počátkem 13. století se již stavěly rybníky s plochou více než 100 ha. Nejstarším dochovaným velkým rybníkem je Žárský rybník (120 ha), který je zmiňován již v roce 1221. V následujících staletích docházelo k rychlému pokroku v rybníkářství. V patnáctém století byl největším českým rybníkem Blato (též Blatské jezero) u Poděbrad s plochou přibližně 990 ha. Na Pardubicku byla vybudována dnes již neexistující soustava s několika rybníky blížících se 1000 ha. Největším rybníkem z nich byl Čeperka dokončený v roce 1496. Různí autoři odhadují maximální velikost Čeperky od 950 ha do 1250 ha. Koncem patnáctého a počátkem šestnáctého století se ukázalo, že takto velké rybníky mají vzhledem k nákladům neuspokojivé hektarové výnosy. Později již takto velké rybníky (vyjma Rožmberku) nebyly navrhovány. V roce 1590 byl dokončen rybník Rožmberk, který byl vzhledem k druhotné protipovodňové funkci naddimenzován i na provoz při zatopeném území nad 2000 ha. Z ekonomických důvodů se rybník provozoval v následujících staletí na ploše okolo 1000 ha. Během povodní v roce 2002 se Rožmberk bez technických problémů rozlil na plochu přibližně 2300 ha. Pro srovnání jednalo se po Lipnu a Orlíku o třetí největší umělou vodní plochu v Česku. Z hlediska maximální vodní plochy v historii rybníka je největším českým rybníkem Rožmberk, pravděpodobně následovaný přibližně poloviční Čeperkou a několika rybníky nad 900 ha.\n\nVyjma Rožmberku všechny skutečně velké rybníky zanikly. Je krajně nepravděpodobné, že uvedené pořadí největších rybníků v Česku bude doplněno v dohledné budoucnosti nově zbudovanými rybníky.\n\n\n\n\n"}
{"id": "45563", "url": "https://cs.wikipedia.org/wiki?curid=45563", "title": "Malé mechové jezírko", "text": "Malé mechové jezírko\n\nMalé mechové jezírko je rašelinné jezero, které se nachází v rašeliništi v národní přírodní rezervaci Rejvíz v okrese Jeseník v Jeseníkách. Leží 1 km jihovýchodně od osady Rejvíz. Jezírko má rozlohu 920 m². Dosahuje hloubky přibližně 5 m. Mocnost rašeliny zde dosahuje 6,6 m a je tak dvakrát větší než u Velkého mechového jezírka. Jeho plocha však stále více zarůstá. Leží v nadmořské výšce 745 m.\n\nJezírko se nachází v severovýchodní části rezervace v rašeliništi na severním břehu potoka. Nevede k němu žádná stezka a není pro veřejnost přístupné. Nejbližší turistická značka vede přibližně 500 m východně od jezírka.\n\nV okolí jezírka roste ze stromů především borovice blatka. Roste zde především mech rašeliník a suchopýr. Můžeme tu také pozorovat rojovník bahenní, rosnatku okrouhlolistou a klikvu žoravinu.\n\nZ živočichů se zde vyskytují pavouci, šídlo rašelinné, žluťásek borůvkový, skokan rašelinný, čolek horský a karpatský\n\n"}
{"id": "45564", "url": "https://cs.wikipedia.org/wiki?curid=45564", "title": "Horst Mahler", "text": "Horst Mahler\n\nHorst Mahler (* 23. ledna 1936 Haynau) je německý právník a obhájce. V sedmdesátých letech minulého století byl mimo jiné jedním ze zakládajících členů ultralevicové teroristické organizace Rote Armee Fraktion, dnes patří mezi nejznámější pravicové aktivisty v Německu, vyznačuje se zejména popíráním holocaustu.\n\nHorst Mahler studoval práva na západoberlínské Svobodné univerzitě, po studiích založil roku 1964 právnickou poradnu. V důsledku svých styků k levicovým organizacím patřily mezi jeho zákazníky prominentní osobnosti jako Rainer Langhans, Fritz Teufel, Gudrun Ensslinová, Beate Klarsfeldová, Andreas Baader a další. Roku 1969 založil spolu s pozdějším poslancem strany Zelených, Hans Christian Ströbelem, takzvaný \"Socialistický advokátský kolektiv\" (\"Sozialistisches Anwaltskollektiv\").\n\nHorst Mahler patří k rozporuplným osobnostem společenského a politického života v Německu. Během svého studia byl členem levicového, avšak ve srovnání s pozdějšími organizacemi nedogmatického svazu SDS. Za členství v tomto svazu byl roku 1960 vyloučen z SPD. V pozdních šedesátých letech se silně angažoval v takzvané mimoparlamentní opozici (APO), roku 1970 se stal členem teroristické organizace RAF.\n\nPro činnost v této organizaci byl 8. října 1970 zatčen a později odsouzen (přepadení banky, násilné osvobození vězně). K jeho obhájcům patřil i Otto Schilly, pozdější ministr vnitra SRN, a také Gerhard Schröder, pozdější kancléř SRN. Ještě během výkonu trestu byl Mahler pro členství v maoistické straně KPD (Aufbauorganisation) a v důsledku ideologických sporů z RAF vyloučen. Roku 1980 byl předčasně propuštěn po odpykání dvou třetin trestu, roku 1987 mu bylo povoleno vykonávat zaměstnání právního obhájce.\n\nBěhem svého uvěznění se Mahler seznámil s dílem filosofa G. W. F. Hegela, četl i další literaturu a změnil své názory. Germánství se pomalu stávalo v jeho očích východiskem pro problémy německé společnosti. Roku 2000 vstoupil k velkému překvapení svých bývalých kolegů do Národně demokratické strany Německa (NPD) a posléze zastupoval tuto stranu i v různých procesech, při různých příležitostech se zasazoval o obnovení Velkoněmecké říše.\n\nRoku 2003 z NPD vystoupil a založil \"Spolek pro rehabilitaci pronásledovaných za popírání holocaustu\" (\"Verein zur Rehabilitierung der wegen Bestreitens des Holocaust Verfolgten\"). Začátkem 2004 byl opět souzen, obviněn byl ze štvaní lidu (německy \"Volksverhetzung\") – Mahler s několika stoupenci požadoval zákaz židovských obcí v Německu, vykázání všech nezaměstnaných přistěhovalců z Německa a další silné zásahy proti různým menšinám. Roku 2002 byl s jeho svolením rozdáván při jedné schůzi NPD leták, označující nenávist vůči Židům za něco zcela obvyklého.\n\nBěhem procesu hrozil soudcům, prokurátorovi a přísedícím trestem smrti podle starého a neplatného říšského trestního kodexu (soudce si v důsledku toho vyžádal dobrozdání psychiatra). I vzhledem k dalším antisemitským vývodům byl Mahler 8. dubna 2004 odsouzen k trestu odnětí svobody a bylo mu zakázáno vykonávat povolání obhájce.\n\nJisté pozornosti se Horst Mahler dočkal až v listopadu 2005, kdy vystupoval jako asistent obhajoby v procesu proti Ernstu Zündelovi a byl této funkce soudcem zbaven.\n\nV únoru 2009 byl Mahler opětovně odsouzen za popírání holocoustu a za tzv. \"Volksverhetzung\" ve více případech k šesti letům odnětí svobody; při započítání dřívějších rozsudků byla dosažena hranice odnětí svobody na celkem dvanáct let. Mahler je vězněn ve věznici v městě Brandenburg an der Havel.\n\n"}
{"id": "45566", "url": "https://cs.wikipedia.org/wiki?curid=45566", "title": "Křivé jezero", "text": "Křivé jezero\n\nKřivé jezero je říční jezero, které vzniklo ze starého ramene Dyje a nachází se mezi jejím tokem a Mlýnským náhonem jižně od Nových Mlýnů a 2 km východně od obce Milovice v okrese Břeclav v Jihomoravském kraji v České republice. Leží v nadmořské výšce 163 m. Má rozlohu 0,5 ha.\n\nOd roku 1973 je součástí stejnojmenné národní přírodní rezervace o rozloze 116,4 ha, která zahrnuje pravobřežní část dyjské nivy a rozkládá se v katastru obcí Milovice a Nové Mlýny v nadmořské výšce 163 až 165 m.\n\nDále po proudu Dyje leží ještě její další slepá ramena, jež jsou rovněž chráněnými územími. Jsou to Květné jezero, Kutnar a Mahenovo jezero (\"Bannwasser\").\n\n"}
{"id": "45572", "url": "https://cs.wikipedia.org/wiki?curid=45572", "title": "Komunistická strana Československa (1995)", "text": "Komunistická strana Československa (1995)\n\nKomunistická strana Československa (KSČ), do prosince 1999 Strana československých komunistů, je česká mimoparlamentní krajně levicová politická strana.\n\nKSČ se hlásí k odkazu původní Komunistické strany Československa, pokládá se za její jedinou pravou pokračovatelku, resp. „obnovenou podobu“ (tak např. sjezdy čísluje kontinuálně) a odsuzuje revizionismus v KSČM. Ideologicky je založena na marxismu-leninismu a její cíl je nastolení diktatury proletariátu v Česku. Strana byla založena některými členy KSČ, kteří z ní byli vyloučeni v porevolučním období za údajná pochybení nebo nezákonnost. Generálním tajemníkem byl zvolen Miroslav Štěpán, na konci 80. let vedoucí tajemník pražského městského výboru KSČ, v letech 1990–91 vězněný za zneužití pravomoci veřejného činitele. KSČ vydává měsíčník \"Československý komunista/JISKRA\".\n\nKSČ prošla na přelomu tisíciletí rozkolem a v roce 2001 se od ní odštěpila nezaregistrovaná Komunistická strana Československa – Československá strana práce, jejímž předsedou je Ludvík Zifčák.\n\nV září 2001 Nejvyšší soud zamítl návrh české vlády na pozastavení činnosti KSČ pro nepodání finanční zprávy za roky 1996–1997.\n\n14. května 2011 proběhl další, „XXII.“ (tj. celkem šestý včetně zakládajícího) sjezd, který byl pouze ideový a měl za úkol potvrdit politiku strany.\n\nV dubnu roku 2014 oznámil tajemník Krajského výboru KSČ Jihomoravského kraje, že spoluzakládá novou politickou stranu Komunistická strana Česká 21 z důvodu pasivity strany po úmrtí Ing. Miroslava Štěpána.\n\nNa sedmém sjezdu KSČ (který tato strana označuje jako „XXIII. řádný sjezd KSČ“) byl 29. listopadu 2014 zvolen nový ÚV KSČ. Na prvním zasedání ústředního výboru byl po zesnulém Miroslavu Štěpánovi novým generálním tajemníkem ÚV KSČ zvolen Jiří Vábr.\n\n"}
{"id": "45573", "url": "https://cs.wikipedia.org/wiki?curid=45573", "title": "Komunistická strana Československa (rozcestník)", "text": "Komunistická strana Československa (rozcestník)\n\nKomunistická strana Československa je název několika politických stran a hnutí na území bývalého Československa:\n\n\n\n\nNa tradici „totalitní KSČ\" také navazuje\n"}
{"id": "45574", "url": "https://cs.wikipedia.org/wiki?curid=45574", "title": "Hemocyanin", "text": "Hemocyanin\n\nHemocyanin je dýchací (respirační) protein, který umožňuje vázat molekulu kyslíku (O). Patří mezi metaloproteiny, protože ve své molekule obsahuje dva atomy mědi.\n\nHemocyanin je obsažen (je volně rozpuštěn) v hemolymfě měkkýšů (kromě vodních plžů z čeledi okružákovití, kde je v hemolymfě krevní barvivo hemoglobin) a u některých členovců, např. u krabů.\n\nOxidovaná forma (Cu) je modrá a neoxidovaná forma (Cu) je bezbarvá. Umožňuje vázat jen asi 70 ml kyslíku na 1 litr hemolymfy, protože molekula O se váže na 2 atomy mědi. Hemoglobin umožňuje vázat až 200 ml na 1 litr hemolymfy.\n\nAtomy mědi hemocyaninu jsou vázány jako prostetická skupina skládající se z \"histidinových peptidů\".\n\nHemocyanin se skládá z mnoha samostatných proteinových podjednotek a každá z nich obsahuje 2 atomy mědi a každá umožňuje vázat jednu molekulu kyslíku. Každá podjednotka má atomovou hmotnost asi 75 kilodaltonů (kDa). Podjednotky jsou navázány podle živočišného druhu buď jako dimery nebo jako hexamery a mohou se řetězit a přesáhnout tak atomovou hmotnost 1 500 kDa. Podjednotky jsou homogenní nebo heterogenní.\n\nVyužití při získávání protilátek: Hemocyanin z plžů nadčeledi Fissurelloidea se naváže na protein, který je předmětem našeho zájmu a vpraví se laboratornímu živočichovi. Takto se běžně používá (např. pro protilátku anti-ubiquitin) jako stimulant imunitního systému a živočich produkuje protilátky proti tomu určitému proteinu. Pak izolujeme monoklonální protilátky pro další výzkum.\n\n\n"}
{"id": "45580", "url": "https://cs.wikipedia.org/wiki?curid=45580", "title": "Loukov (okres Kroměříž)", "text": "Loukov (okres Kroměříž)\n\nLoukov je obec nedaleko Bystřice pod Hostýnem ve Zlínském kraji v České republice. Spolu s dalšími 14 obcemi je součástí mikroregionu Podhostýnsko. Se sousedními Libosváry tvoří od roku 1976 jeden administrativní celek. Žije zde obyvatel.\n\nKatastrální území \"Loukov u Bystřice pod Hostýnem\" má rozlohu 1222 ha.\nV obci je železniční zastávka Loukov na trati Kojetín - Valašské Meziříčí. Z železniční stanice Osíčko je obsluhovaná vlečka do areálu ČEPRO.\n\nLoukov je poprvé zmiňován k roku 1348, kdy jeho část náležela Vavřincovi z Količína. Tehdy se psal \"Lucow\", roku 1391 \"in villa Lukowyc\", 1466 \"Lukow\", v letech 1675, 1718 a 1846 je uváděn jako \"Laukow\", od roku 1872 již jako \"Loukow\", \"Loukov\".\nNázev byl patrně odvozen od staročeského slova \"lúka\" ve smyslu travnatého místa v lese, jehož hranice byla kdysi podstatně níže.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení. V roce 2001 měly obě vesnice dohromady 921 obyvatel, z toho 465 žen. V roce 2012 vzrostl počet obyvatel na 972.\n\n\nDlouholetou tradici má místní fotbalový klub FK Loukov. Po několika sezónách strávených v nejnižší soutěži vyhrál v sezoně 2011/2012 3. třídu skupiny A okresu Kroměříž. Od sezony 2012/2013 hraje své zápasy v Okresním přeboru okresu Kroměříž. Stolní tenis se hraje rekreačně od roku 2000 v místním kulturním domě.\n\nVíce než 30 let zde funguje Asociace sportu pro všechny (ASPV) založená v roce 1980. Postupně se ze spolku stal oddíl základní a rekreační tělesné výchovy. Mezi různými sporty nechybí ani netradiční hry Woodball nebo Kubb, se kterými místní ženy uspěly na republikové úrovni.\n\n"}
{"id": "45582", "url": "https://cs.wikipedia.org/wiki?curid=45582", "title": "Samota (místo)", "text": "Samota (místo)\n\nSamota nebo venkovská samota obvykle označuje osamocené venkovské lidské obydlí tvořené jediným domem, výjimečně až dvěma nebo třemi obydlenými domky. Samota může být také charakterizována nepřítomností dalšího stavení „na doslech\" ani „na dohled\" (podle terénu krajiny). Samoty obvykle administrativně patří do obce, na jejímž území se nacházejí.\n\nPolohu samoty mohou mít i solitérní venkovská sídla jako zámečky, hospodářské dvory a usedlosti, hájovny, myslivny, mlýny, hamry. Osamocená poloha těchto objektů byla volena pro účelovou činnost vázanou na zemědělskou kulturu (hájovny a myslivny na okraji lesů a obor), na zdroj energie (vodní a větrné mlýny, hamry), na zdroj příjmů (hospody u křižovatek) nebo z důvodu zvláštního společenského postavení vlastníka či obyvatele (reprezentativní sídlo).\n\nV kontextu středověkých sídel se seskupení dvou až tří usedlostí označuje sedliště.\n\n"}
{"id": "45596", "url": "https://cs.wikipedia.org/wiki?curid=45596", "title": "Tachovský úl", "text": "Tachovský úl\n\nTachovský úl byl zaveden kolem roku 1965 ve Státním statku Tachov. Základem úlu je univerzální uteplený nástavek na devět rámků míry 39×24 cm. Tuto tzv. Adamcovu rámkovou míru používá většina českých včelařů což umožnilo tachovské včelí farmě vyrábět včelařský materiál a pomůcky i pro širokou veřejnost. \n\nV době silné izolovanosti Československa nebyla Adamcova rámková míra špatnou volbou.\nUniverzální tachovský nástavek může být bez úprav použit v plodišti nebo jako medník. I ostatní díly úlu: dna, stropy, mřížky, krmítka, byly používány jako stavebnice. Což se výrazně projevilo při tzv. tachovském způsobu včelaření.\n\nStátní statek Tachov provozoval s tachovskými úly rozsáhlé včelařské kočování k plodinám a do lesů za medovicovou snůškou. Jeden pracovník byl schopen při návštěvě stanoviště obsloužit čtyřicet úlů. Praktické zkušenosti tachovského včelaření byly posléze publikovány a velmi pozitivně ovlivnily způsob včelaření českých včelařů.\n\n"}
{"id": "45600", "url": "https://cs.wikipedia.org/wiki?curid=45600", "title": "602PC Suite", "text": "602PC Suite\n\n602PC SUITE byl kancelářský balík od společnosti Software602 určený pro 32bitové operační sysémy Microsoft Windows.\n\nObsahoval textový editor 602Text a tabulkový procesor 602Tab – alternativy k Microsoft Wordu a Excelu, kompatibilní s formáty .wpd (nativně), .doc, .dot, .txt, .rtf a .html resp. .wls (nativně), .xls, .xlt a \"dBASE\" .dbf, dále grafický editor 602Photo pro úpravu a tisk obrázků i fotografií s podporou různých efektů a organizátor digitálních fotografií 602Album umožňující přímý export do .pdf. Existuje také ve funkčně omezené bezplatné verzi. Vývoj a prodej 602PC SUITE byl roku 2004 ukončen a balík byl nahrazen novým 602Office, který je založen na opensource projektu Apache OpenOffice.\n\n\n"}
{"id": "45606", "url": "https://cs.wikipedia.org/wiki?curid=45606", "title": "Harriet (želva)", "text": "Harriet (želva)\n\nŽelva Harriet (cca 1830 – 23. června 2006) byla samice želvy sloní (\"Geochelone nigra\"), podle Guinessovy knihy rekordů nejstarší želva světa.\n\nZ historických dokumentů se zdá být pravděpodobné, že Harriet v roce 1835 sebral jako pětileté mládě na Galapágách vědec Charles Darwin v rámci svého výzkumu evoluce. Fakt, že Harriet patřila k endemickému poddruhu, jenž se vyskytuje na ostrově, který Darwin nenavštívil, bývá vysvětlován tím, že byla zřejmě již dříve odchycena trestanci, žijícími na jednom z navštívených ostrovů, a těm později odebrána Darwinem. Želva byla nejprve převezena do Anglie, později ji John Wickham převezl do Austrálie. V roce 1870 se želva objevuje v brisbanské zoo, ale podrobnosti nejsou známy, neboť záznamy byly v roce 1893 zničeny povodní.\n\nOd roku 1987 žila Harriet v soukromé zoo severně od Brisbane a těšila se dobrému zdraví. Podle návštěvníků ZOO i jejích ošetřovatelů byla velmi přátelská a měla velmi ráda kontakt s lidmi, např. když ji poplácavali po krunýři. Uhynula 23. června 2006 na selhání srdce ve věku 176 let.\n\n"}
{"id": "45608", "url": "https://cs.wikipedia.org/wiki?curid=45608", "title": "Marmoleum", "text": "Marmoleum\n\nMarmoleum je jedna z obchodních značek pro přírodní linoleum z pryskyřice, lněného oleje, dřevité nebo korkové moučky, juty, vápence a přírodních barviv. Hlavní složka – lněný olej – se extrahuje ze lnu a rozpouští se s borovicovou pryskyřicí. Potom se přidá dřevitá moučka získaná ze dřeva, které vyrostlo v obnovitelných lesích, čímž se výrobku dodá plnivo a zároveň se zlepší barvy vytvořené ekologicky šetrnými barvivy. Vápenec se používá k vytvoření jemné struktury a juta pro rub podlahoviny. Nejčastěji se vyrábí v tloušťce 2 až 3,2 mm. Látka má dlouhou životnost, která se pohybuje okolo 50–70 let a má příznivé vlivy proti šíření bakterií. Díky přírodním látkám používaným na výrobu se jedná čistě o ekologický výrobek, který je odbouratelný přírodními procesy. \n\nVynálezcem marmolea je Frederick Walton, který v roce 1863 použil poprvé jako pojivo lněný olej a kalafunu a přimísil moučku z jehličnanů do korkové moučky. Jako nosnou kostru použil jutu, díky čemuž umožnil lepší manipulaci a pokládku podlahy. \n\n\n\n"}
{"id": "45609", "url": "https://cs.wikipedia.org/wiki?curid=45609", "title": "602Office", "text": "602Office\n\n602Office byl komerční multiplatformní kancelářský balík společnosti Software602, kompatibilní jak s Windows tak i Linuxem. Jednalo se o soubor programů, kterým se firma snažila konkurovat produktu Microsoft Office. První verze vznikla v polovině roku 2004 a byla postavena na otevřeném kancelářském balíku OpenOffice.org verze 1.1.4. Poslední 602Office 2.3 byl postavený na novém otevřeném balíku OpenOffice.org 2.0. Před nástupem této sady společnost vyvíjela vlastní kancelářský balík 602PC Suite. Po roce byl však název 602Office nahrazen názvem iOffice, nový balík už není kompatibilní s Linuxem.\n\nBalík 602Office obsahoval:\n\n\n602Office od verze 2.0 plně používal a podporoval otevřený souborový formát OpenDocument.\n\n\n"}
{"id": "45610", "url": "https://cs.wikipedia.org/wiki?curid=45610", "title": "Cep", "text": "Cep\n\nCep je zemědělské nářadí, používané od starověku až do novověku k mlácení obilí za účelem oddělení zrna od plev. Skládá se z dlouhé násady, na které je na závěsu umístěno asi 40 cm dlouhé břevno (tedy pohyblivá hlava cepu). Okovaný cep sloužil také jako zbraň v dobách husitských i jiných selských válek.\n\nObdobí sklizně obilí se nazývá žně.\n\nŽňová technologie sklizně byla zhruba následující:\n\n\nCep přestal být používán s nástupem mnohem efektivnějších strojních mechanických mlátiček a později obilních kombajnů.\n\nV dobách husitských válek byly okované cepy používány jako jedna z efektivních zbraní husitskými vojsky. Rolníci, kteří tvořili hlavní součást vojska, s ním uměli dobře zacházet a zbraň jako taková umožňovala bojovat mimo dosah mečů útočníků.\n\nCepy spolu s kosami a vidlemi tvořily improvizovanou výzbroj sedláků i v dobách selských bouří.\n\n"}
{"id": "45613", "url": "https://cs.wikipedia.org/wiki?curid=45613", "title": "Index lomu", "text": "Index lomu\n\nIndex lomu (značí se \"n\" nebo \"N\") je bezrozměrná fyzikální veličina popisující šíření světla a všeobecně elektromagnetického záření v látkách. Jeho základní využití spočívá v modelování lomu světla na rozhraní látek, kterými se světlo šíří různou rychlostí (Snellův zákon), a také k výpočtům míry odrazu a průchodu světla ve Fresnelových rovnicích.\n\nV nejjednodušším případě – pro průhledné a čiré látky – lze index lomu \"n\" považovat za konstantu, vztahující se k celému rozsahu viditelného světla. V tom případě je index lomu vždy větší než 1 a rychlost šíření světla v dané látce \"v\" je určena vztahem\nkde \"c\" je rychlost světla ve vakuu. Takto definovaný index lomu se označuje jako absolutní index lomu.\n\nPro přechod z prostředí s indexem lomu formula_2 do prostředí s indexem lomu formula_3 se často používá relativní index lomu formula_4, který je definován jako\nPro přechod vlnění opačným směrem je index lomu\nformula_6\nPomocí relativního indexu lomu lze psát\nkde formula_8 je rychlost šíření vln v prvním prostředí (s indexem lomu formula_2) a formula_10 je rychlost šíření ve druhém prostředí (s indexem lomu formula_3).\n\nNa rovinném rozhraní dvou látek s různými indexy lomu dochází k lomu světla dle Snellova zákona:\nkde α je úhel svíraný daným proudem světla a kolmicí na rovinu dopadu na materiál a β je úhel svíraný proudem světla a kolmicí na rovinu dopadu ze strany materiálu, do kterého se dané světlo láme.\n\nAbsolutní index lomu některých látek je uveden v následující tabulce.\n\nMáme-li dvě prostředí, pak prostředí s větším absolutním indexem lomu se nazývá opticky hustší, a prostředí s menším absolutním indexem lomu se nazývá opticky řidší prostředí. Při přechodu z opticky hustšího prostředí do prostředí opticky řidšího je relativní index lomu menší než jedna. Naopak při přechodu z prostředí opticky řidšího prostředí do prostředí opticky hustšího je relativní index lomu větší než jedna.\n\nTak jako všechny optické konstanty je i index lomu obecně komplexní funkcí frekvence (resp. vlnové délky), \"N(ω)=n(ω) + i κ(ω)\", má tedy reálnou a imaginární část.\n\nReálná část je zobecněním indexu lomu popsaného v předešlém odstavci. Látky se často vyznačují přítomností několika oblastí průhlednosti v elektromagnetickém spektru; v každé z nich je \"n\" téměř konstantní, přičemž tyto konstantní hodnoty rostou směrem k větším frekvencím.\n\nFrekvenčně závislý index lomu také popisuje rychlost šíření světla v látce, avšak navíc je třeba rozlišovat mezi fázovou a grupovou rychlostí: zatímco \"fázová rychlost\" popisuje rychlost šíření ploch se stejnou fází vlnění, \"grupová rychlost\" se vztahuje k obálce amplitudy, neboli k rychlosti šíření signálu (informace).\n\nFázová rychlost má hodnotu:\na grupová rychlost je rovna:\n(jmenovatel se také označuje pojmem \"grupový index lomu\").\n\nGrupová rychlost nemůže přesáhnout hodnotu \"c\" ve shodě s teorií relativity; v opticky čerpaném prostředí (čerpání typu používaného v laserech) však může být záporná. Děje se tak vždy výhradně v oblasti, kde je současně velmi silná absorpce, což vyžadují Kramersovy-Kronigovy relace. V květnu roku 2006 oznámil tým Univerzity v Rochesteru (USA) vedený Robertem Boydem důkaz záporné grupové rychlosti v časopise Science – experiment prokázal, že se v takovém prostředí světelný puls šíří opravdu pozpátku.\n\nNaproti tomu fázová rychlost, která není spojena s přenosem informace, může nabývat téměř libovolných hodnot, vyšších než \"c\" nebo dokonce záporných (viz níže).\n\nIndex absorpce, κ(ω) udává míru útlumu procházejícího záření v dané látce pohlcením (absorpcí). Lze z něj určit např. absorpční délku \"d(ω)\" pomocí vztahu\n\nUrazí-li v dané látce záření o úhlové frekvenci \"ω\" vzdálenost \"d\", poklesne jeho intenzita na hodnotu 1/\"e\", tj. asi na 36,8 %.\n\nObecně se index lomu značí \"n\", ale protože doopravdy závisí index lomu na vlnové délce právě toho světla, jež se láme, tak se u materiálů většinou index lomu značí \"n\" s dolním indexem, ve kterém je písmenné označení vlnové délky - barvy světla, pro které daný index lomu platí.\n\nVětšinou se u materiálů v rychlosti uvádí index lomu \"n\", což je index lomu pro světlo z Fraunhoferovy čáry D, která odpovídá 589,26 nm vlnové délky světla (D-linie spektra Na).\nDalší možností měření, která se ještě poměrně často využívá je index lomu pro světlo odpovídající vlnové délce 670,784 3 nm, které se značí \"n\" a jedná se o α-linii spektra Li.\nLom světla v materiálu může nastávat ve směrech krystalografických os a takto změřené veličiny se pak značí např.: \"n\" \"n\" nebo \"n\" nebo pokud světlo dopadá na stěnu dvojlomného materiálu, tak dochází k jeho rozdělení na dva paprsky. Jeden z nich se nazývá řádný (\"ordinární\") a označuje se \"n\" nebo \"n\", druhý paprsek se nazývá mimořádný (extraordinární) a označuje se \"n\" nebo \"n\", podle toho jakým světlem se látka proměřuje.\n\nŠíření elektromagnetických vln v látce popisují Maxwellovy rovnice spolu se vztahy \"D = ε E\", \"B = μ H\" kde ε je komplexní permitivita a μ magnetická permeabilita. Záporný lom byl studován šedesátých letech 20. století si sovětský fyzik V. G. Veselago povšiml, že kromě obvyklých řešení, kdy reálné části \"ε\", \"μ\" a \"n\" jsou kladné, formálně existují i řešení se zápornými hodnotami těchto veličin. Předpověděl tak, že takovýto materiál by měl některé neobvyklé vlastnosti: lom světla by podle Snellova zákona obracel směr šíření paprsků vůči kolmici dopadu a fázová rychlost by byla záporná.\n\nVytvořit takovou látku ve formě tzv. metamateriálu se podařilo až po roce 2000, vždy však jen pro jednu frekvenci vlnění, navíc jen v oblasti mikrovlnného záření. Na sestavení podobných metamateriálů pro viditelné světlo pracují v současnosti některé výzkumné týmy; jeho použití by znamenalo významný pokrok v optice, neboť by umožnilo optické zobrazování objektů podstatně menších než vlnová délka použitého světla bez nutnosti používat skenující vlnovodnou sondu (tzv. SNOM). Nejde však jen o technologický vývoj - stále je potřeba vyřešit koncepční překážky, jako je prostorová disperze (tj. zejm. závislost efektivního indexu lomu na směru šíření) a především silná absorpce světla, která je předpovídána pro všechny struktury dosud navržené z realistických materiálů v optické nebo infračervené oblasti.\n\n"}
{"id": "45615", "url": "https://cs.wikipedia.org/wiki?curid=45615", "title": "Studna", "text": "Studna\n\nStudna je většinou svislé zařízení sloužící k jímání a odběru podzemní vody. Často se tímto termínem označují nejen kopané studny, ale i studny vrtané. Jedná se o druh podzemní stavby ve smyslu Vodního a Stavebního zákona. Rozlišujeme \"studny s volnou hladinou\" a studny s napjatou hladinou. Pojem studánka se naproti tomu používá pro pramenný vývěr, tedy místo, kde voda sama přirozeným způsobem vyvěrá na zemský povrch.\n\nStudny se budovaly již od starověku. Již ve starém Egyptě se studny i vrtaly (primitivními ručními zařízeními nárazovým způsobem) a mnohdy i do značných hloubek. Ve středověku se mnohé studny kopaly nebo i hloubily hornickým způsobem (šachty). Například na hradech kopali studny i za cenu velkých nákladů tak hluboké, dokud na vodu nenarazili, protože sloužily jako důležitý zdroj vody v případech obléhání. Studny měly a stále mají velký význam pro zásobování vodou.\n\nStudna představuje:\n\n\nPřijaté zevšeobecňující označení pro umělý vertikální objekt umožňující přítok nebo doplňování podzemní vody (t.j.pro studnu, vrt nebo šachtu).\nStudny se rozdělují podle způsobu otevření hydrogeologického kolektoru, podle jejich hydraulické funkce nebo technického provedení.\n\nÚplná studna (fully penetrating well) je studna, která prochází celou mocností zvodněného kolektoru až do počevního izolátoru a jejíž otevřený úsek je totožný s mocností zvodněného kolektoru.\n\nNeúplná studna (partially penetraling well) je studna, jejíž otevřený úsek neprochází celou mocností zvodněného kolektoru. Hydrodynamická nedokonalost neúplné studny daná neúplností otevření zvodně se charakterizuje stupněm průniku (L/M, kde L = délka otevřené filtrační části studny, M = mocnost zvodně).\n\nHydraulicky dokonalá studna (hydrodynamically perfect well, well without well losses) je vertikální záchytný objekt (studna, vrt), do kterého vstupuje voda bez jakéhokoliv dodatečného odporu.\n\nHydraulicky nedokonalá studna (hydrodynamically imperfect well, well with well losses) je vertikální jímací objekt, do něhož vstupuje při odběru voda s tlakovými ztrátami.\n\nFiktivní studna (image well) je zrcadlový obraz reálné studny v teorii zrcadlového zobrazení fiktivních studní, popisující hydraulický vliv boční hranice zvodně při odběru vody ze studny (vrtu) v blízkosti této hranice. Vliv nepropustné boční hranice (nepropustného zlomu, linie faciálního přechodu) na snížení hladiny vyvolané odběrem vydatnosti Q ze studny je totožný s vlivem fiktivní studny se stejnou odebíranou vydatností, která je situována jako zrcadlový obraz reálné studny tak, že hranice představuje osu symetrie mezi reálnou a fiktivní studnou. Vliv napájecí hranice (napájecí povrchový tok, napájecí zlom) se projevuje obdobně s tím rozdílem, jako kdyby fiktivní studna fungovala jako nalévací studna s konstantním přítokem Q do studny z povrchu.\n\nJedná se o hlubokou nádrž, kterou protékají a v níž sedimentují odpadní vody. Sediment u dna vyhnívá asi čtvrt roku a pak se vypouští na kalová pole. Po dozrání slouží jako hnojivo.\n\nJedná se o děrovanou trubku o malém průměru, která se do země zatlouká nebo vplavuje.\n\nPohlcovací studna nebo také vsakovací či infiltrační studna (disposal well, recharge well) je studna určená ke gravitačnímu nebo tlakovému dodávání tekutin do kolektoru s cílem doplňovat zásoby podzemních vod (umělá infiltrace), vytvářet hydraulickou clonu, skladovat užitkové tekutiny a ukládat tekutý odpad. Konstrukce těchto studní odpovídá uvedeným účelům a hloubce kolektoru.\n\nTy jsou budovány pomocí vrtných souprav. Pro jímání podzemní vody jsou vystrojeny zárubnicemi z různých materiálů (PE, PVC, ocel antikoro) - viz vrt.\nTyto studny mají plášť sestaven zpravidla z prefabrikovaných betonových skruží, cihlového, kamenného nebo betonového zdiva. U kopané studny se plášť buduje zespodu nahoru po vyhloubení šachty, u spouštěné studny se plášť zapouští seshora při současném odtěžování materiálu ze studny podkopáváním nebo drapákem vrtné soupravy.\n\n(radiální studny, studny typu Raney) jsou zvláštním druhem šachtových studní, ze kterých jsou do kolektoru navrtané nebo tlačené horizontální nebo šikmé sběrače. Budují se v hodně mocných nezpevněných horninách s cílem zajištění velkého účinného hydraulického dosahu studny. U nás existují např. v Káraném v okolí infiltračních van.\n\nÚčelem stavby studny je zajištění zdroje podzemní vody. Budují se tam, kde se podle hydrogeologického průzkumu očekává kolektor podzemní vody s dostatečnou zásobou podzemní vody. Hydrogeologický průzkum vychází ze znalosti hydrogeologických podmínek lokality, hydrogeologických map, výsledků hydrogeologických průzkumů a terénu. Místo s výskytem podzemní vody bývá také vyhledáváno pomocí geofyzikálních metod.\n\n\n\n\n"}
{"id": "45619", "url": "https://cs.wikipedia.org/wiki?curid=45619", "title": "Mika Waltari", "text": "Mika Waltari\n\nMika Toimi Waltari (19. září 1908 Helsinky – 26. srpna 1979 Helsinky) byl finský spisovatel, novinář a dramatik. Jeho nejznámějším dílem je historický román \"Egypťan Sinuhet\".\n\nMika Waltari byl jedním z nejplodnějších finských autorů. Napsal nejméně 29 románů, 15 novel, 6 sbírek pohádek, 6 sbírek poezie a 26 dramat. Podílel se také na tvorbě scénářů pro film a rádio, psal literaturu faktu, překládal a napsal stovky přehledů a článků. Ve světě je nejznámějším finským autorem a jeho díla byla přeložena do více než třiceti jazyků.\n\nV roce 2000 vznikl ve Finsku klub Miky Waltariho, jehož předsedou se stal Panu Rajala, znalec jeho díla.\n\nMika Waltari se narodil v Helsinkách. Ztratil otce, luteránského faráře, když mu bylo pět let. Jako chlapec zde zažil finskou občanskou válku. Později šel na přání své matky studovat teologii na Helsinskou univerzitu, ale brzy teologii opustil a přesunul se k filozofii, estetice a literatuře. Promoval v roce 1929.\n\nBěhem studií přispíval do několika časopisů, psal poezii a hororové příběhy inspirované Edgarem Allanem Poem.\n\nVe 20. letech se stal vůdčí osobností skupiny „Nositelé ohně“, která se postavila proti dřívějšímu finskému tradicionalismu, a propagovala orientaci na moderní evropské proudy.\n\nSvou první knihu \"Jumalaa paossa\" vydal roku 1925. V roce 1927 odcestoval do Paříže, kde napsal svůj první román \"Velká iluze\" (\"Suuri illusioni\"). Roku 1929 se vydal do Istanbulu. O této cestě zanechal svědectví v knize \"Vlak osamělého muže\" (\"Yksinäisen miehen juna\").\n\nRoku 1931 se Waltari oženil s Marjattou Luukkonenovou. Později se jim narodila dcera Satu, která se také stala spisovatelkou. Během 30. let byl pod velkým stresem kvůli nespavosti a depresím, což si vyžádalo několik hospitalizací.\n\nPředválečná díla odrážela složitou mezinárodní situaci Finska, a odehrávala se zejména v Helsinkách. V roce 1937 napsal své první velmi úspěšné dílo \"Cizinec přichází\" (\"Vieras mies tuli taloon\"), psychologickou novelu z vesnického prostředí. Kniha byla již několikrát zfilmována, a často se považuje za Waltariho vrcholné dílo předválečného období.\n\nWaltariho první divadelní hra \"Achnaton, ze slunce zrozený\" (\"Akhnaton, auringosta syntynyt\") byla uvedena roku 1938 ve Finském národním divadle. Potýkal se v ní s námětem ze starověkého Egypta. V roce 1939 napsal svou první detektivku \"Kdo zavraždil paní Skrofovou?\" (\"Kuka murhasi rouva Skrofin?\"), s níž vyhrál severskou soutěž detektivek. Představil v ní postavu komisaře Palmua, ke které se později ještě několikrát vrátil.\n\nBěhem zimní a pokračovací války působil jako novinář, a pracoval i pro finskou rozvědku. Pod vlivem událostí napsal knihy \"Pravda o Estonsku, Lotyšsku, Litvě\" (\"Totuus Virosta, Latviasta ja Liettuasta\") a \"Ve stínu sovětské špionáže\" (\"Neuvostovakoilun varjossa\"). Tyto knihy byly po uzavření míru se Sovětským svazem odstraněny z finských knihoven. Během války napsal i dva historické romány. Příběh o švédské královně \"Karina Månsdotter\" (\"Kaarina Maununtytär\") umístil do časů Erika XIV. (1533–1577) a \"Tanec nad hroby\" (\"Tanssi yli hautojen\") do počátků ruské nadvlády nad Finskem, za cara Alexandra I. (1777–1825).\n\nPo válce se věnoval zejména historickým románům. V roce 1945 Waltari vydal své nejznámější dílo \"Egypťan Sinuhet\" (\"Sinuhe, egyptiläinen\"). Příběh lékaře faraóna Achnatona je zasazen do doby vlády 18. dynastie okolo roku 1300 př. n. l. Odráží ale deziluzi a rezignaci na poválečný stav Finska. Román byl roku 1954 zfilmován v Hollywoodu. Waltari Egypt nikdy nenavštívil.\n\nRoku 1947 se podruhé vydal na cestu do Istanbulu. Z této cesty vznikl cestopis \"Cesta do Istanbulu\" (\"Lähdin Istanbuliin\"). Cestoval, aby se blíže seznámil s prostředím, kde se stýká evropská civilizace s blízkovýchodní. Znalostí využil vzápětí ve svých románech \"Krvavá lázeň\" (\"Mikael Karvajalka\", 1948) a \"Šťastná hvězda\" (\"Mikael Hakim\", 1949), ve kterých finský hrdina Mikael zažívá dobrodružství v 1. polovině 16. století nejprve v Německu a potom i islámském světě. Do Istanbulu samotného potom umístil další historický román \"Temný anděl\" (\"Nuori Johannes\", 1951), který ale vyšel až roku 1980. Román se odehrává v 15. století těsně před rozpadem Byzantské říše. Na něj navazuje román \"Pád Cařihradu\" (\"Johannes Angelos\"), který napsal a vydal o rok později. Druhá část dvojdílného románu byla tedy vydána dříve než část první.\n\nDalší známější historický román napsal roku 1955 – byl jím \"Tajemný Etrusk\" (\"Turms kuolematon\"). Příběh se odehrává ve Středomoří v Etrurii na Apeninském poloostrově v dobách řecko-perských válek.\n\nVe svých pozdějších románech, např. \"Šťastný Felix\" (\"Feliks Onnellinen\", 1958) a \"Jeho království\" (\"Valtakunnan salaisuus\", 1959) se věnoval náboženským tématům. Kromě těchto románů ve stejné době psal detektivky, básně, pohádky a divadelní hry. Zejména jeho novely patří ke špičkovým. Některé z nich byly nejprve odmítány pro údajnou obscénnost; Waltari je musel vydávat vlastním nákladem. V roce 1970 obdržel čestný doktorát na Turkuské univerzitě.\n\n\n\n"}
{"id": "45624", "url": "https://cs.wikipedia.org/wiki?curid=45624", "title": "Hip hop", "text": "Hip hop\n\nHip hop je městská hudební subkultura, která vznikla během 60. a hlavně na konci 70. a začátku 80. let v černošských ghettech v USA jako spojení jamajských a amerických vlivů. V 90. letech se stala široce populární a byla hudebním vzorem v postmoderní taneční hudbě.\n\nČtvrť, která hip hopu dala jméno, je Bronx. Na počátku 70. let procházel Bronx finanční krizí, kvůli které se většina obyvatel ze čtvrti odstěhovala. V rozpadlých a opuštěných blocích zůstali pouze ti nejchudší lidé na okraji společnosti. Především to byli afroameričané a Portorikánci. Ulice Bronxu se tak staly semeništěm gangů, prostituce a násilí. V důsledku migrace obyvatel z Karibiku začaly ve stejné době do afroamerických čtvrtí New Yorku pronikat jamajské hudební trendy. Zejména to byla subkultura DJ-ských sound systémů. Jamajský způsob hraní spočívá v tom, že do sebe DJ porůznu skladby na gramodeskách míchá, experimentuje s přehráváním, pobízí posluchače k tanečním pohybům či k opakování hesel. Jedním z takových DJ-ů byl i DJ Kool Herc, který se se svou rodinou přistěhoval právě do Bronxu. Zde 11. srpna 1973 předvedl svůj osobitý způsob DJ-ingu a následná vlna nadšení způsobila vznik hip hopu.\n\nPouliční párty, breakdance a graffiti nabídly mladým lidem uvolnění, ale hlavně alternativu k sebedestruktivnímu násilí. Gangy si během 70. let nakonec uvědomily, že násilí a brutalita nikam nevedou a že se kvůli nim Bronx řítí do záhuby. Iniciativa změnit se přišla od Kevina Donovana, později známého jako Afrika Bambaataa, který byl členem gangu Black Spades. Po inspirativní cestě do Afriky založil v druhé polovině 70. let mírovou organizaci Universal Zulu Nation, která dala gangsterům nový směr. Deejaying, emceeing, b-boying a grafitti spojil do jedné velké pomyslné rodiny, kterou nazval hip hop. Afrika Bambaataa tak usiloval o to, aby se obyvatelé Bronxu sjednotili a našli ve svém životě nějakou motivaci k ukončení chudoby a rozkladu. Proto také stanovil čtyři základní hiphopová hesla: „Peace – Love – Unity – Having fun“.\n\n\nAčkoliv DJ-ové jako Grandmaster Flowers nebo DJ Hollywood experimentovali s DJ-ingem v Brooklynu již koncem šedesátých let, za oficiální datum vzniku hip hopu se považuje 11. srpen 1973. Tehdy v budově na adrese 1520 Sedgwick Avenue jamajský přistěhovalec DJ Kool Herc (* 16. dubna 1955) poprvé předvedl americkému publiku svůj inovativní způsob používání gramofonů jako hudebního nástroje. Svůj styl si přinesl právě z Jamajky, kde deejayové experimentovali s přehráváním gramofonových desek již od začátku 60. let 20. století. Na pozvání sestry vystoupil na její narozeninové oslavě, a tak úplnou náhodou dal vzniknout kultuře, která navždy ovlivnila všechny druhy populárního umění. DJ Kool Herc je všeobecně uznáván jako otec hip hopu a stále se aktivně účastní venkovních akcí v ulicích New Yorku.\n\nNa jeho způsob přehrávání gramofonových desek brzy navázali další umělci. Pro další vývoj deejayingu a hip hopu byli však nejdůležitější dva. Grand Wizzard Theodore (* 5. března 1963), který jako první začal používat techniku zvanou scratching, a DJ Flash (* 1. ledna 1958), který obohatil mixážní pult o cross fader, díky němuž bylo možné plynule přecházet z jedné hrající desky na druhou. Za svůj vynález byl obdařen titulem \"Grand Master\" a od té doby je znám jako Grand Master Flash.\n\nNekonvenční používání gramofonů jako hudebního nástroje inspirovalo mnoho mladých lidí. Někteří začali do hudebních mixů tancovat, a dali tak vzniknout elementu b-boying (breaking) a tím rozvíjeli nové styly pouličního tance. Průkopníky breakingu zprvu nejvíce ovlivnily pohyby Jamese Browna a akrobatické triky z kung-fu filmů. Nejznámějšími b-boys skupinami byly v 70. letech Rock Steady Crew a New York City Breakers. K hip hopu se velmi brzo připojili i grafitti umělci, které stejně jako tanečníky inspirovala atmosféra block parties. Prvním grafitti umělcem byl legendární Taki 183, který již okolo roku 1969 začal sprejem všude psát svojí přezdívku a dal tak vniknout tagování. Grafitti se brzy rozšířilo mezi další umělce a stalo se nedílnou součástí hiphopové kultury. Vývoj grafitti a částečně i b-boyingu je autenticky zaznamenán ve filmu Style Wars (1983 Henry Chalfant, Tony Silver).\n\nZpočátku byl DJ a MC jednou osobou, ale postupně se začali objevovat samostatní MC. Coke La Rock (* 25. dubna 1955) je považován za prvního oficiálního hiphopového MC. Vystupoval s DJ Kool Hercem již od roku 1973. O tom, kdo bude MC, rozhodoval pouze DJ a bez jeho svolení nebylo možné na pódiu vystoupit. Správný DJ musel umět navázat kontakt s publikem a posunovat párty dopředu. Pokud si jeho emcee nedokázal získat zájem posluchačů, byl většinou nahrazen někým jiným. Mezi nejznámější emcees 70. let patří: Busy Bee Starski, Cold Crush Brothers, Fantastic Romantic Crew, Treacherous Three a samozřejmě Grandmaster Flash and Furious Five. Zajímavým příkladem může být i Grandmaster Caz, který začínal jako DJ a postupně se z něj stal emcee a člen legendární skupiny Cold Crush Brothers. Většina prvních emcees se svému hobby věnují až dodnes. Emcees se již odpočátku účastnili rapových soubojů, ve kterých soutěžili o přízeň publika, hiphoperů. Technika freestylového rapování se od té dnešní značně lišila. Šlo o to, aby emcee dokázal udržet pozornost publika na co nejdelší dobu a neustále s ním komunikoval. Zároveň si soutěžící nevymýšleli rýmy přímo na místě, ale rapovali své vlastní sloky. Freestyle byl tak kombinací několika textů, které emcee musel umět dobře propojit a kombinovat. Mezi jednotlivé části rapu vkládali emcees pasáže ve stylu „call/response“, kdy publikum opakuje popěvek po hiphoperovi na pódiu. Emcee nebo skupina emcees neměli stanovený časový limit a střídali se s protivníkem po různých časových intervalech. Všechno záviselo na tom, jakou dostával odezvu publika. Výhra znamenala hlavně získání respektu u mužů a obdivu u žen. Vedle takových soubojů se začal tehdy vyvíjet i battle rap. Battle rap vznikl z tradice \"dozens\" neboli tuctů. V dobách otrokářství se většinou otroci prodávali po jednom, ale ti, kteří měli nějaký handicap nebo vadu na kráse, se prodávali právě po tuctech. V tuctech často docházelo ke slovním hrám, při kterých se dva navzájem mezi sebou uráželi. Kdo dokázal protivníka vtipněji pomluvit, vyhrál. Battle rap je v podstatě přímým navázáním na tucty. Právě v battle rapu docházelo k vymýšlení rýmů přímo na místě. Podle Afriky Bambaaty je battle rap přirozenou prevencí před násilím, jelikož mladí lidé svou agresi vybijí v rapování a vyhnou se tak fyzickým konfliktům. Každý správný battle by měl skončit podáním ruky obou stran.\n\nBěhem 70. let byl hip hop velice teritoriální. Ať už to byl writter, DJ, MC nebo b-boy, každý měl pod kontrolou své území a přísně si střežil originální techniku a styl. První dny hip hopu jsou vyobrazeny ve filmu \"Wild Style\" (1983 Charlie Ahearn). Rovněž se uvádí, že blackout (plošný výpadek dodávky elektrické energie) dne 13. července 1977 na území města New York měl za následek masivní rozšíření zvukových aparatur a kvalitních gramofonů mezi afroamerickou komunitou. Toto dříve pro mnohé Afroameričany finančně nedostupné vybavení pocházející z trestné činnosti při rabování obchodů a skladů elektroniky paradoxně pomohlo rozšířit řady tvůrců žánru hip hop a změnit teritoriální vliv hip hopu v několika málo čtvrtích New Yorku na jeho postupné rozšíření po celých Spojených státech amerických.\n\nKeith Cowboy, zesnulý člen skupiny Grandmaster Flash and Furious Five, byl tvůrcem několika tradičních hiphopových pokřiků a hesel. Na jednom ze svých vystoupení pozval Cowboy na pódium svého kamaráda, který měl brzo nastoupit do armády. Aby své přátele pobavil, začal Cowboy imitovat vojenský pochod a vojenské povely. Jeho hra se slovy „hip hop and you don't stop“ všechny zaujala a brzy se rozšířila i mezi ostatní emcees. Když v roce 1977 Afrika Bambaata hledal název pro kulturu, která se rozvíjela v ulicích New Yorku, použil právě dvě slova „hip“ a „hop“, jelikož byla tak často používána. Právě Bambaataa poprvé stanovil čtyři hesla: \"Peace, Love, Unity and Having Fun\". Od této doby kultura dostala jednotnou tvář a jméno hip hop.\n\nAfrika Bambaataa byl původně gangsterem a leaderem gangu Black Spades. Kolem roku 1977 se zúčastnil celostátní soutěže společnosti UNICEF. Zadáním soutěže bylo napsání eseje o Africe. Kevin Donovan (Afrika Bambaataa) soutěž vyhrál a dostal možnost vycestovat do Afriky. Zde se setkal se Zulu šamanem, který mu promluvil do duše ohledně jeho kriminálních aktivit. Když se vrátil zpět do New Yorku, změnil si své jméno na Africa Bambaataa, rozpustil Black Spades a lídři ostatních gangů ho v tom následovali. Brzy sjednotil všechny bývalé gangstery pod pacifistické hnutí Universal Zulu Nation, které je nedílnou součástí hip hopu. Zulu Nation je kombinací několika náboženství a hnutí. Částečně navazuje na filosofii Nation of Gods and Earths a extraterestriálně orientovanou Nuwaubian Nation. Ovšem k Universal Zulu Nation se často přistupuje jako k původní filosofii hip hopu. Základním heslem hnutí Universal Zulu Nation byla změna negativního na pozitivní. Většina gangsterů se tehdy jako zázrakem vzdala svých aktivit v ganzích a pouliční kriminálnící se připojili ke kultuře hip hopu a Universal Zulu Nation. Bambaataa zformoval skupinu Soul Sonic Force, která stála u zrodu hudebních žánrů jako je: techno, electro, breakbeat, drum and bass, jungle a mnoha dalších odvětví hip hopu. Podle Bambaatových slov jsou tyto styly pouze různými druhy hiphopové hudby. Nejznámějším hitem \"Soul Sonic Force\" je hymna všech breakerů Planet Rock.\n\nAž do konce 70. let byl hip hop převážně folklórním uměním. Emcees se soustředili především na svá vystoupení a nenapadlo je své texty nahrávat nebo vytvářet jednotlivé písně. Každý emcee měl své typické rýmy, podle kterých ho znali lidé z jeho okolí. B-boyové mezi sebou soupeřili v battlech, writeři tvořili ilegální grafiti na soupravách metra a na vše dohlíželi deejayové zpoza svých „turntablů“.\n\nSituace se změnila v roce 1979 s příchodem prvního komerčně nahraného singlu s názvem \"Rappers Delight\". Tehdy se hip hop dostal na světlo širší veřejnosti. Skupina Sugar Hill Gang, která song nahrála, byla uměle vytvořeným uskupením, které s hip hopem do té doby nemělo nic společného. Text k Rappers Delight byl podivnou kompilací textů těch nejproslavenějších emcees. Agenti nahrávací společnosti zkopírovali texty skupiny Grandmater Flash and Furious Five, Grandmastera Caze a dalších. Poté sestavili skupinu Sugar Hill Gang, se kterou nahráli jednoznačný hit. V hiphopové komunitě způsobil Rappers Delight velký skandál. Emcees poznali texty, které jim byly takto odcizeny, a rozhodli se jednat, aby se nic podobného znovu nestalo. V hiphopové kultuře bývá emcee, který kopíruje styl nebo text někoho jiného označován jako „Biter“. Takový jedinec je často z komunity „vyloučen“ a znovu přijat jen tehdy, když přestane kopírovat. Ačkoli znamenal Rappers Delight pro hip hop převážně negativní znamení, podnítil v emcees snahu nahrávat své vlastní desky. První mezinárodně známou skupinou, která podnítila vznik hip hopu i v Česku, byla Grandmaster Flash and Furious Five. Do historie se skupina zapsala notorickým trackem „The Message“. Je to nejspíš první komerčně nahraný rapový song se sociálně kritickou tematikou a refrén: „\"It's like a jungle sometimes it makes me wonder, how I keep from going under\"“ bývá dodnes citován ostatními emcees.\n\nS rokem 1979 se hip hop rozděluje na dvě cesty. První zůstává na kulturní úrovni a druhá se orientuje zejména na byznys. Nejrychleji komerčně uspěl právě MCing, a to ve formě rap game, jejíž vrchol proběhl v 90. letech minulého století a přetrvával až do počátku 21. století. Většina komerčních rapperů 80. let měla poměrně „krátkou životnost“ a sloužila velkým nahrávacím společnostem jako rychlý výdělek. Deejayové takové stěstí neměli a postupně jejich autorita v rámci komerčního hip hopu klesala až do poloviny devadesátých let. Tehdy se skupiny deejayů jako například The X-ecutioners proslavily zejména instrumentálními deskami, které se věnovaly hlavně hudební koláži. Break dance se postupně začlenil mezi ostatní tance a svým nekonvenčním přístupem ovlivnil tanečníky po celém světě. Graffiti ovlivnilo spoustu moderních malířů a umělců, jako je například Andy Warhol a jiní. Spousta writerů však tehdy zastávala názor, že graffiti nepatří do galerie, ale na ulici. V dnešní době se graffiti v komerční sféře využívá hlavně jako reklama pro různé společnosti. Nelegální graffiti je zdrojem příjmů pro firmy vyrábějící spreje a firmy, které vyrábějí přípravky na čištění pomalovaných ploch. Hiphopová kultura se začátkem 80. let rozšířovala po celých Spojených státech a posléze i do celého světa. Evropská centra hip hopu jsou zejména Francie, Německo a Velká Británie.\n\nTento hiphopový element spatřil světlo světa až v 80. letech, ovšem kořeny beatboxingu teoreticky sahají až k samotnému počátku lidstva. Beatboxer je člověk, který dokáže svým hlasem imitovat zvuky bicích a perkusivních nástrojů. Za prvního hiphopového beatboxera je všeobecně považován Doug E. Fresh, mezi jeho nejznámější hit patří \"Ladi Dadi\", kterou nahrál společně s emceem Slick Rick.\n\nV osmdesátých letech 20. století hip hop nastoupil svou cestu k široké popularitě a oblibě i u posluchačů bílé pleti. Svůj vliv na rozšíření žánru měla masová média, nastal postupný průnik z městských čtvrtí, ghett a městských periférií do rozhlasového a televizního vysílání (velkým přínosem bylo uvádění hip hopových klipů a pravidelné pořady o hip hopu na hudební stanici MTV, např. Yo! MTV Raps) a do celovečerních filmů. Také technické zdokonalení elektronických hudebních nástrojů a zejména pokles jejich prodejní ceny příznivě ovlivňoval tento mladý hudební směr. Samplery, automatické bicí nástroje, elektronické klávesové nástroje s širokou paletou digitálních zvuků, to vše přinášelo nové a nové možnosti v tvorbě doprovodných rapových melodií – beatů. Hip hopová subkultura rovněž začala ovlivňovat svět módy (na hip hopovou kulturu se ve své produkci oděvů a obuvi zaměřili sportovní giganti Adidas, Nike, Reebok, Puma). Vznikal také specifický jazykový slang, který se postupně přesouval do běžného anglického jazyka.\n\nVelká jména amerického hudebního průmyslu přišla v této době s tzv. rapovými fúzemi, tedy se spojením stávajících zavedených hudebních žánrů s tímto relativně novým hudebním směrem. Za všechny jmenujme skladbu od skupiny Blondie nazvanou „Rapture“, kde se spojuje disco a funková hudba s rapováním anebo spojení hip hopu s rockem v podání tehdy již etablovaných Run DMC a skupiny Aerosmith a jejich velmi populární a přelomovou píseň „Walk This Way“. Rapová fúze je v této dekádě rovněž doménou velmi vlivných, výrazně politicky kritických Public Enemy. Spojením rapu a tvrdého rocku se proslavili newyorští bílí rapeři Beastie Boys, původně hrající styl hardcore. Ti drží jedno velmi významné prvenství, neboť jejich debutová deska \"Licensed to Ill\" z roku 1986 je vůbec první rapovou nahrávkou v čele amerického hudebního žebříčku.\n\nSílící vliv pouličních kriminálních gangů, vleklé mezirasové problémy a nárůst násilí v amerických velkoměstech 80. let 20. století se jako výrazné společenské jevy odrazily ve vzniku příslušného subžánru hip hopu a sice v tzv. gangsterském rapu, zkráceně nazývaném G-Funk. Mezi průkopníky tohoto později velmi populárního podstylu se řadí herec a hudebník Ice T se svou písní (trackem) „O.G. Original Gangster“ a zejména pak uskupení N.W.A. z města Compton v okrese Los Angeles v Kalifornii. N.W.A. zároveň byli líhní jedněch z nejvýznamnějších a nejslavnějších osobností hip hopové scény vůbec. Rapoví umělci Dr. Dre, Ice Cube nebo Eazy E. jsou pevnou součástí hudební historie nejen ve Spojených státech amerických, ale i v celosvětovém měřítku.\n\nPoslední dekáda 20. století byla zlatou érou hip hopu, žánr se stal celosvětově populární, akceptován mainstreamem a neustále se vyvíjející.\n\nHip hopovou scénu v USA na počátku dekády poznamenal spor mezi Tupacem Shakurem (představitel West Coast hip hopu) a Christopherem Georgem Latorem Wallacem, známějším pod pseudonymem The Notorius B.I.G. (představitel East Coast hip hopu), který skončil násilnou smrtí obou zmiňovaných. Do dějin světové hudby tato „válka rapperů“ vstoupila pod anglickým termínem \"East Coast–West Coast hip hop rivalry\".\n\nVznikly další formace, které rap a hip hopové prvky fúzovaly s dalšími hudebními styly, zejména s tvrdým rockem a později i metalem, vznikaly nové hudební žánry a subžánry např. rap metal, funk metal, později nu metal aj. Hovoří se proto o tom, že kapely hrály tzv. crossover, neboli styly napříč. Významnými představiteli tohoto období byli Faith No More, ultra levicoví političtí Rage Against the Machine nebo podobně orientovaní švédští Clawfinger. V roce 1993 se formovali američtí Korn, hrající nu metal (kombinace metalu, grunge, funku, hip hopu a elektronické hudby), na pozdějších nahrávkách kapely byl patrný silný vliv hip hopu. Do tohoto stylu rovněž patřily skupiny Limp Bizkit, Deftones, Linkin Park (na počátku své hudební kariéry) a mnohé další.\n\nPodle článku magazínu Forbes z 19. července 2017 s titulkem „Hip hop a R&B poprvé v historii dominantním žánrem ve Spojených státech“ jsou výše zmiňované žánry zodpovědné za 25,1 % hudební konzumace v USA, následované rockem s 23 procenty. Změně pořadí na tomto žebříčku mohlo napomoci streamování.\n\nPrvními experimentátory s hip hopem v Česku byla hudební dvojice Manželé, a to již v 80. letech minulého století. Se svým undergroundovým hitem „Jižák, Jižák“ (inspirace trackem skupiny Grandmaster Flash and Furious Five „New York, New York“)\" \"poprvé představili českému publiku rap.\" \"Po revoluci v roce 1989 hip hop do Česka pronikl hlavně po stránce výtvarné, mladí lidé začali po revoluci jezdit do Berlína, který byl jedním z nejpomalovanějších měst na světě, kde spatřili fenomén graffiti. Hiphopovými průkopníky se v České republice stala skupina Chaozz. První hiphopovou deskou (pokud pomineme kompilace) byl v roce 2001 \"Repertoár\" od PSH. Ten odstartoval příliv nových hiphopových desek. V témže roce vyšla deska \"Syndrom Snopp – Syndrom Separace\". O rok později vydávají CD pražští Indy & Wich, rapper Phat a DeFuckTo.\n\nV roce 2008 vznikl první pokus o dokumentární film o raperech v Praze pod názvem \"Česká RAPublika\". Premiéra filmu byla 28. listopadu 2008.\n\nV létě roku 2017 došlo k rozkolu v českém hip hopovém vydavatelství BiggBoss (reprezentovaným na veřejnosti zejména Vladimírem 518). Po letech úspěšné spolupráce tuto uměleckou stáj opustili Hugo Toxxx, James Cole, LA4 aj. Osobní i umělecké spory vrcholily v posledních dnech letních prázdnin.\n\nSlovenský hip hop reprezentovaly v 90. letech zejména Trosky tvořené duem Midi a Vec ze Zlatých Moraviec. Ti v roce 1997 vydali své eponymní album u Sony Records. Tracky „Tozmemi“ a „Zakázané uvolnenie“ byly vydány i na vinylu (klip ke skladbě „Zakázané uvolnenie“ byl tehdy uváděný v nejsledovanějším hudebním pořadu Eso). Vec se později vydal na sólovou dráhu. Novodobý slovenský hip hop pochází z ulic Piešťan a bratislavské Petržalky. V roce 2004 přišel Kontrafakt s albem \"ERA\", kterým posunul slovenský rap mezi širokou veřejnost. V roce 2006 se s albem \"Kvalitný materiál\" objevila i bratislavská H16, které také můžeme děkovat za posunutí scény novým směrem.\n\n\n"}
{"id": "45633", "url": "https://cs.wikipedia.org/wiki?curid=45633", "title": "Adamcova míra", "text": "Adamcova míra\n\nAdamcova míra je ve včelařství nejvíce používanou rámkovou mírou v Česku s rozměry 39×24 centimetrů.\n\nAdamcovu míru zavedl František Adamec na sjezdu českoslovanských včelařů v Brně v roce 1904. Používá ji široká škála včelích úlů:\n\nZ dnešního hlediska se sice zdá míra 39 cm krátkou, ale její rozšíření je tak velké, že z včelnic nevymizí ještě minimálně desítky let. Ze článků ve sto let staré \"Včele moravské\" je patrné, v jakých porodních bolestech tato „standardní“ česká rámková míra vznikala. Pro nás je dnes po sto letech těžké pochopit ovzduší a důvody jejího vzniku, což je jev ve včelařství poměrně obvyklý.\n\n"}
{"id": "45639", "url": "https://cs.wikipedia.org/wiki?curid=45639", "title": "Moderní pětiboj", "text": "Moderní pětiboj\n\nModerní pětiboj je sport, který v sobě kombinuje technické i fyzické disciplíny (střelba, šerm, jezdectví, plavání a přespolní běh). Jedná se o disciplíny, které ještě v minulém století patřily k základním požadavkům na vojáky; ještě před druhou světovou válkou byl tento sport výsadní záležitostí důstojníků a vojáků z povolání. Od roku 1912 patří moderní pětiboj mezi olympijské disciplíny (ženy soutěží na olympiádě v pětiboji teprve od roku 2000).\n\nVýkony v každé disciplíně jsou bodově ohodnocené, a body se pak přepočítávají na časový handicap při startu závěrečného běhu (4 body znamenají handicap 1 sekunda). Pořadí je pak dáno pořadím běžců v cíli.\n\nNázev „moderní“ odlišuje tento pětiboj od klasického antického pětiboje (skok daleký, hod oštěpem, hod diskem, běh a zápas), ve kterém se soutěžilo na starověkých olympijských hrách.\n\nStřílí se ze vzduchové pistole ráže 4,5 mm (.177″) do terče o průměru 155 mm vzdáleného 10 m. Terč je rozdělen na deset kruhů. Závodníci mají dvacet ran (v soutěži štafet jen deset ran) a na každý výstřel vždy časový limit 40 s. Maximální možný nástřel v soutěži je 200 kruhů. Za výkon 172 kruhů získává pětibojař 1000 bodů, za každý kruh nad anebo pod tuto hranici se výsledek upravuje o 12 b. Tento bodový rozdíl představuje v závěrečném běhu časovou diferenci 3 s.\n\nOd 1. 1. 2009 jsou spojeny dvě disciplíny – střelba a běh – do jedné společné části obdobně jako v biatlonu. Celková délka běžecké tratě je 3200 m a je rozdělena do tří kilometrových úseků. Před každým běžeckým úsekem absolvují závodníci na speciálně zkonstruované střelnici střeleckou položku do terče o průměru 59,5 mm vzdáleného 10 m. Maximální časový limit na každou sérii je 50 sekund, během nichž mají pětibojaři za úkol zasáhnout v co nejkratším čase 5× určený cíl. Počet ran není omezen, čas strávený na střelnici a běžecké trati se sčítá.\n\nŠermuje se kordem, duely se odehrávají na planši o rozměrech 14×1,5 m. V individuálním závodě šermuje „každý s každým“ na jeden vítězný zásah. Pokud v časovém limitu jedné minuty nikdo nezvítězí, jsou oba soupeři považováni za poražené. Vítězství v 70 % duelů znamená 1000 pětibojařských bodů. Při klasické finálové soutěži s 32 účastníky má jedno vítězství hodnotu 28 bodů. Tento bodový rozdíl představuje v závěrečném běhu časovou diferenci 7 s.\n\nVe štafetovém závodě má každý člen družstva stanoveno pořadí v týmu a utkává se pouze se shodně nasazenými soupeři z ostatních týmů, a to na tři zásahy. Opět 70 % všech vítězných zásahů přinese týmu 1000 bodů, hodnota jednoho vítězství závisí na počtu týmů v soutěži a většinou se pohybuje okolo 12 bodů. Ostatní pravidla jsou shodná s individuální soutěží.\n\nIndividuální soutěž obsahuje disciplínu 200 m volný způsob podle pravidel plavecké federace FINA. Hranici 1000 pětibojařských bodů odpovídá v mužské kategorii čas 2:30,00 a u žen 2:40,00. Každých 0,33 s má hodnotu 4 bodů odpovídající v závěrečném běhu časovému handicapu 1 s.\n\nV závodě štafet se plave disciplína 3×100 m volným způsobem. V mužské kategorii znamená 1000 bodů čas 3:15,00, u žen je to čas 3:30,00. Soutěže mohou probíhat pouze na bazénech splňujících standardy FINA, resp. UIPM.\n\nJedná se o parkurové skákání. Parkur se skládá ze dvanácti překážek, resp. patnácti skoků. Dle pravidel UIPM musí regulérní parkur obsahovat v seniorské kategorii minimálně sedm skoků o výšce 120 cm, což odpovídá jezdecké úrovni stupně „L“. Koně dodává do soutěže pořadatel a závodníci si je losují. Před vlastní soutěžní jízdou má závodník 20 minut na seznámení s koněm a možnost pěti zkušebních skoků. Bezchybné absolvování parkuru v časovém limitu je ohodnoceno 1200 pětibojařskými body. Každý bezchybně absolvovaný skok má hodnotu 80 bodů. Všechny chyby na parkuru a překročení časového limitu jsou penalizovány ztrátou bodů dle stanovených tabulkových hodnot (např. porušení obrysu překážky: −28 bodů, odmítnutí poslušnosti koně: −40 bodů, pád koně či jezdce: −40 bodů, překročení časového limitu o 1 s: −4 body atd.).\n\nV závodě štafet obsahuje parkur devět samostatných skoků, které absolvuje každý člen týmu na svém vylosovaném koni. Jízda probíhá systémem štafety s předávkou v předávacím území. Chyby jsou opět penalizovány podle příslušných tabulek.\n\nNa závěr je přespolní běh na 3000 m. Trať je omezena pouze některými parametry: maximálním stoupáním, celkovým převýšením a minimální délkou jednoho okruhu. Časové odstupy na startu odpovídají bodovým rozdílům mezi jednotlivými závodníky po čtyřech disciplínách, přičemž 1 s odpovídá 4 pětibojařským bodům. Dosažený čas 10:00,0 u mužů a 11:20,0 u žen znamená 1000 pětibojařských bodů. Běžecké časy bývají výrazně ovlivňovány profilem trati.\n\nDo štafetové soutěže je zařazena disciplína 3×1500 m. 1000 body je v kategorii mužů ohodnocen čas 14:15,0, u žen je hranice 1000 b. na úrovni času 15:30. Pořadí v cíli běhu odpovídá celkovému pořadí v pětibojařském závodě.\n\nV roce 2009 došlo ke změně programu: závěrečná disciplína se stala kombinací běhu a střelby. Po absolvování šermu, plavání a parkuru jsou závodníkům podle počtu dosažených bodů přiděleny časové rozestupy (podobně jako Gundersenova metoda v severské kombinaci), v nichž vybíhají na trať dlouhou 3200 m, která zahrnuje čtyři střelecká stanoviště. Střílí se z desetimetrové vzdálenosti do terče o průměru 6 cm. V závodě může pokračovat ten, kdo si připíše pět úspěšných zásahů, v případě nezdaru účastník dobíjí a střílí dál (doba strávená na střelnici je limitována na 50 sekund). Nový systém je pokládán za atraktivnější pro diváky, kteří jediným pohledem na trať zjistí celkové pořadí pětiboje.\n\n"}
{"id": "45640", "url": "https://cs.wikipedia.org/wiki?curid=45640", "title": "IMSA GT v roce 1985", "text": "IMSA GT v roce 1985\n\nIMSA GT v roce 1985 (International Motor Sports Association Gran Turismo)\n\nJezdci\n\nVozy\nJezdci\n\nVozy\n\nJezdci\n\nVozy\n\n\nJezdci\n\nVozy\n\n"}
{"id": "45641", "url": "https://cs.wikipedia.org/wiki?curid=45641", "title": "Sociální stát", "text": "Sociální stát\n\nJako sociální stát je označován stát, který usiluje o zajištění blahobytu, přesněji podmínek slušného žití pro své občany.\nVymezení pojmu je však velmi obtížné a nepanuje o něm shoda, což je způsobeno rozmanitostí podob sociálního státu.\n\nOriginální anglický termín \"welfare state\" (do češtiny, tak aby sousloví nejlépe vystihovalo podstatu, přeloženo jako \"stát sociálního blahobytu\") byl poprvé použit v roce 1939 k popisu situace ve Spojeném království, po druhé světové válce se rozšířil v západním světě a začaly jím být označovány systémy sociální politiky vyspělých zemí, později pak přímo tyto země. Welfare state je vymezen vůči čistě tržnímu kapitalismu a liberálnímu pojetí státu na jedné straně, i vůči socialismu a centrálně plánovanému hospodářství na straně druhé. Koncept welfare state je vázán na demokratický režim a pojí se s relativně vyspělou tržní ekonomikou.\n\nPojem sociální stát nemá jasné vymezení. V úzkém slova smyslu termín odkazuje k rozsahu zajišťování klíčových veřejných sociálních služeb (často omezených na zdraví, vzdělání, bydlení, zajištění příjmu a pečovatelské služby). Šířeji (a stále častěji) je termín sociální stát používán k definici\n\nSociální stát primárně usiluje o ekonomické a sociální zabezpečení občanů, omezení příjmových nerovností a udržitelný ekonomický růst a rozvoj. Využívá k tomu řadu politik jako programy boje proti chudobě, zajišťování vzdělávání obyvatelstva, zdravotní péči, sociální zabezpečení, státní kontrola a regulace trhu a výroby či zajišťování zaměstnanosti. Od 60. let 20. století pak welfare state expandoval také do oblastí občanských práv a ochrany životního prostředí.\nMezi základní cíle, které má sociální stát plnit, patří:\n\n\nO vhodném českém termínu nepanuje shoda. Sousloví sociální stát má pro některé pejorativní zabarvení, užívají se tedy i alternativní označení, jako např. \"stát blahobytu\", \"stát veřejných sociálních služeb\", \"asistenční stát\". Žádný z nich se ale všeobecně neujal. Ojediněle se objevují i termíny \"stát sociálního zabezpečení\", \"stát sociálních práv\" či \"sociální kapitalismus\" ad. Občas dochází i k používání anglického termínu \"welfare state\" i v českých textech.\n\nPředstavy blízké konceptu sociálního státu je možné nalézt již v dílech Locka, Hobbese, Rousseaua a Milla či v myšlenkách Francouzské revoluce. V mnoha zemích se jednotlivé welfare zákony objevovaly dávno před zrodem sociálního státu, až do posledních dekád 19. století však měl stát v sociální politice jen značně omezenou roli. V té době se začínají objevovat schémata typická pro moderní sociální stát, ať už to je Bismarckův systém povinného pojištění pro případ nemoci, úrazu a invalidity a stáří v Německu, nepříspěvkový systém starobních důchodů v Dánsku, Austrálii a na Novém Zélandu či povinné pojištění v nezaměstnanosti v Británii.\n\nVznik sociálního státu však bývá datován až do 40. let 20. století. Termín welfare state použil ve své zprávě z roku 1942 William H. Beveridge k označení svého modelu univerzálního minimálního sociálního zabezpečení. Rozšíření sociálního státu nastává spolu s rozsáhlými sociálními reformami po Druhé světové válce, 50. a 60. léta jsou pak tradičně označována za zlatou éru sociálního státu. Západní země zaznamenávaly hospodářský růst, plná zaměstnanost umožňovala rozšiřování sociálních služeb a dávek. V 70. letech přichází s ropnou krizí i krize sociálního státu. Objevují se nové výzvy, kterým musí státy čelit. Mění se struktura pracovního trhu, rodinné uspořádání, objevují se nová témata, jako jsou ochrana životního prostředí a rovné příležitosti pro muže a ženy a lidi různých ras, i nové fenomény jako stárnutí populace a globalizace. Období od konce 70. let bývá označována jako éra uskromnění, v němž vlády zápasily a zápasí s pomalým ekonomickým růstem, narůstající nezaměstnaností, rozpočtovými deficity a rostoucím zatěžováním rozpočtu penzijním a zdravotnickým systémem v důsledku stárnutí populace.\n\nFunkcionalistické teorie (Wilensky, Wealth, Needs) spojují koncept sociálního státu se vznikem národních států a obecnými modernizačními procesy (industrializace, urbanizace, sekularizace), které změnily strukturu společnosti a vytvořily nové potřeby.\n\nDle švédského sociologa Waltra Korpiho je vznik a vývoj sociálního státu mnohem více určován politickými událostmi. Pro rozvoj sociálního státu je zásadní mobilizace levicových politických stran a odborů. Na jejím úspěchu, nikoli na stupni industrializace, závisí rozsah sociálního státu.\n\nVladimír Rys\ndělí faktory ovlivňující vznik sociálního státu na:\n\nRichard H. Titmuss rozlišil na konci 70. let tři typy sociálního státu: reziduální, institucionální a pracovně výkonový.\n\n\nDánský teoretik sociálního státu, Gøsta Esping-Andersen, v roce 1990 ve své knize \"The Three Worlds of Welfare Capitalism\" poukázal na rozdílnost reálných sociálních států a na základě způsobu stratifikace a míry dekomodifikace a vztahů mezi státem, trhem a rodinou vytvořil tři ideální typy sociálního státu.\n\nKoncept sociálního státu byl a je kritizován od počátku svého vzniku, a to jak zprava, tak zleva.\nKritika zprava přichází z řad liberálních (Friedrich Hayek, Milton Friedman, Robert Nozick) a konzervativních myslitelů, kteří vyčítají sociálnímu státu omezování svobody jednotlivce a volného trhu.\nNaopak marxistická kritika zleva považuje sociální stát jen za nástroj vládnoucí třídy k umlčení třídy pracující, který podporuje stávající sociální uspořádání.\n\nOd 60. let se hovoří o krizích sociálního státu, které souvisejí s obecnějším politickým, ekonomickým a demografickým vývojem společností.\nObecně lze rozlišovat tyto typy krizí sociálního státu:\n\nI zastánci sociálního státu se shodují na tom, že sociální stát je třeba transformovat, aby odpovídal současnému uspořádání společnosti a chránil před novými riziky.\n\nSociální stát je v řadě svých funkcí a aktivit nenahraditelný. Jeho pozitiva spočívají v:\n\n\n"}
{"id": "45647", "url": "https://cs.wikipedia.org/wiki?curid=45647", "title": "Sokol", "text": "Sokol\n\nSlovo sokol může mít několik významů:\n\n\n\n"}
{"id": "45649", "url": "https://cs.wikipedia.org/wiki?curid=45649", "title": "Kii (poloostrov)", "text": "Kii (poloostrov)\n\nPoloostrov Kii (: 紀伊半島, \"Kii Hantó\") je jedním z největších poloostrovů na ostrově Honšú v Japonsku. Většinu jeho území zabírá prefektura Wakajama, včetně jeho celé jižní části. Na severozápad od Wakajamy je prefektura Ósaka, jejíž jižní část zasahuje na poloostrov. Na východ od Ósaky je prefektura Nara a ještě dále na východ prefektura Mie.\n\nNa západ od poloostrova Kii se rozprostírá Vnitřní moře a směrem na jih Tichý oceán.\n\nNa poloostrově Kii se nachází:\n\nV roce 2004 byly tři oblasti na poloostrově přidány na Seznam světového dědictví UNESCO pod názvem Posvátná místa a poutní stezky v pohoří Kii. Jsou to:\n\n\n"}
{"id": "45650", "url": "https://cs.wikipedia.org/wiki?curid=45650", "title": "Saprobní systém", "text": "Saprobní systém\n\nSaprobní systém, též saprobie, je systém třídění stavu znečištění vod podle zastoupení saprobních organismů. Saprobní systém odpovídá systému saprobií. Systém saprobií je systém třídění sladkovodních organismů podle jejich odolnosti vůči znečištění v jejich životním prostředí (saprobní valence). Systém saprobií umožňuje určit stupeň znečistění vod bez velkých nároků na čas a přístrojové vybavení, které je jinak nutné při chemických rozborech vod. \n\nSaprobita vody je charakteristický stav vodního prostředí, které určuje výskyt saprobiontů. Základem stanovení stupně znečištění vod je biologický rozbor. Různému stupni znečištění odpovídají různé vodní biocenózy, které jsou tvořeny různě odolnými organismy. Obyvatelé znečištěných vod jsou vystavováni především nedostatku kyslíku a jedům vznikajících při hnilobném rozkladu. Oba uvedené faktory vznikají díky přebytku organických látek ve vodě. \n\nSaprobita je biologický stav vody vyvolaný znečištěním rozložitelnými organickými látkami. \n\nPodle Pražské konvence z roku 1966 je saprobita vymezena takto: „V rámci bioaktivity vod je saprobita sumou všech metabolických procesů, které jsou v protikladu k primární produkci. Je to tedy suma všech procesů, které jsou spojeny se ztrátou potenciální energie. V kombinaci s biogenním a fyzikálním obsahem kyslíku vyplývá stupeň saprobity vody. Tento stupeň může být stanoven jak měřením dynamiky, tak analýzou životních společenstev.“\n\nPro stanovení saprobity se využívá převážně rozboru společenstva zoobentosu, které nejvíce vyhovuje podmínkám stanovení a jejich životní cyklus a nároky zabezpečují dostatečnou validitu výsledků.\n\nSaprobní index formula_1, který nám charakterizuje znečištění, je dán vztahem:\nkde formula_3 je abundance zjištěného organismu, formula_4 je individuální saprobní index organismu a formula_5 je indikační hodnota organismu.\n\nStupeň znečištění vody může být podle saprobií dělen takto:\n\n\"Určuje se:\"\n\n"}
{"id": "45673", "url": "https://cs.wikipedia.org/wiki?curid=45673", "title": "T-40", "text": "T-40\n\nT-40 byl sovětský obojživelný tank produkovaný v letech 1940-1941. Byl určen jakožto náhrada za obojživelné průzkumné tanky T-37 a T-38. Celkem bylo vyrobeno 222 kusů. Poslední kusy byly staženy z bojových operací a přeřazeny k výcviku v roce 1942.\n\nPřestože by pojat značně moderněji než jeho předchůdci a vykazoval ve většině parametrů vyšší kvality, stále trpěl zásadním nedostatkem vlastním jeho předchůdcům - nedostatečnou výzbrojí. Tento problém posléze částečně vyřešilo nahrazení kulometu kanonem TNŠ ráže 20 mm. Stroj byl posléze (když se ukázalo, že jeho nautické vlastnosti se využívají jen zřídka) přestavěn na suchozemskou verzi a v mnoha ohledech předěláván.\n\n\n"}
{"id": "45674", "url": "https://cs.wikipedia.org/wiki?curid=45674", "title": "Fenrir", "text": "Fenrir\n\nFenrir neboli Fenrisulfr (také Fenri) je vlk, nejstarší syn Lokiho a obryně Angrbody, který se vyskytuje v severské mytologii. Bohové Fenrira spoutali, jeho osudem však je růst tak dlouho, dokud pouta nepovolí, a poté za Ragnaröku spolknout Ódina. V té době bude totiž tak obrovský, že když otevře tlamu, jeho horní čelist se dotkne nebes zatímco dolní čelist se bude dotýkat země. Fenrir bude zabit Vídarem, synem Ódina, jenž jej podle různých zdrojů buď bodne do srdce, nebo roztrhne jeho čelisti.\n\nKdyž se Ódin dozvěděl z proroctví a ze svého souboje s obrem, že potomstvo Lokiho a Angrbody způsobí bohům potíže, nechal si vlka, jeho bratra Jörmungandra i sestru Hel přinést. Jörmungandra poslal do mořských hlubin a Hel uvrhl do podsvětí, Fenrira však předal k vychování Ásům. Jen bůh Týr se nebál rostoucího vlka krmit. \n\nBohové se však zalekli rostoucí síly obrovského vlka a proroctví, jež tvrdilo, že Fenrir přivodí jejich zkázu; nechali jej proto spoutat. Dvakrát vlk se spoutáním souhlasil a dvakrát se také bez potíží dokázal z pout osvobodit. Poté však nechal Ódin u trpaslíků ukovat řetěz zvaný Gleipnir. Ten sice vypadal jako pouhá hedvábná stužka, tvořilo jej však šest zázračných přísad: zvuk kočičí chůze, ženský vous, kořen hory, medvědí cit, rybí dech a ptačí slina. Skínir, Freyův posel, následně řetěz přinesl do Ásgardu.\n\nNa ostrově zvaném Lyngvi (\"Porostlý vřesem\") v jezeře Ámsvartnir (\"Červeno-černý\") řekli bohové Fenrirovi, ať zpřetrhá i tento řetěz. Vlk si však povšiml jemnosti a lehkosti Gleipniru a vycítil léčku. Prohlásil proto, že řetěz vyzkouší, pouze pokud během uvazování řetězu vloží dobrovolně jeden z bohů svou ruku do jeho tlamy; ta bude zárukou Fenrirova propuštění i v případě, že řetěz přemoci nedokáže. Jediný bůh ochotný toto riziko přijmout byl Týr. Fenrir začal řetěz napínat, čím víc se ale snažil, tím pevněji ho Gleipnir stahoval. Když jej bohové odmítli osvobodit, ukousl Týrovi ruku v zápěstí; té části paže se poté začalo říkat \"vlčí kloub\".\n\nKdyž Ásové viděli, že vlk je zcela spoután, přivázali ke Gleipniru druhý řetěz, Gelgja (\"Tenký\"), ten protáhli skrz velký kámen upevněný hluboko v zemi zvaný Gjöl (\"Výkřik\"). Vlk zuřivě řval a snažil se je pokousat; vložili mu proto mezi čelisti meč špičkou směrem vzhůru jako roubík. Tehdy začal vlk výt a z tlamy mu proudem vytékaly sliny, z nichž vznikla řeka Ván (\"Naděje\"). Takto spoutaný bude Fenrir ležet do chvíle, kdy nastane Ragnarök - soumrak bohů.\n\nVěštba říká, že v den Ragnaröku vlk Fenrir naposledy unikne z pout, přidá se k protivníkům bohů a nakonec pozře samotného Ódina. Ódinův syn Vídar ale svého otce pomstí buď tím, že mu mečem probodne srdce, či jej rozerve tak, že se ve zvláštních botách postaví jednou nohou na jeho dolní čelist a rukou uchopí jeho horní čelist.\n\nFenrir má dva syny, Hatiho (\"Nenávistník\") a Skolla (\"Výsměch\"). Skoll se snaží pronásledovat koně Árvakra (\"Ranní stráž\") a Alsvidra (\"Nejrychlejší ze všech\"), kteří táhnou povoz, na němž je Slunce. Hati pronásleduje Máni - Měsíc. Podle toho, jak se přibližují k jednotlivým tělesům, lidé říkají, že nastává zatmění či naopak. Ani jednomu z vlků ale není dáno Slunce nebo Měsíc dohnat a sežrat, dokud nenastane Ragnarök.\n\nV určitých případech je jméno \"Skoll\" používáno jako nepřímý odkaz (\"heiti\") na Fenrira.\n\n"}
{"id": "45675", "url": "https://cs.wikipedia.org/wiki?curid=45675", "title": "Drobeta-Turnu Severin", "text": "Drobeta-Turnu Severin\n\nDrobeta-Turnu Severin (do roku 1972 jen \"Turnu Severin\", , ) je město v Rumunsku, ležící na řece Dunaj, na západě země, na okraji Valašska. Má 104 000 obyvatel a je správním střediskem župy Mehedinți.\n\nMěsto existovalo již za římských dob, pod názvem \"Drobetae\". Druhou část názvu, \"Turnu Severin\", získalo podle věže, kterou zde postavili Byzantinci na oslavu vítězství nad Markomany. Ve 20. století došlo hlavně díky výstavbě hydroelektrárny k ohromnému rozvoji města; zatímco v roce 1900 mělo jen 18 000 obyvatel, v roce 2000 již 100 000.\n\nNejvětší a nejznámější stavbou, kterou Drobeta-Turnu Severin proslula, je hydroelektrárna Železná vrata, která spoutala řeku Dunaj. Další známou památkou jsou také pozůstatky Trajánova mostu, který vedl přes Dunaj a byl se svými 1 135 metry nejdelším mostem v tehdejším známém světě. Postaven byl v roce 103 a zničen císařem Aureliem ve 3. století. Měl 20 oblouků, jejich zbytky se dochovaly až do 19. století, některé byly ale z důvodu lepší splavnosti řeky zničeny.\n\n"}
{"id": "45676", "url": "https://cs.wikipedia.org/wiki?curid=45676", "title": "Rešice (Rumunsko)", "text": "Rešice (Rumunsko)\n\nRešice ( Reșița, \"Resicabánya\", \"Reschitz\") je město v Rumunském Banátu, hlavní město župy Caraș-Severin. Město má 83 000 obyvatel.\n\nMěsto bylo založeno za dob Rakouské monarchie v 18. století (první zmínka 1673) jako nové průmyslové centrum v Banátu na důležité strategické pozici. Vznikl zde tak těžký průmysl – výroba oceli a jiných kovů, chemikálií a strojů. Jeho název má slovanský původ, pochází z výrazu pro řeku. Ve městě je také muzeum lokomotiv vyrobených právě zde.\n\n"}
{"id": "45678", "url": "https://cs.wikipedia.org/wiki?curid=45678", "title": "Kjustendilská oblast", "text": "Kjustendilská oblast\n\nKjustendilská oblast je nejzápadnější bulharská oblast, hraničící se Srbskem a Severní Makedonií. Jejím hlavním městem je Kjustendil.\n\nCelá oblast se nachází nedaleko hlavního města Sofia, v horách. Nejvýznamnější řekou, která tu protéká je Struma, která teče na jih do Řecka a jako Strumós do Egejského moře. Na jihu území vystupuje pohoří Rila, v níž se nachází i velmi známý a turisty navštěvovaný Rilský klášter (Rilski manastir). Železniční trati jsou tu dvě, spojují jak Kjustendil, tak i Blagoevgrad s Pernikem a s na severu ležícím hlavním městem.\n\nOblast se administrativně dělí na 9 obštin.\n\nV oblasti žije 158 918 obyvatel. Podle sčítáni 1. února 2011 bylo národnostní složení následující:\n"}
{"id": "45682", "url": "https://cs.wikipedia.org/wiki?curid=45682", "title": "Volte Pravý Blok www.cibulka.net", "text": "Volte Pravý Blok www.cibulka.net\n\nVolte Pravý Blok www.cibulka.net je oficiální zkratka názvu politické strany Petra Cibulky zaregistrované 29. března 1996 s IČO 64933911. Původní (a nadále běžně užívaný) název zněl Pravý Blok a postupně se rozšířil na dlouhý agitační odstavec vyjadřující základní program strany a psaný specifickou sugestivní typografií. Původní zkratka strany byla PB. Na webu strany k roku 2010 i v nezávislých publicistických textech je strana někdy stále označována původním krátkým názvem Pravý Blok.\n\nHlavními cíli strany jsou vypořádání se s komunismem, totalitou a (předpokládaným) vlivem Ruska, důsledně pravicová politika a účast občanů na ní (ve stylu švýcarské demokracie).\n\nPodle stanov platných ode dne 22. února 2001 strana nesla název „Pravý Blok“ a zkratka názvu podle stanov byla „PB“.\n\nV roce 2006 se voleb účastnila s plným názvem „Pravý Blok - strana za ODVOLATELNOST politiků, NÍZKÉ daně, MINIMALIZACI byrokracie, SPRAVEDLIVOU justici, REFERENDA a PŘÍMOU demokracii WWW.CIBULKA.NET“, oficiální zkratka podle stanov platných od 23. září 2005 byla „PB“.\nV roce 2009 se voleb do Evropského parlamentu účastnila s názvem, který je registrován se změnou stanov od 30. června 2008: „Volte Pravý Blok - stranu za snadnou a rychlou ODVOLATELNOST politiků a státních úředníků přímo občany, za NÍZKÉ daně, VYROVNANÝ rozpočet, MINIMALIZACI byrokracie, SPRAVEDLIVOU a NEZKORUMPOVANOU policii a justici, REFERENDA a PŘÍMOU demokracii WWW.CIBULKA.NET, kandidující s nejlepším protikriminálním programem PŘÍMÉ demokracie VY NEVĚŘÍTE POLITIKŮM A JEJICH NOVINÁŘŮM? NO KONEČNĚ! VĚŘME SAMI SOBĚ!!! - ale i s mnoha dalšími DŮVODY, proč bychom měli jít tentokrát VŠICHNI k volbám, ale - pokud nechceme být ZNOVU obelháni, podvedeni a okradeni - NEVOLIT žádnou parlamentní stranu vládnoucí (post) komunistické kriminální fízlokracie!!! - jenž žádá o volební podporu všechny české občany a daňové poplatníky, kteří chtějí změnit dnešní kriminální poměry, jejichž jsme všichni obětí, v jejich pravý opak! V BOJI MEZI DOBREM A ZLEM, PRAVDOU A LŽÍ, NELZE BÝT NEUTRÁLNÍ A PŘESTO ZŮSTAT SLUŠNÝ!!! Proto děkujeme za Vaši podporu!!!“ Tentýž název si ponechala i do předčasných sněmovních voleb v roce 2009, v nichž kandidovala ve všech 14 krajích. Oficiální registrovaná zkratka strany byla „Volte Pravý Blok www.cibulka.net“.\nOd změny stanov ke dni 16. února 2010 nese strana nový název „Volte Pravý Blok - stranu za snadnou a rychlou ODVOLATELNOST politiků a státních úředníků PŘÍMO OBČANY, za NÍZKÉ daně, VYROVNANÝ rozpočet, MINIMALIZACI byrokracie, SPRAVEDLIVOU a NEZKORUMPOVANOU policii a justici, REFERENDA a PŘÍMOU demokracii WWW.CIBULKA.NET, kandidující s nejlepším protikriminálním programem PŘÍMÉ demokracie a hlubokého národního, duchovního a mravního obrození VY NEVĚŘÍTE POLITIKŮM A JEJICH NOVINÁŘŮM? NO KONEČNĚ! VĚŘME SAMI SOBĚ!!! - ale i s mnoha dalšími DŮVODY, proč bychom měli jít tentokrát VŠICHNI K VOLBÁM, ale - pokud nechceme být ZNOVU obelháni, podvedeni a okradeni - NEVOLIT ŽÁDNOU PARLAMENTNÍ TUNEL - STRANU vládnoucí (post) komunistické RUSKO - ČESKÉ totalitní FÍZLOKRACIE a jejich likvidační protinárodní politiku ČÍM HŮŘE, TÍM LÉPE!!! - jenž žádá o volební podporu VŠECHNY ČESKÉ OBČANY a daňové poplatníky, kteří chtějí změnit dnešní kriminální poměry, jejichž jsme všichni obětí, v jejich pravý opak! V BOJI MEZI DOBREM A ZLEM, PRAVDOU A LŽÍ, NELZE BÝT NEUTRÁLNÍ A PŘESTO ZŮSTAT SLUŠNÝ!!! Proto děkujeme za Vaši podporu!!! Nevěříte-li na pokoru u popravčí káry, zdá-li se vám naše kandidátka málo dokonalá nebo postrádáte-li na ní zástupce své obce nebo města a přitom MÁTE ODVAHU v této válce Lidí Dobra s vládnoucími Lidmi Zla povstat z jimi naordinovaného občanského bezvědomí, kterým nás ničí a dnešní DEMOKRATURU, SKRYTOU TOTALITU a OTROKÁŘSTVÍ VYŠŠÍHO ŘÁDU zásadním způsobem změnit, KANDIDUJTE ZA NÁS!!! Kontakt: Volte Pravý Blok www.cibulka.net, PO BOX 229, 11121 Praha“. Oficiální zkratka strany zůstala stejná – „Volte Pravý Blok www.cibulka.net“. Se stejným názvem šla strana i do krajských voleb 2012.\n\nNeobvyklý pravopis kratšího i delšího názvu strany je umožněný tím, že závaznost pravidel českého pravopisu není obecně právním předpisem stanovena, zákon neumožňuje omezovat politickou stranu v tom, jaký název si zvolí, takže zaregistrovaný název (podobně jako názvy subjektů v obchodním rejstříku) platí v té podobě, v jaké byl zapsán. Ve volbách do Poslanecké sněmovny v roce 2006 kandidovala s podobně tvořeným názvem strana 4 VIZE, která rovněž do názvu strany vložila shrnutí volebního programu a webovou adresu.\n\nDlouholetý předseda Pravého Bloku Petr Cibulka na sebe před volbami do sněmovny v roce 2006 veřejně upozornil 2. března 2006 v předvolební debatě lídrů Karlovarského kraje v pořadu Otázky Václava Moravce speciál. Petr Cibulka se účastnil pořadu jako divák a v rámci diváckých dotazů napadnul Českou televizi za neobjektivní přístup k předvolební kampani, protože tohoto pořadu se mohly zúčastnit pouze některé parlamentní strany nebo strany s vysokou šancí zvolení do Parlamentu. Strana ve volbách dostala 20 382 hlasů, čili 0,38 %.\n\nV roce 2010 v předvolebních duelech v Událostech komentářích Petr Cibulka ostře kritizoval stranu KDU-ČSL. Označil jí jako centralistickou a prohlásil, že její tehdejší předseda Cyril Svoboda prý spolupracoval s komunistickým režimem. Svoboda na to reagoval: „Pravý blok je obyčejná populistická strana, nechci s ní do koalice už ani proto, že si nezapamatuji její název.“\n\n\n\n\n\n"}
{"id": "45686", "url": "https://cs.wikipedia.org/wiki?curid=45686", "title": "V8 Supercar v roce 1985", "text": "V8 Supercar v roce 1985\n\n"}
{"id": "45688", "url": "https://cs.wikipedia.org/wiki?curid=45688", "title": "Dolní Bukovsko", "text": "Dolní Bukovsko\n\nDolní Bukovsko je městys v Jihočeském kraji cca 25 km na sever od Českých Budějovic. Obec má obyvatel, její součástí je vedle Dolního Bukovska ještě sedm okolních vesnic (Sedlíkovice, Pelejovice, Radonice, Hvozdno, Popovice, Bzí a Horní Bukovsko).\n\nPrvní písemná zmínka je z roku 1323, kdy král Jan Lucemburský měnil městečko Bukovsko spolu s 2 vesnicemi za vesnice u Bechyně a od té doby bylo Dolní Bukovsko zbožím rožmberským. Dominantou obce je raně gotický farní kostel Narození Panny Marie postavený roku 1280 s fragmenty fresek z let 1320–1350, renesančním zvonem z roku 1595 a barokním mobiliářem. Zajímavě působí i secesní budova školy.\n\nOd 12. dubna 2007 byl obci vrácen status městyse.\n\nMěstys Dolní Bukovsko se skládá z osmi částí na sedmi katastrálních územích\n\n\n"}
{"id": "45693", "url": "https://cs.wikipedia.org/wiki?curid=45693", "title": "RPSN", "text": "RPSN\n\nRPSN (roční procentní sazba nákladů) je číslo, které má umožnit spotřebiteli lépe vyhodnotit výhodnost nebo nevýhodnost poskytovaného úvěru. RPSN udává procentuální podíl z dlužné částky, který musí spotřebitel zaplatit za období jednoho roku v souvislosti se splátkami, správou a dalšími výdaji spojenými s čerpáním úvěru.\n\nPoskytovatel spotřebitelského úvěru je v Česku od 1. ledna 2002 ze zákona povinen uvádět u své nabídky i RPSN. Pokud poskytovatel tuto povinnost nesplní, je jím poskytnutý úvěr automaticky úročen repo sazbou ČNB (což je zpravidla pro zákazníka výrazně výhodnější). Obdobnou povinnost mají i poskytovatelé v ostatních zemích EU, vyplývá ze směrnice 98/7/ES.\n\nPři uzavírání půjčky je obvykle velmi obtížné porovnat nabídky jednotlivých poskytovatelů pouze podle roční úrokové míry úvěru. Často jsou vyžadovány různé dodatečné platby:\nI úrokové míry bývají uváděny s různým základem (roční, měsíční, týdenní). RPSN, které zahrnuje všechny platby a je zásadně na roční bázi, tak usnadňuje orientaci při porovnání různých nabídek.\n\nRPSN vyjadřuje úrokovou míru, pro kterou se rovná čistá současná hodnota získaných půjček čisté současné hodnotě výdajů (splátek, poplatků apod.), jedná se tedy o takové \"r\", pro které platí následující rovnice:\nkde\n\nZ této rovnice se \"r\" zpravidla počítá numericky (např. metodou tečen), neboť analytické řešení je obvykle příliš složité.\n\nTriviálním příkladem je jednoduchá půjčka na jeden rok bez průběžných splátek, jakýchkoli poplatků atd. Pokud tedy banka poskytne 1. ledna 2016 půjčku 100 000 Kč, na kterou musí 1. ledna 2017 dlužník vrátit 110 000 Kč, RPSN se spočítá tak, aby platilo:\ntakže\nV tomto případě je tedy RPSN shodné s ročním úrokem a také s „navýšením“, tzn. s poměrem, o kolik více dlužník celkem zaplatí.\n\nAle již při drobné úpravě zadání, kdy se místo jednorázového splacení použijí dvě stejně velké splátky (55 000, aby zůstala zachována celkem splacená částka) po půl roce, je situace jiná. Zde pro RPSN platí:\nZ toho lze vypočítat, že\nRPSN je tedy v tomto případě vyšší než „navýšení“ (to je stále 10 %), neboť dokáže zachytit i časový průběh půjčky – tu skutečnost, že za stejné celkové náklady je teď poskytnuta horší služba: 100 000 je půjčeno jen na půl roku, na dalšího půl roku už je půjčena jen zbývající polovina.\n\n\n"}
{"id": "45703", "url": "https://cs.wikipedia.org/wiki?curid=45703", "title": "Utagawa Kunijoši", "text": "Utagawa Kunijoši\n\nUtagawa Kunijoši (japonsky: 歌川国芳, 1798 – 1861) byl jedním z posledních japonských výtvarníků žánru ukijo-e (umění dřevotisku). Mezi jeho díla patří cyklus \"Stoosm čínských hrdinů\" z roku 1827. Na mnoha jeho kresbách je zobrazena kočka – Kunijošiho oblíbené zvíře.\n\nSpolečně s Hirošigem a Kunisadou byl jedním ze tří mistrů barevného tisku na dřevěné desky konce období Edo.\n"}
{"id": "45704", "url": "https://cs.wikipedia.org/wiki?curid=45704", "title": "Apollo 11", "text": "Apollo 11\n\nApollo 11 byl americký pilotovaný kosmický let programu Apollo, během něhož 20. července 1969 lidé poprvé stanuli na povrchu Měsíce.\n\nTrojici astronautů – velitele Neila Armstronga, pilota lunárního modulu Edwina „Buzze“ Aldrina a pilota velitelského modulu Michaela Collinse – v kosmické lodi Apollo 11 vynesla 16. července 1969 raketa Saturn V na oběžnou dráhu Země. V programu Apollo to byl pátý pilotovaný let a třetí let k Měsíci. O tři dny později, 19. července, přiletěli na oběžnou dráhu Měsíce. Dne 20. července 1969 se Armstrong a Aldrin v lunárním modulu spustili na povrch Měsíce a ve 20:17:40 UTC přistáli v Moři klidu (Mare Tranquillitatis). O šest hodin později vstoupil Armstrong jako první člověk na povrch Měsíce. Společně s Aldrinem během dvou a půlhodinové vycházky nasbírali 22 kg měsíčních hornin a po 21 hodinách a 31 minutách pobytu na povrchu odstartovali zpět ke Collinsovi, který zatím čekal ve velitelském modulu na oběžné dráze Měsíce. Po spojení s velitelským modulem se všichni vydali na zpáteční cestu k Zemi. Přistáli v Tichém oceánu 24. července 1969.\n\nDosažením povrchu Měsíce posádka Apolla 11 splnila cíl vyhlášený 25. května 1961 prezidentem USA Johnem F. Kennedym – do konce dekády stanout na povrchu Měsíce a bezpečně se vrátit na Zemi.\n\nHlavním cílem letu Apolla 11 bylo doletět k Měsíci, přistát na jeho povrchu a bezpečně se vrátit na Zemi. Tím by byl splněn úkol vytyčený 25. května 1961 prezidentem Spojených států Johnem F. Kennedym: Do konce desetiletí dopravit astronauty na Měsíc a bezpečně je vrátit na Zemi.\n\nPosádka dostala i několik vedlejších úkolů. Přivézt vzorky měsíčního materiálu, umístit na povrchu Měsíce televizní kameru a uskutečnit několik vědeckých experimentů – provést měření složení slunečního větru pomocí hliníkové fólie zachycující částice; zanechat zde laserový koutový odražeč k přesnému měření vzdálenosti Země–Měsíc a seismometr.\n\nPosádky pro Apollo 11 byly jmenovány koncem roku 1968. Podle zavedeného zvyku na místo hlavní posádky postoupila záloha letu o tři čísla nižšího, tedy Apolla 8. Tvořili ji Neil Armstrong, Fred Haise a Buzz Aldrin. Do záložní posádky přišli James Lovell a William Anders, přičemž místo pilota lunárního modulu zůstalo zatím neobsazené.\n\nPředtím v červenci 1968 vypadl z posádky Apolla 9 Michael Collins kvůli operaci kostních výrůstků na páteři. Začátkem roku 1969 získal zpět letový status a v Armstrongově posádce nahradil Freda Haise, který se přesunul do záložní posádky. NASA informaci o přesunu oficiálně oznámila 9. ledna 1969.\n\nPodpůrnou posádku tvořili Ken Mattingly, Ronald Evans a William Pogue. Začátkem roku 1969 se Bill Anders rozhodl, že na podzim téhož roku odejde do Národní rady pro letectví a vesmír. Ken Mattingly se proto připravoval spolu s ním, aby ho mohl nahradit, kdyby byl let Apolla 11 odložen.\n\nEmblém mise Apolla 11 navrhl Collins, měl symbolizovat mírumilovný a americký charakter prvního přistání na Měsíci. Lovell navrhl použít orla bělohlavého, symbolu Spojených států z amerického státního znaku. Collins poté nakreslil obraz orla, vznášejícího se nad povrchem Měsíce se Zemí v pozadí a nápisem . Armstrong zamítl pro cizince nesrozumitelné anglické slovo , po váhání nad římskými číslicemi se shodli na \"Apollo 11\". Instruktor Tom Wilson astronautům poradil olivovou ratolest jako symbol mírumilovnosti výpravy, umístili ji orlovi do zobáku. Vedení NASA usoudilo, že prázdné orlovy drápy nad Měsícem vypadají příliš uchvatitelsky, a proto olivovou větev přesunulo do nich. Posádka se rozhodla neuvést svá jména na emblému, aby reprezentoval všechny, kdo přispěli k přistání na Měsíci.\n\nPoté co posádka Apolla 10 pojmenovala svou loď \"Charlie Brown\" (velitelský modul) a \"Snoopy\" (lunární modul), podle postav z komiksu Peanuts, asistent manažera pro styk s veřejností Julian Scheer napsal řediteli Střediska pilotovaných letů (dnes Johnsonovo vesmírné středisko), aby požádal posádku Apolla 11 o serióznější pojmenování lodi. Zprvu byla používána jména \"Snowcone\" a \"Haystack\", ale posádka se je rozhodla změnit. Pro velitelský modul vybrala jméno \"Columbia\", po \"Kolumbiadě\", obřím děle z románu Julese Verna \"Ze Země na Měsíc\". V románu dělo, umístěné na Floridě, vystřelí náboj se třemi dobrodruhy, kteří obletí Měsíc a vrátí se na Zem. Columbia je také tradiční ženská personifikace Spojených států. Lunární modul dostal jméno \"Eagle\", orel, podle orla v emblému výpravy.\n\nPrvní místo přistání pro lunární modul programu \"Apollo\", v jižní části Moře klidu () okolo 20 km jihozápadně od kráteru Sabine D, bylo vybráno zčásti i proto, že bylo automatickými povrchovými sondami Ranger 8 a Surveyor 5 stejně tak i orbitální mapovacími sondami Lunar Orbiter charakterizováno jako relativně ploché a hladké a tím pádem snadné pro přistání i pro výstup na povrch. Armstrong ho pohotově hned po přistání nazval „Tranquillity Base“ (Základna Tranquility/Základna klidu).\n\nRaketa Saturn V s Apollem 11 odstartovala ze startovacího komplexu 39 Kennedyho vesmírného střediska 16. července 1969 v 13:32:00 UTC (9:32:00 místního času). Oběžné dráhy dosáhla po 12 minutách. Po jednom a půl obletu Země se v 16:22:13 UTC znovu na šest minut zapálil třetí stupeň Saturnu (S-IVB) a uvedl Apollo na dráhu k Měsíci. Za půl hodiny (od 16:49 UTC) astronauti přestavěli loď – s velitelským modulem se odpojili, otočili ho a připojili k lunárnímu modulu. Poté, v 17:49, odhodili nepotřebný třetí stupeň Saturnu.\n\nLet k Měsíci trval tři dny. Navedení na dráhu k Měsíci bylo přesné, proto místo plánovaných čtyř korekcí dráhy astronauti provedli pouze jedinou asi v polovině cesty, 17. července v 16:17 UTC. O cestě vyprávěla posádka divákům v několika televizních reportážích – 17. července třikrát a počtvrté na druhý den. Po 17:21 UTC 19. července nad odvrácenou stranou Měsíce s pomocí motorů Apolla přešli na oběžnou dráhu Měsíce.\n\nNa druhý den, 20. července, se v 17:44 UTC Armstrong a Aldrin v lunárním modulu odpojili od velitelského modulu, ve kterém zůstal Collins. V 19:05 Armstrong a Aldrin zažehli motor lunárního modulu (DPS) a začali svůj sestup na povrch. Prvním zážehem se dostali na sestupovou dráhu s nejnižším bodem 15 km nad povrchem Měsíce, ve 20:05 zapálili DPS podruhé a zahájili vlastní sestup.\n\nBrzy však zpozorovali, že motory byly v činnosti déle, míjejí orientační body o čtyři sekundy před plánovanou dobou a přistávají na kilometry daleko od původně plánovaného místa. Navigační a řídící počítač hlásily hned několik poplachů způsobených vychýlením z plánované trasy. To přinutilo posádku kontrolovat řízení modulu. V řídícím středisku NASA mladý operátor Steve Bales oznámil řediteli letu, že přes poplachy je bezpečné pokračovat v sestupu. Poplachy, které generoval program lunárního modulu, signalizovaly, že počítač není schopen dokončit výpočty ve vyhrazeném čase (). Jak se později zjistilo, počítač strávil neplánovaný čas obsluhou potkávacího radaru, který se během sestupu nepoužíval. Steve Bales za svoje „pokračujeme“ v napjaté chvíli sestupu obdržel Medaili svobody ().\n\nHned jak posádka mohla obrátit svou pozornost zpět k výhledu ven, astronauti viděli, že počítač je vede přímo na místo plné velkých kamenů u velkého kráteru. Armstrong převzal ruční řízení lunárního modulu a navedl jej na přistání v 20:17:43 UTC. V nádržích sestupného stupně zbylo palivo na méně než 30 sekund letu.\n\nZa první slova z povrchu Měsíce se všeobecně považují slova Neila Armstronga „Houstone, tady je základna Tranquility. Orel přistál!“, ačkoliv fakticky to byla Aldrinova slova „Signál kontakt.“ (), jež vyslovil poté, co se jedna z přistávacích sond lunárního modulu dotkla povrchu Měsíce.\n\nPodle plánu měli astronauti před vycházkou pět hodin spát, byli totiž vzhůru od časného rána. Na místě však Armstrong s Aldrinem usoudili, že by neusnuli; rozhodli se proto rovnou zahájit přípravu k výstupu na povrch. Ta se místo plánovaných dvou hodin protáhla na tři a půl. Přes dvojici trojúhelníkových oken, ze kterých měli 60° výhled, astronauti vybírali místo pro balík s vědeckým vybavením () a vlajku Spojených států. Pět hodin před samotným výstupem na povrch Měsíce ještě vyndal Aldrin malou plastovou nádobu s mešním vínem a kousek hostie, načež přijal eucharistii.\n\nPři výstupu z lunárního modulu měl Armstrong zpočátku problém projít průlezem se svým PLSS (, příruční systém pro zabezpečení životních podmínek – „batoh“, který měli astronauti na zádech). Podle veterána letů Apollo Johna Younga při návrhu batohu s PLSS nebylo zohledněno pozdější zmenšení průlezu lunárního modulu; takže nejvyšší pulz astronautů byl zaznamenán v průběhu vstupů a výstupů z lunárního modulu.\n\nVe 2:39 UTC 21. července Armstrong otevřel průlez, vylezl ven a ve 2:51 UTC začal sestupovat po žebříku na povrch Měsíce. Kvůli kontrolnímu a ovládacímu panelu skafandru, připnutému na hrudi, si neviděl na nohy. Během sestupu po devítischodovém žebříku Armstrong zatáhl za ovladač, aby vyklopil oddíl s vybavením () složený na boku lunárního modulu a aktivoval v něm umístěnou televizní kameru. Obrázky byly nasnímány systémem pomaloběžné televize () a v pozemních střediscích je přes obrazovku snímaly kamery běžného televizního systému, což způsobovalo značnou ztrátu kvality. Signály byly zachyceny observatoří Goldstone v USA a v australském Honeysuckle Creek. O několik minut později bylo televizní vysílání přepnuto na signál z citlivějšího radioteleskopu v australské Observatoři Parkes. Přes některé technické a povětrnostní těžkosti, byl rozostřený černo-bílý obraz první procházky po povrchu Měsíce zachycen a ihned vysílán pro nejméně 600 milionů lidí na Zemi.\n\nPo popisu povrchu (\"„vypadá jako velmi, velmi jemně zrnitý… je to skoro prach“\"), Neil Armstrong sestoupil ze žebříku lunárního modulu a jako první člověk v historii vkročil do jiného světa. Dne 21. července ve 2:56:15 UTC, šest a půl hodiny po přistání, vkročil na povrch Měsíce a pronesl památnou větu:\n\nKromě splnění primárního cíle vysloveného prezidentem Kennedym, a to přistát na Měsíci s lidskou posádkou do konce 60. let, bylo Apollo 11 zároveň testem všech systémů Apollo, proto Armstrong vyfotografoval lunární modul, aby konstruktéři byli schopni posoudit stav modulu po přistání. Potom nabral první vzorek měsíčního materiálu, který uložil do kapsy. Odmontoval televizní kameru z MESA, udělal panoramatický záběr a připevnil ji na dvanáctimetrový stojan lunárního modulu. Kabel od kamery zůstal trochu ušpiněný a představoval potenciální riziko v průběhu celého výstupu.\nAldrin se k němu brzy přidal a oba strávili dvě a půl hodiny navrtáváním měsíčního povrchu, fotografováním všeho, co viděli, a sbíráním kamenů a jiných vzorků. Armstrong spolu s Aldrinem zkoušeli různé možnosti pohybu po měsíčním povrchu, včetně skákání snožmo. Batoh s PLSS měl tendenci je převažovat dozadu, ale ani jeden z astronautů neměl s udržením stability vážné problémy. Pohyb při měsíční gravitaci, šestinové oproti gravitaci na Zemi, Armstrong popsal jako \"„možná ještě lehčí než během simulací“\". Preferovaným způsobem pohybu se stal „cval“. Astronauti hlásili, že si potřebují naplánovat pohyby na šest až sedm kroků dopředu. Jemná půda byla celkem kluzká. Aldrin poznamenal, že i při přesunu ze Sluncem osvětleného místa do stínu \"Eaglu\" se teplota uvnitř skafandru nezměnila a když na Slunci byla helma více ohřívána, ve stínu se cítil chladněji.\n\nAstronauti spolu vztyčili vlajku Spojených států – povrch byl velmi tvrdý a tak se jim nepodařilo tyč zasunout hlouběji než 20 cm. Potom přijali telefonát od prezidenta Richarda Nixona. Po telefonátu nainstalovali soupravu vědeckých přístrojů EASEP, která obsahovala pasivní seismograf a laserový koutový odrážeč; a také rozvinuli fólii švýcarského experimentu zachycení částic slunečního větru. Potom Armstrong „odcválal“ asi na 120 m od lunárního modulu, aby udělal fotografie z okraje Východního kráteru. Zatím Aldrin sbíral vzorky. Použil na to geologické kladivo – bylo to jediné použití tohoto nástroje v průběhu celé mise. Oba potom do nádob posbírali vzorky kamenů pomocí prodloužených kleští.\n\nPracovali pomaleji, než očekávali, takže museli zastavit dokumentaci vzorků v polovině vyhrazených 34 minut. Protože měli málo času, Armstrong doslova skákal od jedné úlohy ke druhé. Řídící středisko mu doporučilo zpomalit a poté jim povolilo patnáctiminutové prodloužení vycházky.\n\nS malými problémy astronauti pomocí zařízení (jednoduché lanovky pro dopravu předmětů vzhůru do úložného prostoru lunárního modulu) naložili film a dvě krabice, které obsahovaly 22 kg vzorků. Do \"Eaglu\" se astronauti vrátili v opačném pořadí – Aldrin jako první, potom Armstrong vyskočil na třetí stupínek žebříku a vyšplhal do lunárního modulu.\n\nNa povrchu astronauti zanechali kromě vědeckých přístrojů také plaketu (připevněnou na žebříku sestupové části lunárního modulu) se dvěma kresbami Země (západní a východní polokoule), nápisem a podpisy astronautů a prezidenta Richarda Nixona. Na plaketě je napsáno:\n\nV českém překladu:\nPo přesunu do lunárního modulu astronauti zapnuli návratový stupeň a zbavili se svých batohů s PLSS, jedné kamery a jiných už nepotřebných věcí. Start návratového stupně lunárního modulu proběhl bez problémů. Astronauti se dostali na lunární oběžnou dráhu a tam se spojili s velitelským modulem \"Columbia\", na palubě kterého čekal Michael Collins. \"Eagle\" po odpojení od \"Columbie\" zůstal na oběžné dráze okolo Měsíce. Později NASA oznámila, že tato dráha nebyla stabilní, což vyústilo v pád \"Eaglu\" na neznámé místo na povrchu Měsíce.\nAstronauti přistáli 24. července na hladině Tichého oceánu na 13° 19′ N a 169° 9′ W, 2 660 km východně od ostrova Wake, 380 km jižně od Johnsonova atolu a 24 km od letadlové lodi \"USS Hornet\". Velitelský modul zprvu přistál vzhůru dnem, ale během několika minut se s pomocí nafukovacích balónů otočil do správné polohy.\n\nZ vrtulníků seskočili čtyři potápěči v ochranných oděvech (\"Biological Isolation Garments\"), kteří stabilizovali Apollo pomocí nafukovacích vaků. Jeden z nich, otevřel vstup do lodi a podal astronautům tytéž oděvy, aby se do nich převlékli. Důvodem byla obava z možného zavlečení mimozemského života. Poté astronauty vyzvedli do vrtulníku, který je odvezl na Hornet. Zde byli zavřeni v izolovaném kontejneru. Karanténa pokračovala i na pevnině až do 11. srpna 1969.\n\nNa Hornetu se s astronauty, přes okno karantény, pozdravili prezident Nixon, ředitel NASA Thomas Paine a kolega Frank Borman. Hornet doplul do Pearl Harboru, odkud astronauti pokračovali letecky do Johnsonova vesmírného střediska v Houstonu. Po skončení karantény měli den volna, který strávili s rodinami, a od 13. srpna vyrazili na slavnostní turné po Spojených státech. O několik týdnů později zavítali do Mexika, 16. září byli přijati v Kongresu Spojených států. Během následující pětačtyřicetidenní cesty projeli 25 zemí světa.\n\nPředstavitelé NASA opakovaně zdůrazňovali, že hlavním cílem letu kosmické lodi Apollo 11 bylo řešení technických otázek, ne výzkum Měsíce. Pokud jde o techniku, hlavním výsledkem mise bylo prokázání účinnosti zvoleného způsobu letu, přistání na Měsíci a startu z Měsíce, stejně jako prokázání schopnosti posádky pohybovat se na povrchu Měsíce a provádět zde výzkum.\n\nPřesto měla expedice velký vědecký význam, protože dopravila na Zemi první vzorky měsíčního materiálu, celkem 21,55 kg.\n\n\n\n\nV 70. letech 20. století vznikly konspirační teorie, které tvrdily, že přistání na Měsíci byl podvod. Jedním z prvních zastánců těchto teorií byl Bill Kaysing, který své názory vyložil v knize vydané v roce 1974. K šíření teorií přispěl i vědeckofantastický film \"Kozoroh 1\" z roku 1978 o fiktivním falešném přistání na Marsu. Podle průzkumu veřejného mínění si v roce 1999 šest procent Američanů myslelo, že přistání na Měsíci byl podvrh.\n\n"}
{"id": "45705", "url": "https://cs.wikipedia.org/wiki?curid=45705", "title": "Česká zemědělská univerzita v Praze", "text": "Česká zemědělská univerzita v Praze\n\nČeská zemědělská univerzita v Praze (ČZU) je veřejná vysoká škola univerzitního typu se sídlem v Praze–Suchdole. Založena byla v roce 1952 a skládá se ze šesti fakult a jednoho institutu. Do roku 1995 nesla název Vysoká škola zemědělská v Praze. V angličtině používá oficiální název \"Czech University of Life Sciences Prague (CZU)\".\n\nPokud pomineme historii zemědělských a přírodovědných oborů na Univerzitě Karlově, historie ČZU začíná v roce 1906, kdy byl zřízen čtyřletý zemědělský obor při České vysoké škole technické. Děkanem se stal biolog, profesor Julius Stoklasa. \nV roce 1920 vznikla Vysoká škola zemědělského a lesního inženýrství při Českém vysokém učení technickém (ČVUT). V té době škola sídlila v Havlíčkových sadech. V roce 1936 se přestěhovala do nově postavených budov v Dejvicích. V roce 1920 získala škola zestátněný dvůr rodiny Lichtensteinů v Uhříněvsi a Netlukách s mlýnem Podleskem, kde zřídila školní statek (Školní závod zemědělský Uhříněves II.), nejprve v pronájmu a v roce 1923 ho odkoupila.\n\nPodle smlouvy ze dne 21. února 1923 obnášela kupní cena za pozemky v rozloze 575 ha s veškerými právy, povinnostmi a budovami obnos 2 970 000 Kč. Kromě toho byl převzat živý i mrtvý inventář, osev a zásoby za celkovou částku 1 800 000 Kč. Do kupní smlouvy byly pojaty i ostatní přináležející pozemky, lesy a rybníky. Po vydání zákona č. 404 Sb. z. a n. ze dne 18. prosince 1922 o úpravě hospodaření ve státních závodech, byl v roce 1925 dosavadní Správní výbor závodu přeměněn na ředitelství, skládající se ze čtyř zástupců profesorského sboru Vys. školy zemědělského a lesního inženýrství v Praze, ze dvou zástupců zemědělské praxe a ze dvou zástupců „Družstva hospodářských lihovarů”. Ředitelství v Uhříněvsi bylo přeměněno na Místní správu, všechny záležitosti spadaly do kompetence ministerstva školství, při kterém byl zřízen Správníh sbor a stálá revisní komise. Závod se stal státním podnikem, na kterém posluchači Vysoké školy zemědělského a lesního inženýrství v Praze vykonávali po celý rok povinnou a prázdninovou praxi. \n\nVysoké zemědělské školství v Praze bylo v roce 1945 obnoveno v rámci Českého vysokého učení technického pod názvem Vysoká škola zemědělského a lesního inženýrství. Škola měla sídlo v Dejvicích, kde existovala až do 8. července 1952, kdy byla vládním nařízením č. 40 Sb. vytvořena samostatná Vysoká škola zemědělská v Praze, rozdělená na tři fakulty: 1. agronomickou, 2. ekonomiky a organizace socialistického zemědělství a 3. fakultu mechanizační. Studium lesnictví bylo odděleno a lesnická fakulta zůstala součástí ČVUT až do roku 1959, kdy byla lesnická fakulta přičleněna k VŠZ. V roce 1964 byla zrušena a fungovala jako samostatná organizační jednotka „Vědecký lesnický ústav”, který byl v roce 1981 přebudován na Ústav aplikované ekologie a ekotechniky. V roce 1960 byla vytvořena Provozně ekonomická fakulta v Českých Budějovicích., dnes Agronomická fakulta Jihočeské univerzity. Snahou vládnoucí KSČ bylo z nově zřízené VŠZ v Praze vytvořit hlavní školské zařízení pro přípravu vedoucích kádrů pro JZD či obecně pro stranický a úřední aparát zabývající se zemědělstvím. \n\nPo roce 1945 nastaly změny v obsahu řádného studia, ve školním roce 1948/1949 byly do učebního plánu zařazeny předměty ze společenských nauk a výuka ruského jazyka, od roku 45/46 branná výchova a nauka o obraně státu, od roku 1950 byla pro všechny posluchače povinná výuka marxismu-leninismu v rozsahu čtyř hodin týdně po dobu čtyř let, ve školním roce 1951/1952 byla pro muže zavedena po jednom dni v týdnu vojenská příprava, čímž se absolventům vojenská služba zkrátila na šest měsíců. Již ve školním roce 1950/51 začali na tehdejší VŠZL studovat absolventi dělnických přípravek, kteří se také aktivně podíleli na práce školní organizace KSČ. Při školním závodě Vysoké školy zemědělského a lesního inženýrství v Uhříněvsi byly od roku 1951 z podnětu ministerstva zemědělství pořádány kurzy k výcviku družstevníků JZD, první týdenní praktický kurz pro družstevníky jednotlivých krajů ve dnech 26. 2. - 3. 3. 1951 byl uspořádán pro výuku strojního dojení. Úkolem těchto absolventů pak bylo provádět výcvik dojičů strojního dojení v JZD po jednotlivých krajích. Další kurzy byly uspořádány pro obvodní zootechniky.\n\nStudium do roku 1952 trvalo čtyři roky (osm semestrů), od roku 1952 bylo pětileté, v roce 1981 opětovně zkráceno na čtyři roky. V roce 1952/53 bylo studium rozděleno na technický a pěstební obor a prodlouženo na 9 semestrů, přičemž 9. semestr sloužil ke zpracování diplomové práce. Usnesením vlády z 11. listopadu 1952 bylo na vysokých školách na některých fakultách zřízeno \"večerní studium pro pracující\", kam byli uchazeči přijímáni na základě zkoušky podle zvláštních předpisů, a \"dálkové studium\". To bylo na lesnické fakultě zavedeno ve školním roce 1953/1954 pro 15 až 20 posluchačů. V letech 1958 až 1962 proběhly na agronomické fakultě dva čtyřleté cykly studia vybraných stranických pracovníků, celkem je absolvovalo 54 osob. Od roku 1956 se studium prodloužilo na 10 semestrů. Ve školním roce 1959/1960 byla na škole zavedena pro dělnické kádry studijní forma v podobě tříletých dálkových kurzů pro vybrané pracovníky. K tomu vydalo ministerstvo zemědělství, lesního a vodního hospodářství 4. srpna 1960 prováděcí směrnice, kterými upravilo zkrácené vysokoškolské a středoškolské studium pro kádry JZD a socialistických zemědělských závodů.\n\nJednoleté studium pro funkcionáře JZD a ostatních socialistických zemědělských závodů bylo zřízeno při středních zemědělských školách ve studijních oborech: pěstitelsko-chovatelský, ekonomický a mechanizační. Posluchači těchto škol, kterými byli \"vyspělí dělníci a rolníci\", pak byli po jednoletém přípravném studiu přijati na vysoké školy. Studium nahrazovalo dělnickým kádrům středoškolské studium zakončené maturitou. Po absolvování zkráceného tříletého vysokoškolského studia obdrželi absolventi titul inženýra, který byl rovnoprávný s inženýrským titulem řádného vysokoškolského studia.\n\nV první polovině 60. let se škola přestěhovala do nově budovaného areálu v Praze-Suchdole, stala se tak jedinou školou amerického typu (tedy školou, kde jsou všechny fakulty, koleje i další zázemí v jednom místě) v Československu. V roce 1961 byla zahájena výuka na čtvrté fakultě školy v Českých Budějovicích. Tato fakulta je dnes součástí Jihočeské univerzity. V roce 1964 byla lesnická fakulta přeměněna na \"Vědecký lesnický ústav\", někteří pedagogové a odborníci se přesunuli do zámku v Kostelci nad Černými lesy.\n\nLesnická fakulta byla obnovena v roce 1990. Ta po několika letech přesídlila do nově postavené budovy v areálu, původně navržené jako odborné pracoviště Agronomické fakulty. Od roku 1993 bylo zavedeno i zvláštní tříleté bakalářské studium a v roce 1995 byl změněn název na \"Česká zemědělská univerzita v Praze\". V roce 2007 Lesnická fakulta zanikla a místo ní vznikly dvě nové fakulty - Fakulta životního prostředí a Fakulta lesnická a dřevařská. V roce 2013 se Institut tropů a subtropů transformoval rozhodnutím akademického senátu ČZU v Praze na Fakultu tropického zemědělství. V současné době probíhají změny, které mají vysokoškolské studium sladit v rámci Evropské unie a dohod ze Sillebily.\n\nV současné době se Česká zemědělská univerzita v Praze skládá z 6 fakult, 1 institutu, 1 celouniverzitního pedagogického pracoviště a 2 školních podniků.\n\nNa ČZU působí mnoho studentských spolků. Například:\n\n\n\n\n"}
{"id": "45709", "url": "https://cs.wikipedia.org/wiki?curid=45709", "title": "Barevná teplota", "text": "Barevná teplota\n\nBarevná teplota (též teplota chromatičnosti) je fyzikální veličina používaná jako charakteristika světla se spektrem podobným tepelným zářičům (tedy blízkým spektru dokonale černého tělesa, včetně běžného bílého světla. Světlo určité barevné teploty má barvu tepelného záření vydávané černým tělesem, zahřátým na tuto teplotu.\n\nBarevná teplota daného zářiče je termodynamická teplota černého tělesa, při které by vysílalo světlo, které vzbuzuje v normálním lidském oku stejný barevný vjem jako daný zářič.\n\nPodobnou veličinou, vhodnou i pro charakterizaci monochromatického světla je tzv.\n\nBarevná teplota se měří v kelvinech.\n\nZrak člověka má schopnost barevnou teplotu subjektivně přizpůsobovat světelným podmínkám – bílý papír vnímá jako bílý, i když je vlivem osvětlení zabarvený. Fotoaparáty a kamery se naproti tomu musí na barevnou teplotu nastavovat – vyvažovat. Lidské oko dokáže takto adaptovat i obraz silně ovlivněný barevným světlem – v lidském mozku existuje oblast, jakási paměť pro barvy, která si pamatuje, jakou barvu by rámcově měly mít věci, s kterými daný jedinec přichází do styku (obloha, vegetace, lidská pokožka, …).\n\nModerní digitální fotoaparáty jsou též zpravidla schopny vyvážení bílé odhadnout automaticky, ale v některých situacích je výhodné prostředí napevno nastavit – často se tak dá předejít například oranžovému zabarvení snímků pořízených v žárovkovém osvětlení nebo naopak modrému nádechu u fotek při zatažené obloze.\n\nFilmový materiál je naproti tomu většinou kalibrován na denní světlo, a barevné tónování se upravuje buď speciálními filtry našroubovanými na objektivu (popř. na zasunuté do systému Cokin), gelovými filtry vkládanými na svítidla a nebo dodatečně při vyvolávání v laboratoři.\n\nLED diody jsou dnes standardně vyráběny v různých barevných provedeních. Barva je u nich ovlivněna druhem polovodiče a fotonech, které se z nich uvolňují. Modré světlo je uvolňováno při vysoké energii, červené uvolňováním nízké energie. LED diody jsou vždy monochromatické s dominantní vlnovou délkou. Bíla barva se u LED diod dosahuje mísením barev nebo fotoluminiscencí. Proto je možné LED diody vyrábět s různou barevnou teplotou.\n\nTeplota na povrchu Slunce činí asi 5 800 K, proto ho lidé (pod atmosférou) vnímají jako žluté, na orbitě jako bílé (i když maximum jeho vyzařování je v zelené části viditelného spektra ).\n\nSlunce je viděno ze Země jako červené jen při svém východu a západu, tedy když je nízko nad obzorem a sluneční světlo na Zemi dorazí až poté, co vykonalo dlouhou (delší) cestu nižšími a hustšími vrstvami atmosféry. Molekuly vzduchu více rozptylují kratší vlnové délky světla (modré světlo), takže to se k pozorovateli dostane už zčervenalé. Právě díky rozptýlenému (nepřímému) světlu se obloha jeví jako modrá. Obsahuje-li ovšem atmosféra velké množství vodních par, dojde k absorpci i vlnových délek odpovídajících modré barvě a dešťové mraky se pak na obloze jeví, jako že mají šedou až černou barvu.\n\n\n"}
