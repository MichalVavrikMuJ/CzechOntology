{"id": "68321", "url": "https://cs.wikipedia.org/wiki?curid=68321", "title": "Milostovice", "text": "Milostovice\n\nMilostovice (německy \"Milostowitz\", polsky \"Miłostowice\") jsou vesnice, evidenční část, katastrální území a zároveň i samosprávná městská část statutárního města Opavy. Ves se rozkládá zhruba 5 km západně od centra Opavy, v mírně zvlněné krajině Zlatnické pahorkatiny, severovýchodního podhůří Nízkého Jeseníku. Nadmořská výška sídla se pohybuje okolo 290 m. Je zde k dispozici kulturní dům s hostincem, knihovna, antukové a betonové hřiště, tělovýchovná jednota a sbor dobrovolných hasičů. Milostovice mají 270 obyvatel.\n\nPrvní písemnou zmínkou o Milostovicích je listina z roku 1255, kterou Boček z Perneku daroval Milostovice cisterciáckému klášteru ve Žďáru. Ve středověku se Milostovice skládaly ze dvou částí a měly dva fojty. Větší část - hradecká, patřila k faře v Hradci u Opavy (1353-1792), menší - panenská, byla majetkem kláštera sv. Kláry v Opavě (1507-1781). V roce 1565 dal císař Rudolf II. zapsat královský statek Hradec včetně Milostovic Kašparu Pruskovskému z Pruskova. Tím přestaly být Milostovice církevním majetkem. V roce 1792 prodal kníže Lichnovský svůj díl Milostovic svatojánské komendě v Opavě. Později tento díl patřil řádu německých rytířů. Původně to byla malá, čistě česká obec zemědělského charakteru. V 70. letech 20. století byl obnoven chov koní.\n\nV roce 1899 zde byl založen zemědělský družstevní lihovar pro Milostovice a okolí, který zpracovával brambory a jiné škrobnaté suroviny na líh. Po 2. světové válce byl lihovar znárodněn a včleněn pod firmu Slezské Lihovary, n.p.. V roce 1930 byla obec elektrifikována .\n\nZdejší rodák Vincenc Prasek (1841-1912) spolu s přáteli zde založil jeden z prvních odborů Matice slezské (opavské). Historiku a národnímu buditeli byl v roce 1933 postaven pomník, v roce 1946 odhalena pamětní deska na jeho rodném domě.\n\nZa 2. světové války zde působila buňka odbojové organizace Obrana Slezska. Dne 6. května 1945 byly Milostovice osvobozeny Rudou armádou.\n\nV blízkosti Milostovic vzniklo v roce 1995 muzeum československého opevnění. Areál se skládá ze tří těžkých objektů (OP-S-25 U trigonometru, OP -S-26 U Milostovic, OP-S- 27 Paletovo pole) a dvou lehkých objektů vz. 37.\n\n\n"}
{"id": "68323", "url": "https://cs.wikipedia.org/wiki?curid=68323", "title": "Johannit", "text": "Johannit\n\nJohannit (Haidinger, 1830), chemický vzorec Cu(UO)(SO)(OH).8HO, je trojklonný minerál.\n\nJe vzácným minerálem oxidační zóny ložisek uranu obsahujících . Bývá doprovázen sádrovcem, uranopilitem, brochantitem, chalkantitem.\n\nTvoří krystaly sloupečkovitého a tabulkovitého habitu, skládající sférické agregáty. Krystalové drůzy, jemně zrnité i ledvinité agregáty.\n\n\nPoprvé nalezen v Jáchymově na dole Eliáš, pochybný ze Zálesí ve Slezsku (jedná se nejspíše o konichalcit). Ve světě například Johanngeorgenstadt v Sasku (Německo), na ložiskách uranu v Coloradu a Utahu, výkvěty s chalkantitem na ložisku Tabošar v Tádžikistánu.\n\n"}
{"id": "68325", "url": "https://cs.wikipedia.org/wiki?curid=68325", "title": "Calaverit", "text": "Calaverit\n\nCalaverit (Genth, 1861), chemický vzorec AuTe, je jednoklonný minerál.\nByl nazván podle místa nálezu – Calaveras County, Kalifornie, USA.\n\n\nTvoří zřídka drobné lístečkovité nebo jehličkovité krystaly a krátké nebo tenké hranoly prodloužené podle {010}. Na povrchu krystalů je patrné rýhování podél [010]. Obvykle masivní, zrnitý až nejasně krystalovaný. Dvojčatění: Běžné podél {110}, méně často podél {031} a {111}.\n\n\n\n\n\nSpolečně s dalšími zlatonosnými rudami.\n\nZlatonosná ruda.\n\nVýskyt řídký.\n\n\n\n\n"}
{"id": "68327", "url": "https://cs.wikipedia.org/wiki?curid=68327", "title": "Okres Detva", "text": "Okres Detva\n\nOkres Detva je jedním z okresů Slovenska. Leží v Banskobystrickém kraji, tvoří centrální část. Na severu hraničí s okresem Zvolen a Brezno, na jihu s okresem Veľký Krtíš, Lučenec a Poltár.\n\n"}
{"id": "68328", "url": "https://cs.wikipedia.org/wiki?curid=68328", "title": "Duff McKagan", "text": "Duff McKagan\n\nMichael Andrew „Duff“ McKagan (* 5. únor 1964, Seattle) je americký baskytarista, který se proslavil svým působením v kapele Guns N' Roses, kterou opustil v roce 1997.V roce 2016 se ke kapele vrátil. Duff nahrál 2 sólová alba – Believe In Me (1993) a Beautiful Disease (vinou spojení Universalu a Polygramu nevyšlo), hrál s kapelami Neurotic Outsiders, Loaded, 10 Minute Warning a dalšími. V současnosti působí spolu s dalšími ex-členy Guns N' Roses v kapele Velvet Revolver.\n\nDuff se narodil v Seattle jako nejmladší z osmi dětí Elmera a Alice Marie McKaganových. Jména jeho bratrů a sester: Jon, Carol, Mark, Bruce, Joan Shelton, Claudia Christianson a Matt.\n\nByl to jeho bratr Bruce, který ho dovedl k baskytaře. I když baskytara byla a stále zůstává jako jeho hlavní nástroj, tak Duff hrál také na bicí v několika kapelách včetně legendární pop-punkové skupiny Fastbacks, ke které se přidal jako patnáctiletý v roce 1980. Svoje rodné město popisuje jako „drsné, rock 'n' rollové město s moderní avantgardní skupinou“.\n\nDuff si to v devatenácti namířil do Kalifornie, kde hrál v mnoha rockových skupinách po celém Los Angeles včetně Ten Minute Warning a v hard-core punkové skupině The Fartz. Po odpovědi na inzerát v místním časopise potkal kytaristu Slashe a bubeníka Steva Adlera skupiny Road Crew. Duff předpokládal, že se budou orientovat na punk se slabostí pro 70. léta, ale místo toho našel dva dlouhovlasé chlapíky.\n\n„Když jsem potkal Slashe a Steva poprvé,“ řekl, „bylo to divné, protože předtím jsem nikdy takové chlapíky nepotkal - z místních v L.A. Tu noc jsme vyšli ven a ožrali se, potom jsme měli tuto proklatou skupinu. Byla to Slashova skupina, Road Crew.“\n\nZe skupin L.A. Guns a Hollywood Rose se poté Axl Rose a Izzy Stradlin přidali k Duffovi, Slashovi a Stevovi, aby založili Guns N' Roses. Konečná sestava byla formovaná 6. června 1985. Duff se stal basákem skupiny a po dvou dnech příprav odehráli svůj první koncert v nočním klubu Troubadour.\n\nDuff do skupiny přinesl punk rock jako velký fanoušek skupiny Sex Pistols a Sida Viciouse.\n\nPoprvé se oženil 28. května 1988 s Mandy Brix, která pracovala v japonské restauraci a měla svoje vlastní rapové trio nazvané The Lame Flames. Rozvedli se v roce 1990. Znovu se oženil v září 1992 s Lindou Johnson, se kterou se rozvedl v září 1995.\nSužovaný drogami a závislostí na alkoholu Duff přežil osm roků ve stále se měnící kapele a také je neblaze známý jeho výstup na American Music Awards v roce 1989. Po obdržení druhé ceny pro Guns N' Roses, Duff a Slash vyšli na pódium zjevně ožralí, držíc alkoholické nápoje a cigarety. Během dvaceti sekund než byli přerušeni, Slash stihl ve své řeči dvakrát zanadávat. Po první nadávce se z obecenstva ozvalo lapání po dechu, Slash si zakryl ústa a se smíchem řekl „oops“. Duff se smál spolu s ním . Od té doby se mnohé živé přenosy vysílají se zpožděním, aby se zabránilo podobným incidentům. Steve a Izzy kapelu opustili v roce 1990, resp. v roce 1991. Mezi tím v roce 1990 Duff a Slash spolupracovali na albu „Brick by Brick“ zpěváka Iggyho Popa.\n\nPo lhostejném pobytu v drogové léčebně Duff v roce 1993 nastartoval sólo kariéru s „Believe in Me“. V roce 1994 musel podstoupit mimořádnou operaci slinivky. Doktoři mu řekli, že kdyby nepřestal pít, do měsíce by zemřel a tak se Duff stal rychle rozvážným.\n\nV následujících letech Duff ze všeho vystřízlivěl, stal se otcem a koncentroval se na svou sólo kariéru. Na pomoc si přizval bubeníka Abe Laboriel Jr., Michaela Barragana a Izzy Stradlina a v roce 1999 vydal ve vydavatelství Geffen Records album Beautiful Disease.\n\nV roce 1995 spolupracoval se Slashem v jeho kapele Slash's Snakepit a podílel se i na písni „beggars and hangers-on“, kterou si také zahrál naživo v Palace během toho roku. Dálej pokračoval v Neurotic Outsiders, heavy metalové superskupině, jejíž členy byli GN'R bubeník Matt Sorum, kytarista Sex Pistols Steve Jones a basák Duran Duran John Taylor. Hrávali v L.A. klubech a v roce 1996 se vydali na turné po Americe. Potom založil další skupiny jako Black Dog, 10 Minute Warning a Loaded.\n\nDuff si také v roce 1997 vyzkoušel herectví. Zahrál si mrtvého rockového upíra v TV seriálu „Sliders“. 27. srpna 1997 se mu narodilo první dítě Grace se Susan Holmes, se kterou se oženil 28. srpna 1999 a 16. července 2000 se jim narodilo další Mae Marie.\n\nV letech 1994–1999 žil mezi Los Angeles a Seattle, protože jeho matka bojovala s Parkinsonovou chorobou a cítil, že musel být s ní. Matka zemřela na začátku dubna 1999 a od té doby Duff žije v Seattlu.\n\nV roce 2000 založil další skupinu Mad for racket, známou také jako The Racketeers a vystoupili na koncertu v Londýně. Duff na tom koncertu nehrál. V rokce 2001 se znovu spojil s Loaded pro vystoupení v klubech v Seattlu.\n\nV srpnu 2001 se vydali na turné do Japonska, kde vystupoval i s Izzym, aby podpořil jeho nové album \"River\".\n\nDuff také produkoval kontroverzní debut „Get Off“ od Betty Blowtorch a objevil se i v dokumentu Betty Blowtorch And Her Amazing True Life Adventures, který režíroval Anthony Scarpa.\n\nV roce 1997 měl na starosť baskytaru a sprievodné vokály v písni Poison od Alice Coopera. Je ho možno videt i ve videoklipu ke písni.\n\nOd roku 2002 je členem rockové skupiny Velvet Revolver, jejíž členy jsou Slash, Matt Sorum, kytarista Dave Kushner a bývalý zpěvák Stone Temple Pilots Scott Weiland. V roce 2004 vydali debutové album \"Contraband\", které se umístilo na vrcholu žebříčku Billboard 200. Druhé album nazvané \"Libertad\" by mělo vyjít v roce 2007.\n\n"}
{"id": "68330", "url": "https://cs.wikipedia.org/wiki?curid=68330", "title": "Latin jazz", "text": "Latin jazz\n\nLatin jazz je obecný termín pro hudbu kombinující rytmy afrických a latinskoamerických zemí s jazzovými harmoniemi ze Spojených států. Latin jazz má dvě varianty: afro-kubánský a brazilský. Afro-kubánský jazz se hrál ve Spojených státech neprodleně po období bebopu, zatímco brazilský jazz se stal populárním v šedesátých a sedmdesátých letech.\n\nRozvoj afro-kubánského jazzu nastal po smrti Charlieho Parkera. Afro-kubánské skupiny tehdy začali formovat někteří významní muzikanti, jako např. Dizzy Gillespie a Billy Taylor. Ačkoliv tuto hudbu nejvíce ovlivňovali kubánští muzikanti jako Tito Puente a mnohem později Arturo Sandoval, stále existovalo mnoho amerických muzikantů, kteří využívali kubánské rytmy ve svých dílech.\n"}
{"id": "68331", "url": "https://cs.wikipedia.org/wiki?curid=68331", "title": "Trnová (Dobříš)", "text": "Trnová (Dobříš)\n\nTrnová je část města Dobříše, bývalý hospodářský dvůr. Leží asi 1 km západně od města na silnici I/114 do Hostomic. V roce 2011 zde trvale žilo šestnáct obyvatel. V současné době se zde, kromě již zmíněného statku, nacházejí objekty drůbežárny, rybník, objekt a nádrže Českého svazu rybářů a jeden obytný dům. Administrativně k Trnové patří i nedaleké Brodce a samoty Knížecí studánky a Rochota.\n\nPrvní písemná zmínka o vesnici pochází z roku 1720.\n"}
{"id": "68332", "url": "https://cs.wikipedia.org/wiki?curid=68332", "title": "Altait", "text": "Altait\n\nAltait (Haidinger, 1845), chemický vzorec PbTe, je krychlový minerál ze skupiny galenitu. Bývá obyčejně celistvý, kusový, jen vzácně tvoří droboučké krystalky omezené tvary \"a\"{100}, \"o\"{111}, \"β\"{322}. Pojmenován dle původní lokality Rudný Altaj v Kazachstánu. \n\nVyskytuje se s ryzím zlatem, dalšími telluridy a sulfidy na hydrotermálních žilách.\n\n\nVyskytuje se společně se zlatem, stříbrem, pyritem, arsenopyritem, hessitem, galenitem, křemenem a sylvanitem\n\n\n"}
{"id": "68338", "url": "https://cs.wikipedia.org/wiki?curid=68338", "title": "Atomové hodiny", "text": "Atomové hodiny\n\nAtomové hodiny jsou přesné hodiny, které měří čas na základě rezonanční frekvence plných atomů.\n\nAtomové hodiny (respektive iontové hodiny) jsou druh hodin, které používají atomové rezonance jako standardu. Jejich přesnost je taková, že se rozcházejí maximálně o sekundu za 158 milionů let.\n\nIsidor Isaac Rabi roku 1944 získal Nobelovu cenu za objev metody měření magnetických vlastností atomů, částic jádra a molekul. Princip této metody je založen na měření spinu jaderných protonů. Roku 1945 byla veřejně navržena možnost sestrojit atomové hodiny (\"kosmické kyvadlo\"). První atomové hodiny byly postaveny v roce 1949 v USA (čpavkový maser). Hodiny dále zdokonalil Norman Foster Ramsey. První přesné cesiové atomové hodiny byly postaveny Louisem Essenem v roce 1955 v National Physical Laboratory v Anglii.\n\nZákladem je kmitání molekul plynného čpavku, resp. atomů cesia. Vibrace těchto atomů je rychlejší (GHz) a stabilnější ve srovnání s křemenným krystalem, takže je možno dosáhnout větší přesnosti. Objev principu atomových hodin položil základy pro novou definici času. Přesto se zpočátku setkal s odmítavou reakcí astronomů a pro novou definici bylo více kandidátů (ještě například vodík či thallium). Od roku 1967 je 1 sekunda oficiálně definována jako 9 192 631 770 kmitů atomů cesia. Do té doby byla charakterizována jako 1/86 400 středního slunečního dne. Koncem 20. století byla vylepšena jejich konstrukce (fontána zchlazených atomů), která dále umožnila zpřesnit jejich chod. Mezinárodně uznávaným standardem pro určování času se staly atomové hodiny v roce 1963.\n\nV současnosti se vyvíjejí optické hodiny (pracující na frekvenci THz) jejichž přesnost měření je již lepší, ale nejistota měření času být lepší nemůže (do přijetí nové definice jednotky času) v důsledku definice sekundy vázané na atomy cesia.\n\nCesiové atomové hodiny fungují na základě zpětnovazební smyčky. Základ tvoří krystalový oscilátor, jehož frekvence je elektronicky řízena.\nTento krystalový oscilátor je připojen na vysílač radiových vln, nasměrovaný do komory s atomy cesia v plynné atmosféře. Když dojde ke shodě frekvence oscilátoru (a tedy i vysílače) s vnitřní rezonanční frekvencí atomů cesia, přejdou tyto do excitovaného stavu. Excitované atomy cesia reagují odlišně na magnetické pole než neexcitované, a z pomocí magnetů tedy dojde k jejich detekci. Dle množství excitovaných atomů cesia je možno ladit frekvenci krystalového oscilátoru, aby se shodovala s rezonanční frekvencí atomů cesia, tj. 9 192 631 770 Hz.\n\nAtomové hodiny se používají při kontrole jiných hodin a pro vědecké účely ve hvězdárnách, v laboratořích, ve vysokorychlostních letadlech pro sladění s navigačními signály na rádiové frekvenci (GPS). Pracuje s nimi také NASA, která je využívá pro určování polohy vesmírných plavidel. Systém funguje tak, že hodiny počítají, jak dlouho letí signál ze země na daný objekt a zpět. Výsledek pak je zaslán zpět k plavidlu. Nově NASA také testuje speciální atomové hodiny nazvané Deep Space Atomic Clock, které mohou být instalovány přímo do vesmírných lodí a pomohou tak celý proces navigace značně zjednodušit. První prototyp je již v provozu, byl vypuštěn na palubě rakety Falcon Heavy 25. června 2019.\n\n"}
{"id": "68339", "url": "https://cs.wikipedia.org/wiki?curid=68339", "title": "Valencijské společenství", "text": "Valencijské společenství\n\nValencie (od roku 1982 oficiálně Valencijské společenství) (katalánsky \"Comunitat Valenciana\", španělsky \"Comunidad Valenciana\") je historické území a současně jedno ze 17 autonomních společenství, rozkládající se na východě Španělska při pobřeží Středozemního moře, pojmenované podle svojí metropole Valencie (šp. \"Valencia\"). Hovoří se zde katalánštinou (zde označována jako valencijština), která je prvním úředním jazykem, na západě regionu španělštinou, která má postavení druhého úředního jazyka.\n\nValencie se od 30. listopadu 1833 člení na 3 provincie:\n\nValencijské společenství je jižním sousedem Katalánska na pobřeží Středozemního moře, které láká svým písečným pobřežím (Costa del Azahar, Costa de Valencia, Costa Blanca). Do moře ústí mnoho řek, které vytékají z hor, které na většině území nejsou daleko od pobřeží: např. Mijares, Turia, Júcar. Nejvyšší horou je Cerro Calderón (1837 m) v severní části země. Za zmínku stojí také Penyagolosa (1814 m). Země má rozlohu 23 255 km a dělí se na tři provincie: Castelló de la Plana (8 okresů), Valencia (14 okresů) a Alacant (10 okresů). K Valencijsku také patří oblast Ademús mezi Kastílii a Aragonem.\n\nK roku 2009 mělo 15 obcí více než 50 000 obyvatel:\n\n"}
{"id": "68341", "url": "https://cs.wikipedia.org/wiki?curid=68341", "title": "Marie Kabrhelová", "text": "Marie Kabrhelová\n\nMarie Kabrhelová, rozená \"Marie Karásková\" (* 4. května 1925 Opatov u Jihlavy), je bývalá česká a československá politička Komunistické strany Československa, předsedkyně Československého svazu žen a poslankyně Sněmovny národů Federálního shromáždění za normalizace.\n\nPocházela z rodiny krejčího, z pěti sourozenců. V roce 1939 se začala učit švadlenou v podniku svého otce. V roce 1946 začala, ještě jako svobodná Marie Karásková, pracovat v krajském aparátu KSČ v Jihlavě. Po únoru 1948 přešla do Prahy. V roce 1966 absolvovala Vysokou školu politickou. Za pražského jara patřila mezi konzervativní, prosovětskou část funkcionářů KSČ.\n\nZa normalizace patřila mezi hlavní funkcionářky KSČ. XIV. sjezd KSČ ji zvolil za členku Ústřední kontrolní a revizní komise KSČ. XV. sjezd KSČ ji zvolil členkou Ústředního výboru KSČ. V této funkci ji pak potvrdil XVI. sjezd KSČ a XVII. sjezd KSČ. V období duben 1976 – říjen 1989 byla navíc členkou sekretariátu ÚV KSČ.\n\nV letech 1969–1974 působila jako členka předsednictva Ústředního výboru Československého svazu žen a členka Československé rady žen, v letech 1970–1974 byla rovněž členkou byra Světové odborové federace a předsedkyně pracovní skupiny této nadnárodní odborové organizace pro otázky pracujících žen, v letech 1971–1974 zastávala i post členky předsednictva a tajemnice ÚRO. Od roku 1974 působila ve funkci předsedkyně Ústředního výboru Československého svazu žen (organizace pro ženy s členskou základnou přes 1 milión členek úzce spolupracující s KSČ). Předsednictví přebrala od Gusty Fučíkové a držela tuto funkci až do roku 1989. Byla i členkou rady a byra Mezinárodní demokratické federace žen a členka předsednictva Ústředního výboru Národní fronty ČSSR. V roce 1974 se stala také členkou Světové rady míru. V roce 1973 získala Řád práce, roku 1975 jí byl udělen Řád Vítězného února a roku 1985 Řád republiky.\n\nVe volbách roku 1976 zasedla do české části Sněmovny národů (volební obvod č. 34 – Liberec, Severočeský kraj). Mandát obhájila ve volbách roku 1981 a volbách roku 1986 (obvod Jablonec nad Nisou-Liberec). Ve Federálním shromáždění setrvala do prosince 1989, kdy rezignovala v rámci procesu kooptací do Federálního shromáždění po sametové revoluci.\n\nV prosinci 1989 odešla z politiky, v únoru 1990 pak byla vyloučena z KSČ. Po odchodu z politického života žije ve vesničce Maršov nedaleko svého rodiště.\n\n"}
{"id": "68343", "url": "https://cs.wikipedia.org/wiki?curid=68343", "title": "Bratrské země", "text": "Bratrské země\n\nBratrské země byl termín používaný v socialistickém Československu pro státy s podobným státním zřízením a patřícím do stejného mocenského bloku vedeného Sovětským svazem (proto sem nebyly řazeny například Albánie, Čínská lidová republika nebo SFRJ). Pojem používala zejména státem ovládaná média, respektive KSČ a představitelé této strany, a to především v období tzv. normalizace, tedy v období následujícím po pražském jaru 1968 a invazi vojsk pěti států Varšavské smlouvy 21. srpna 1968. Oficiálně byla invaze později nazývána „Pomocí armád bratrských zemí“, slovo bratrských mohlo být nahrazeno i slovem \"spřátelených\". V běžné řeči se toto spojení vyskytovalo jen zřídka. Podobným pojmem byly země socialistického tábora, jejichž údajným protivníkem byl \"Západ\" přezdívaný \"imperialistická cizina\".\n\n"}
{"id": "68344", "url": "https://cs.wikipedia.org/wiki?curid=68344", "title": "Airbus Group", "text": "Airbus Group\n\nAirbus Group SE (dříve European Aeronautic Defence and Space Company EADS N.V.) je velká evropská společnost působící v leteckém, vesmírném a zbrojním průmyslu. Vznikla 10. července 2000 sloučením společností Aérospatiale-Matra z Francie, DaimlerChrysler Aerospace AG (DASA) z Německa a Construcciones Aeronáuticas SA (CASA) ze Španělska.\n\nV roce 2007 zaměstnávala společnost EADS více než 116 000 lidí na 70 místech po celém světě a měla obrat 39,1 miliard eur. Společnost je registrována v Amsterdamu (Nizozemsko) a firemní sídla má v Paříži a v Ottobrunnu poblíž Mnichova.\n\nAirbus Group je řízena dvěma managery, jedním Francouzem a jedním Němcem, v současnosti jsou jimi Denis Ranque a Thomas Enders.\n\nEADS byl založen v červenci 2000 a stal se druhou největší společností ve svém oboru (letectví a kosmonautika) na světě (po Boeingu). EADS je také druhým největším evropským zbrojařským výrobcem (po BAE Systems). Společnost vyvíjí, vyrábí a prodává civilní a vojenská letadla, stejně jako vojenské střely, nosné rakety a související systémy.\n\nV listopadu 2003 EADS oznámil, že uvažuje o spolupráci s japonskými společnostmi a japonským ministerstvem obchodu a průmyslu na vývoji nadzvukového dopravního letounu, který by nahradil vyřazovaný Concorde.\n\nEADS je jedním z hlavních dodavatelů při stavbě Mezinárodní vesmírné stanice (ISS) – v roce 2007 dodala modul Columbus skrze svou dceřinou společnost EADS SPACE Transportation.\n\nAirbus S.A.S. je z 80 % vlastněn EADS, zbylých 20 % vlastní BAE Systems. Airbus má sídlo v Toulouse, Francie. Výrobce malých ledatel EADS Socata je divizí Airbusu.\n\nEurocopter je výrobce lehkých a středních civilních a vojenských vrtulníků. Generálním ředitelem je Fabrice Brégier a společnost sídlí v Marignane, Francie.\n\nEADS vyrábí vojenská transportní letadla ve své pobočce EADS-CASA, ta se specializuje na lehké a střední letouny C-212, CN-235 a C-295 a v dceřiné společnocti \"Airbus Military\", ta vyvíjí a bude vyrábět Airbus A400M – konkurenta stroje Lockheed Martin C-130 Hercules. Také vyrábí konverze civilních Airbusů na vzdušné tankery A310 MRTT a A330 MRTT.\n\nDo Vesmírné divize patří tři poddivize:\n\nVlastní 28 % podíl v operátorovi vesmírných nosičů Arianespace.\nGenerálním ředitelem divize je François Auque.\n\nV listopadu 2005 EADS SPACE koupila Dutch Space (bývalou vesmírnou divizi Fokkeru).\n\nSkládá se z pěti poddivizí.\n\nAmerická holdingová společnost, která obstarává severoamerické aktivity EADS. Ředitelem je Ralph Crosby.\n\nK 31. červnu 2008 byla asi jedna polovina EADS obchodována na šesti evropských akciových burzách a zbytek měli v držení tři velcí akcionáři.\n\n\nJako všechny velké zbrojní společnosti je i EADS terčem kritiky. Ta často směřuje do následujících oblastí:\n\n"}
{"id": "68347", "url": "https://cs.wikipedia.org/wiki?curid=68347", "title": "Kádrový pracovník", "text": "Kádrový pracovník\n\nKádrový pracovník (neformálně \"kádrovák\") byla osoba, vždy člen KSČ, pověřena najímáním a propouštěním zaměstnanců v běžných (nevojenských) organizacích. Byl civilní obdobou vojenského politruka . Většinou měl titul \"Zástupce ředitele pro kádrovou práci\" apod. Po roce 1990 se místo označení kádrový pracovník užívá slova personalista, obdobně místo kádrové oddělení (u větších institucí) personální oddělení, případně oddělení lidských zdrojů. V přeneseném označení je termín \"kádrovák\" v běžné mluvě užíván pro osobu, která by jiné vylučovala či negativně hodnotila na základě politických názorů či jiného kritéria. \n"}
{"id": "68348", "url": "https://cs.wikipedia.org/wiki?curid=68348", "title": "Vojenská katedra", "text": "Vojenská katedra\n\nVojenská katedra byla v době komunistického režimu v Československu obdoba amerického ROTC (\"Reserve Officers Training Corps\"), kdy vysokoškolští studenti (přesněji: z těchto odvedení muži) navštěvovali vojenskou katedru výměnou za zkrácení základní vojenské služby (ZVS) ze dvou roků na jeden. \n\nVojenskou katedru navštěvovali studenti po dva roky (obvykle v předpřed a předposledním ročníku školy) jednou týdně na speciální základně, kde probíhala 1) výuka a nácvik základních vojenských dovedností (např. pochodování, hodnosti, střelba, rozborka - sborka, plynové masky, protichemické balíčky apod.) 2) výuka a nácvik ve specializovaných činnostech, obvykle podle odborného zaměření příslušné VŠ (takže např. medici se cvičili v ošetřování ran či popálenin, technici v obsluze strojů a přístrojů, studenti humanitních oborů v kopání ženijních zákopů apod.). Výcvik se započínal týdenním soustředěním a končil pětitýdenním \"Závěrečným soustředěním u vojsk\" v kasárnách vojenského útvaru Československé lidové armády. Podmínkou ke zkrácení základní vojenské služby na jeden rok bylo vykonání zkoušek z několika druhů všeobecné i odborné vojenské přípravy a absolvování zmíněného \"Závěrečného soustředení u vojsk\" (to znamená, že nástup na VŠ sice vedl k odkladu vojny, ale pokud student ze školy předčasně vyletěl a katedru neabsolvoval kompletně, dvouleté ZVS stejně neunikl).\n\nPodle získané známky byla studentům pro roční vojenskou službu přidělena nástupní hodnost – \"svobodník absolvent\", \"desátník absolvent\" a \"četař absolvent\". Během vojenské služby mohli být absolventi povýšeni do hodnosti podporučíka. Absolvent měl hodností označní na uniformě shodné s neabsolventem, ale bylo doplněno dvěma zlatými kolejničkami; absolventovi se říkalo \"absík\", \"špagát\", \"špagi\". Během vojenské služby mohli být absolventi povýšeni do hodnosti podporučíka.\n\nFunkčně bývali \"absíci\" zařazováni jako velitelé družstev, čet nebo jejich zástupci; z praktického pohledu patřili někam \"mezi\" bažanty a mazáky či záklaďáky a vojáky z povolání - měli sice některé výhody (nejmarkantnější bylo právě zkrácení ZVS), ale nepatřili ani tam, ani tam.\n\n"}
{"id": "68349", "url": "https://cs.wikipedia.org/wiki?curid=68349", "title": "Zákon o zásluhách T. G. Masaryka", "text": "Zákon o zásluhách T. G. Masaryka\n\nZákon o zásluhách T. G. Masaryka nebo též Lex Masaryk je zákon, který byl schválen Národním shromážděním Republiky Československé za účelem uctění památky prvního československého prezidenta Tomáše Garrigue Masaryka. Obsahuje nenormativní větu: „\"T. G. Masaryk zasloužil se o stát\"“. Na rozdíl od pozdějších zákonů o Štefánikovi a Benešovi stanovil povinnost tuto větu vytesat do kamene v obou sněmovnách Národního shromáždění. Zákon zůstal v platnosti, přičemž okupační moc ani komunistický režim jej nezrušily.\n\nPodle českého senátora Martina Mejstříka Národní shromáždění zákon schválilo „částečně i proto“, že v té době ještě neexistovala vyznamenání respektive existoval jen ne úplně dostatečný zákon č. 243/1920, standardní zákon o vyznamenáních (268/1936 Sb.) byl schválen až v roce 1936).\n\nPrezidenta T. G. Masaryka se kromě tohoto zákona týkají dále zákony:\n\nZákon o zásluhách T. G. Masaryka je rovněž zmiňován v souvislosti s podobnými zákony, které měly připomenout památku Milana Rastislava Štefánika a Edvarda Beneše. V roce 2011 po úmrtí Václava Havla byl vládou navržen podobný zákon, podle něhož se Václav Havel zasloužil o svobodu a demokracii.\n\n\n"}
{"id": "68350", "url": "https://cs.wikipedia.org/wiki?curid=68350", "title": "Srp", "text": "Srp\n\nSrp je jednoruční zemědělský nástroj, sloužící k odsekávání stvolů bylin, především při sklizni obilí (žně) a žnutí trávy (senoseč). Skládá se z ploché, do polokruhu zahnuté kovové části s vnitřním ostřím a z rukojeti. Podobným nástrojem je větší dvouruční kosa. Srp se, podobně jako kosa, musí pravidelně brousit nejlépe kamenným brouskem a jeho ostří je nutno také správně naklepávat.\n\nSrp je nástrojem velice starým. Souvisí s rozvojem raného zemědělství. Osmý měsíc v kalendářním roce, kdy obvykle každoročně končily žně, dostal také od tohoto nástroje své jméno srpen. Charakteristický tvar srpu je podobný též tvaru měsíce na obloze, ten pak nese pojmenování měsíční srpek.\n\nSrp sloužil i jako zbraň. V řecké mytologii jím například byli ozbrojeni Kronos a Perseus.\n\nSrp se stal také důležitou částí komunistické symboliky (v kombinaci srp a kladivo).\n\n"}
{"id": "68352", "url": "https://cs.wikipedia.org/wiki?curid=68352", "title": "Srp a kladivo", "text": "Srp a kladivo\n\nSrp a kladivo představují symbol, který používaly komunistické strany, státy a další organizace. Patrně nejznámější je použití těchto symbolů spolu s rudou hvězdou na vlajce Sovětského svazu. Symbol srpu a kladiva byl běžně používán v bývalém Československu, mimo jiné byl vytištěn v mnoha miliónech kusů na bankovkách (například na stokorunové bankovce s Hradčanami).\n\nSrp a kladivo – obvykle překřížené – měly symbolizovat spojení dělnictva a rolnictva. V ostatních socialistických zemích byly používány podobné symboly (jako například kružidlo a kladivo ve Východním Německu), stylisticky však připomínaly kombinaci srpu a kladiva. \n\nSrp a kladivo jsou dodnes například součástí státního znaku Rakouska, zde však mají oficiálně jinou symboliku – jednotu dělníků, rolníků a buržoazie v republice.\n\nV Unicode existuje samostatný znak ☭ a má kód U+262D.\n"}
{"id": "68355", "url": "https://cs.wikipedia.org/wiki?curid=68355", "title": "Václav Kočka (historik)", "text": "Václav Kočka (historik)\n\nVáclav Kočka (6. srpna 1875 Čistá – 23. dubna 1951 Praha) byl český poštovní úředník a amatérský regionální historik.\n\nV rodné Čisté vychodil obecnou školu, následně studoval na vyšší reálné škole v Rakovníku. Roku 1895 nastoupil na místo poštovního úředníka, ve kterém setrval až do odchodu do výslužby roku 1936.\n\nOd studií v Rakovníku se věnoval historii, ponejprve svého rodného městečka. Po přestěhování do Prahy v roce 1914, kde trvale pracoval na poště pozdějšího Masarykova nádraží, měl snazší přístup k pramenům ve zdejších archivech. Spolupracoval na soupisu místních jmen pořizovaném československým ministerstvem pošt. Později byl jmenován členem místopisné komise ČAVU, na jejíž práci se podílel až do roku 1947.\n\nV těžišti jeho historického zájmu leželo Kralovicko a Rakovnicko, jejichž historii zpracoval ve svých dvou hlavních dílech, lokalitám mimo tuto oblast se věnoval výjimečně. Obec Chřešťovice na Písecku, kam jezdíval na letní byt, má jeho zásluhou dobře zpracovanou historii až na jednotlivá čísla popisná. Silnou stránkou Kočkova díla byl značný rozsah prostudovaných pramenů, kritizován je pro neschopnost hlubší syntézy.\n\n\n"}
{"id": "68357", "url": "https://cs.wikipedia.org/wiki?curid=68357", "title": "Empúsa", "text": "Empúsa\n\nEmpúsa (2.pád Empúsy, latinsky Empusa) je v řecké mytologii jedna z příšer v Hádově podsvětní říši. \n\nVystupovala jako přízrak (démon) v doprovodu bohyně Hekaté, mohla být i dcerou Háda a Hekaty.. Jednu nohu měla bronzovou a druhou oslí, obvykle sídlila v podsvětí, ale za nocí se objevovala i na zemi, kde děsila pocestné a živila se lidským masem nebo ožírala nepohřbené mrtvoly. Mohla také v podobě krásné dívky svádět muže a sát jim krev nebo vysávat krev lidem, kteří usnuli pod širým nebem. Mohla se proměnit do řady podob - „hned byla omamně krásná, hned odporně ošklivá, hned děvče, hned pes nebo osel“. Podle některých představ byla méně nebezpečná a poutníky spíše strašila vysokým vřískotem než přímo napadala.\n\nO Empúse se zmiňuje starořecký dramatik Aristofanés v komedii Žáby nebo římský spisovatel Lucius Apuleius v románu Zlatý osel. Objevuje se také v pozdější literatuře, např. v Goethově Faustovi a v Gaimanovu Hvězdném prachu. V obou případech je zobrazena jako čarodějnice. Důležitou roli hraje i v seriálu Percy Jackson a Olympané.\n\n\n\n"}
{"id": "68358", "url": "https://cs.wikipedia.org/wiki?curid=68358", "title": "Sandra Cretu", "text": "Sandra Cretu\n\nSandra Cretu, rodným jménem Sandra Ann Lauer (* 18. května 1962 Saarbrücken, Spolková republika Německo) je německá popová zpěvačka, známá pod jménem Sandra, jejíž popularita dosáhla vrcholu ve druhé polovině osmdesátých a na počátku devadesátých let 20. století.\n\nJiž ve dvanácti letech věděla, že se chce stát zpěvačkou. Na jedné hudební soutěži pro děti přesvědčila publikum interpretací písně od Olivie Newton-John.\n\n1976 byla objevena hudebním producentem George Romanem, který s ní natočil singl \"„Andy, mein Freund“\". Úspěch se sice nedostavil, ale znamenalo to uvedení Sandry jako vedoucí zpěvačky do dívčího tria Arabesque. Zatímco se Arabesque v Evropě nikdy neprosadily, dosáhly v Japonsku úspěchu skupiny ABBA. Toto trio vydalo v Japonsku 15 alb a 30 singlů. Během této doby se Sandra seznámila se skladatelem a producentem Michaelem Cretu a stali se životními přáteli.\n\n1985, poté co se Arabesque rozpadly, natočila svoje první album: „Japan ist weit“ (německá verze písně „Big In Japan“ od skupiny Alphaville). Tato píseň byla již natočena s Michaelem Cretu. Oba se nenechali zviklat tehdy nedostavším se úspěchem. Ještě ve stejném roce vychází ve spolupráci s Hubertem Kahem singl „(I'll Never Be) Maria Magdalena“, který byl mimořádně úspěšný. Hit „(I'll Never Be) Maria Magdalena“ získal první místo ve 21 zemích a v dalších 5 zemích se dostal do Top Ten.\n\n1986 dosáhla s hitem „In the Heat of the Night“ druhé místo na soutěži „Tokyo Song Contest“.\n\nV roce 1987 získala v Itálii na hudebním festivalu Festivalbar cenu za nejlepší zpěvačku roku s hity \"HI HI HI\" a \"Innocent Love\".\n\n7. ledna 1988 se provdala za svého dlouholetého přítele a producenta Michaela Cretu a stěhuje se s ním na ostrov Ibiza.\n\n1990 se účastnila jako zpěvačka hudebního projektu \"Enigma\" svého manžela. Její hlas je v tomto hudebním projektu slyšet dodnes.\n\n1995 se rodičovskému páru narodily děti, dvojčata Nikita a Sebastian.\n\nAčkoliv se jí nepodařilo navázat na úspěchy osmdesátých let, přesto vydává pravidelně dodnes dobře prodejná alba. Její zatím poslední album „Wheel Of Time“ zanechalo stopu na šestém místě německého žebříčku.\n\nDne 2. října 2004 se konal po dlouholeté odmlce koncert v Drážďanech.\n\nDalší koncert se měl konat v červnu 2005 v Güstrowě. Tento koncert však musel být kvůli onemocnění odřeknut. Nyní vyvstávají nové projekty, například duet s DJ Bobo „Secrets of Love“ a další alba.\n\nNa konci října 2006 vyšlo její další remixové album Reflections, v březnu 2007 po dlouhé době další řadové album \"The Art of Love\", kde je mj. další duet s DJ Bobo. 27. března 2009 vyšlo album \"Back To Life\". Posledním albem je Stay in Touch.\n\n\n\n"}
{"id": "68359", "url": "https://cs.wikipedia.org/wiki?curid=68359", "title": "Antropologie", "text": "Antropologie\n\nAntropologie (z řeckého ανθρωπος \"anthrópos\" člověk) je věda o člověku v nejširším slova smyslu. Fyzická antropologie studuje lidské tělo, od anatomie se liší hlavně zájmem o vznik a vývoj člověka. Kulturní a sociální antropologie se zabývá člověkem jako společenskou a kulturní bytostí. Patří mezi vědy holistické – snaží se vytvořit celkový obraz člověka, zabývá se všemi lidmi ve všech dobách a zároveň také všemi rozměry lidství. Od sociologie se liší důrazem na jednotlivého člověka a snahou porozumět jeho náhledům, od etnografie snahou o zobecnění a postižení společného.\n\nAntropologie se tradičně dělí na dvě základní oblasti bádání se stejným předmětem, ale odlišnými metodami:\n\nPodle jiného rozdělení, které vzniklo pod vlivem Franze Boase ve 20. století v USA, tvoří obecnou či integrální antropologii:\n\nFyzickou antropologii jako srovnávací studium lidských ras založil německý anatom Blumenbach roku 1775 prací \"De generis humani varietate nativa\" (O vrozené rozmanitosti lidského rodu). Na něj navázal německý filosof Immanuel Kant, který svou prací \"Anthropologie in pragmatischer Hinsicht\" (Antropologie z pragmatického hlediska, 1798) založil antropologii jako celkové studium charakteristických rysů lidských schopností, jednání a člověka vůbec. V průběhu 19. století postupně převážila přírodovědecká a evolucionistická stránka antropologie, z níž vzešly i neblaze proslulé rasové teorie.\n\nZáklady antropologie však byly položeny již mnohem dříve. Už v antice se setkáváme se snahou pochopit \"ty druhé\". Za prvního antropologa vůbec můžeme považovat řeckého historika Herodota z Halikarnassu, který ve svých Dějinách popsal \"barbarské\" národy způsobem, který se blíží antropologické monografii. Všímá si náboženství, zvyků, jídla a podobně. Konec antiky de facto znamenal pro Evropu na dlouhou dobu zúžení kontaktů se vzdálenými a exotickými kulturami. Rozpad Římské říše a celkový kulturní úpadek oddělil Evropany od východních kultur, a to až do Křížových výprav v 11. a 12. století. Zámořské objevy o několik století později rozšířily evropský sociální prostor o \"divochy\" a iniciovaly nutnost vyrovnat se se zkušeností jiného a neznámého. Důkladným studiem vzdálených kultur a jazyků se začali zabývat misionáři. Rozmanité kultury Nového světa vyvolaly úsilí západních intelektuálů, kteří byli paradigmaticky zakotveni v konceptuálním rámci biblické antropologie, jak toto paradigma nazval americký historik antropologie Georg Ward Stocking, o vysvětlení kulturní diverzity a markantní rozdíl v dosaženém civilizačním vývoji.\n\nV 18. století se Evropané začínají silně zajímat o vyspělé kultury Egypta a Dálného východu, zejména čínskou a indickou, a od poloviny století začíná i srovnávací studium lidských ras. Immanuel Kant zakládá antropologii jako studium současného evropského člověka a v 19. století zahajuje Wilhelm von Humboldt soustavné studium mimoevropských jazyků. V průběhu 19. století převládá srovnávací studium lidských ras a evoluce člověka, zároveň se však prudce rozvíjí i etnografie, zejména v zámořských koloniích.\n\nO obnovu studia rozmanitých lidských společností a kultur se zasloužili zejména etnologové a lingvisté v první polovině 20. století, kteří si všímali jednak kulturní rozmanitosti a její evoluce, jednak funkčních souvislostí různých stránek archaických („promitivních“ či před-dějinných) společností. Vnějškový popis těchto pro Evropany těžko srozumitelných kulturních celků nahradila snaha o porozumění, nikoli z hlediska cizího pozorovatele, nýbrž očima samých účastníků, „domorodců“ (etnometodologie). V polovině 20. století vstoupil do antropologického studia strukturalismus (Claude Lévi-Strauss) jako jistá reakce na zjednodušující evolucionismus předchozí doby.\n\nOd šedesátých let 20. století se antropologie prudce rozvíjí a větví do množství dílčích disciplin a proudů. S kritikou rasismu, kolonialismu, eurocentrismu a vůbec přezíravého postoje bělochů k jiným kulturám, k menšinám a diskriminovaným skupinám se antropologie stává kritickou disciplinou s velkým politickým nábojem. V posledních letech sílí snahy o těsnější spolupráci přírodních, sociálních a humanitních oborů, zejména při studiu evoluce společnosti, kultury a jazyka a hledání odpovědí na kritické problémy současného lidstva.\n\nV různých zemích se rozvíjejí rozdílné antropologické tradice, a to pod různým označením a s orientací na rozdílné lokality výzkumu. Můžeme rozlišit čtyři hlavní antropologické tradice: severoamerickou, britskou, německou a francouzskou. Britští a američtí antropologové, kteří zkoumali především \"domorodce\", kladou silný důraz na dlouhodobé terénní výzkumy. Ve Francii se badatelé dělí na teoretické antropology, kteří hledají širší syntézy (Émile Durkheim, Marcel Mauss), a etnografy, kteří sbírají data v terénu. Německá antropologie nepracuje v koloniích, vychází z ideje obecného humanismu a kulturního pluralismu (Johann Gottfried Herder, Wilhelm von Humboldt). Na jejich myšlenku specifického \"národního ducha\" (\"Volksgeist\"), který se projevuje v národních jazycích a lidové kultuře, naváže i české národní obrození. Už jen z letmého pohledu na čtyři hlavní antropologické tradice je zřejmé, že jejich rozmanitost neumožňuje napsat jediné a úplné dějiny antropologického myšlení. Každý pokus o dějiny antropologického myšlení bude jen svébytným a limitovaným výběrem posloupnosti idejí a postav, které ovlivnili antropologické myšlení.\n\nSoučasná antropologie je pod silným vlivem anglo-americké antropologie. Silnější je americká antropologie, která přitahuje antropologické mozky z celého světa a současně emituje nové ideje. Ve Velké Británii se formovala sociální antropologie a ve Spojených státech kulturní antropologie. Sociální antropologové kladou důraz na studium sociální struktury, v jejímž rámci věnují pozornost sociální organizaci, příbuzenskému a ekonomickému systému, politickému uspořádání, právnímu systému, náboženským představám a podobně. Z pohledu kulturní antropologie představuje orientace na společnost a sociální strukturu zúžený pohled na sociokulturní realitu. Pojetí americké kulturní antropologie v sobě totiž zahrnuje i oblasti, které jsou v centru zájmu sociálních antropologů. Přes zásadní rozdíly mezi sociální a kulturní antropologií zůstávají obě spojeny tradičním objektem výzkumu, tedy preliterárními společnostmi. I proto antropologové stále častěji používají pro označení svého oboru, a tím i vymezení svého předmětu, hybridní označení sociokulturní antropologie.\n\nAmerická kulturní antropologie klade důraz na kulturní relativismus, holismus a využití poznatků v rámci kulturní kritiky. To má kořeny již v 19. století, kdy židovský otec americké antropologie Franz Boas považoval koncept rasy za sociální konstrukt a jeho žáci, např. Margaret Meadová, propagovali genderovou rovnost a sexuální osvobození. Současná americká antropologie se soustředí na kritiku postkoloniálního vývoje a propagaci multikulturalismu.\n\nStuduje hmotnou, fyzickou stránku člověka, ovšem s důrazem na celek lidského těla, na jeho funkční souvislosti a na jeho vývoj ontogenetický i fylogenetický. Mezi dílčí discipliny fyzické antropologie patří:\n\nPředmět studia i metody fyzické antropologie úzce souvisejí s anatomií a dalšími lékařskými disciplinami, s archeologií a v současné době zejména s genetikou, která otevřela nové možnosti studia a identifikace živých tkání.\n\nDo fyzické antropologie patřilo od počátku i studium lidských ras, jež tvořilo v 19. století dokonce její hlavní náplň. Vzhledem ke zneužití rasových teorií, které vyvrcholilo v eugenice a v rasismu, panuje dnes k pojmu rasy značná nedůvěra. Jakkoli jsou určité nápadné tělesné znaky nepochybně dědičné (barva pleti, tvar nosu, vlasů apod.), podle antropologů představují rozdíly spíše povrchní, které nic neříkají o intelektu a dalších schopnostech svých nositelů.\n\nMálokterý pojem dnes vzbuzuje v antropologii větší emoce, než právě lidská rasa. Častým důvodem k odmítání tohoto pojmu jako něco nepatřičného jsou nejen dějiny přístupů k pojmu rasa, ale především ještě stále živá vzpomínka, kam až může dojít k přeceňování tohoto pojmu.\nUkazuje se, že je v souvislosti s rasami nutné odlišovat rovnost a stejnost. Variabilita lidských populací je neoddiskutovatelná a je v mnohých případech patrná na první pohled. Rasy (jako jednotky vyčleňující se na základě odlišností) tedy nemohou být ze své podstaty stejné. Podobně jako dva lidé (i v rámci jedné rasy) mohou být v mnoha ohledech odlišní s velice odlišnými předpoklady pro různé činnosti, jejich rovnost spočívá v naprosto stejné lidské důstojnosti. Rovnost ras je tedy nutné chápat jako rovnost lidské důstojnosti, ne \"rovnost\" stejných vlastností.\n\nRasistické teorie mají společného jmenovatele – představu o přirozené nerovnosti lidí a nepřiznávání stejné lidské důstojnosti všem lidem bez rozdílu (v otrokářství byla snaha ospravedlnit nadvládu nad otroky, později byly zdůrazňovány rozdíly ve šlechtické a nešlechtické krvi, koloniální mocnosti měly potřebu ospravedlňovat svou imperiální politiku na základě rozdělení lidstva na nižší a vyšší rasy).\n\nPodíváme-li se do dějin rasistických projevů, snižujících lidskou důstojnost vybraných skupin, pak je třeba si všímat, že „vědecké“ ospravedlňování bývalo téměř pravidelně až druhotné. S rasisty je právě z tohoto důvodu nemožné vést argumentaci na základě vědeckých metod, protože se jedná především o vytvořenou ideologii.\n\nI diskuse o rasách opustila mantinely vědeckého poznávání a vstoupila do roviny ideologické – už zde nehrají roli fakta a skutečnosti, ale dojmy a postoje.\n\n\n\nNěkteří autoři nicméně k problematice lidských ras tvrdí: \"Ukazuje se, že než by samotná lidská rasa byla „sociálním konstruktem“, je pravdivé mnohem více to, že „sociálním konstruktem“ je popírání existence lidských ras.\" (cit. Kokaisl 2007).\n\nGenerace misionářů, cestovatelů a etnografů za více než čtyři staletí nashromáždily nesmírné bohatství etnologického a lingvistického materiálu, který udivuje především rozmanitostí možných uspořádání lidských vztahů a společenství. Zatím co etnologie 19. a 20. století zdůrazňovala tyto nepřekonatelné rozdíly, kulturní a sociální antropologie se snaží tento materiál uspořádat a pochopit. Snaží se pronikat ke smyslu rituálů, vyprávění a mýtů, společenských zvyků a institucí, které cizího pozorovatele zarážejí svojí až bizarní pestrostí.\n\nJakmile si však antropologové uvědomili, že jejich smysl nemohou odhalit ze svých hledisek, nýbrž musejí se na něj ptát svých „domorodých“ informátorů (etnometodologie), začaly se pod zdánlivou absurdností jednotlivých jevů objevovat stopy společné lidské zkušenosti. Protože zkoumané „primitivní“ společnosti byly většinou daleko jednodušší než společnosti moderní, dají se z této zkušenosti vytěžit velmi cenné klíče k pochopení základních kulturních rysů a institucí našich společností. Studium starých a „primitivních“ společností tak není jen studiem minulosti, ale snahou o hlubší pochopení současnosti z jejích dávných kořenů.\n\nOd poloviny 20. století archaické společnosti velmi rychle mizí a ty zbývající se právem brání být zkoumány jako nějaké kuriozity. Pozornost současných antropologů se tak obrací ke zkoumání okrajových skupin, menšin a subkultur uvnitř moderních společností. Vybaveni znalostí a chápáním archaických společností mohou lépe identifikovat skutečné problémy ve střetech většinových společností s jejich menšinami a imigranty, navrhovat a monitorovat strategie jejich začleňování do společenského provozu a přitom podle možností chránit jejich vlastní kultury před úplnou asimilací.\n\nPo nedobrých zkušenostech např. s indiánskými rezervacemi v USA dnes víme, že při stále masivnějším setkávání lidí různých kultur nezbývá než hledat choulostivou rovnováhu, střední cestu akulturace mezi segregací a asimilací, která by menšiny ze společnosti nevyřazovala, a přitom jim pomohla zachovat jejich vlastní identitu a kulturní bohatství.\n\nMá stejný zájem jako sociokulturní antropologie, neboť se zabývá studiem společností a kultur, s tím rozdílem, že studuje zaniklé společnosti a kultury. Rozdíl mezi oběma subdisciplínami tedy spočívá v povaze času. Archeologové studují zaniklé společnosti a kultury zatímco sociokulturní antropologové proměny současných společností a kultur v čase. Archeologická antropologie rekonstruuje a interpretuje zaniklé společnosti a kultury pomocí hmotných pramenů, které archeologové získávají při archeologickém terénním výzkumu. Cílem archeologie je detailní popis minulosti lidstva. Platí, že čím hlouběji se do minulosti lidstva noříme, tím chudší znalostí detailů o minulosti lidstva disponujeme.\n\nArcheologické metody však mohou sloužit i při výzkumu současných společností a kultur, jak prokázal americký antropolog William Rathje v odpadkovém projektu (angl. \"Garbage project\"). S týmem studentů studoval skutečné vzorce spotřebního chování obyvatel Tucsonu prostřednictvím analýzy odpadků z reprezentativního vzorku rezidentů.\n\n\n\n\n\n\n\n"}
{"id": "68363", "url": "https://cs.wikipedia.org/wiki?curid=68363", "title": "Aikinit", "text": "Aikinit\n\nAikinit (Chapman, 1843), chemický vzorec PbCuBiS je kosočtverečný minerál. \nNazván podle svého objevitele a dlouholetého tajemníka Geological Society of London, anglického chemika a mineraloga Arthura Aikina (1773 – 1854).\n\n\nKrystaly prizmatické až jehlicovité, protažené podle osy \"c\" do velikosti až 1 m, rýhované rovnoběžně s [001]. Na krystalech byly zjištěny tvary \"b\" {010}, \"i\" {130}, \"f\" {120}, \"m\" {110} a \"e\" {210}. Také celistvý, zřídka hvězdicovité agregáty.\n\n\n\nSpolečně s těžbou dalších minerálů.\n\nZdroj bismutu.\n\nMálo rozšířený minerál.\n\n\n\n\n"}
{"id": "68364", "url": "https://cs.wikipedia.org/wiki?curid=68364", "title": "Krupkait", "text": "Krupkait\n\nKrupkait (Žák & al., 1974), chemický vzorec PbCuBiS, je kosočtverečný minerál.\nPojmenován podle místa prvního nálezu: obec Krupka v Krušných horách.\n\nV žilách na rozhraní ruly a ortoklasového pegmatitu.\n\nTvoří vláknité agregáty a mikroskopické paralelní srůsty s bismutinitem. \n\n\nPraktické využití nemá.\n\nPoprvé byl objeven v Horní Krupce v křemenné žíle bohaté na nerosty Bi ve štole \"Barbora\", později byl objeven v Bohutíně u Příbrami jako součást 2-3 mm velkých, velmi drobně jehličkovitých agregátů v křemeni. Na Slovensku identifikován v jednom vzorku \"rézbanyitu\" (směs krupkaitu s hammaritem) z Dobšiné, ojedinělý z Hodruši z měděné zóny žíly \"Rozália\", mikroskopické jehličky z Mýta pod Ďumbierom.\n\n\n"}
{"id": "68370", "url": "https://cs.wikipedia.org/wiki?curid=68370", "title": "The Black Eyed Peas", "text": "The Black Eyed Peas\n\nThe Black Eyed Peas je populární americká hiphopová skupina z Los Angeles, ale od roku 2009 se spíš zaměřují na dance a elektro žánr. Současnými členy kapely jsou will.i.am, Apl.de.ap, Taboo. Původně tříčlenná kapela se v roce 2001 rozšířila o Fergie, s níž vydali své průlomové album \"Elephunk\".\n\nPočátky kapely sahají do roku 1988, když se na škole potkali William Adams a Allan Pineda Lindo. Nahráli dokonce i jedno CD (\"Grass Roots\"), ale to nikdy nevyšlo. Následující léta kapela hrála po losangeleských klubech a získala základnu fanoušků.Až o tři roky později se skupina přejmenovala na Black Eyed Peas a zároveň vydala své první album s názvem \"Behind the Front\". Poté následovalo vydání CD \"Bridging the Gap\". V roce 2001 se přidala Fergie. Fergie původně do skupiny nepatřila, ale díky jejich textařovi Georgovi Pajonovi s ní nazpívali písničku „Shut Up“, kterou připravovali na další album.\n\nFergie zatím se skupinou vystupovala na koncertech, ale spíš jak „křoví“ – zpívala vokály a tancovala. V nakladatelství ale byli z písničky „Shut Up“ nadšení a tudíž se Fergie stala právoplatnou členkou kapely. Kapela si také přidala před svůj název člen \"The\", takže vzniklo The Black Eyed Peas. V roce 2003 vyšlo CD \"Elephunk\". Prodalo se asi 10 000 000 nosičů a The Black Eyed Peas byli navrženi na 4 ceny Grammy Award, přičemž jednu se jim podařilo získat. Jako první se veřejnosti donesla písnička nazpívaná s Justinem Timberlakem „Where Is the Love?“. Po ní následovaly písničky jako „Shut Up“, „Hey Mama“, „Let Get It Started“a jejich další album \"Monkey Business\".\n\nNa svém třetím albu začali pracovat 2.11.2001, ale vyšlo až v roce 2003. Je to první album, na kterém se objevuje zpěvačka Fergie. První singl \"Where Is the Love?\" a také jejich první celosvětový hit se například ve Velké Británii udržel v místní hitparádě 7 týdnů na vrcholu a také to byl nejprodávanější singl roku 2003. Následoval hit \"Shut Up\", po něm \"Hey Mama\", píseň, která se objevila v reklamě na iPod. Jejich čtvrtý a také poslední singl z této desky se jmenuje \"Let's Get It Started\". Původně se jmenovala \"Let's Get Retarded\", ale skupina ji musela přejmenovat, protože to bylo bráno jako útok na mentálně postižené. Tato píseň získala cenu Grammy Award za nejlepší rapový výkon provedený duem nebo skupinou.\n\nV roce 2004 se skupina vydává na Elephunk Tour.\n\nJejich čtvrté album, Monkey Business bylo nahráno v roce 2004 a vydáno 7. 6. 2005. Písně složili během svého turné. První singl se jmenuje \"Don't Phunk with My Heart\". Tato píseň dosáhla nejvyššího vrcholu jejich dosavadní kariéry. Získala cenu Grammy za nejlepší rapový výkon provedený duem nebo skupinou. \"Don't Lie\", druhý singl z alba, byl úspěšnější ve Velké Británii a Austrálii. V USA se v hitparádě Hot100 umístil nanejvýše na 14. místě. \"My Humps\", další píseň z alba, okamžitě dosáhla komerčního úspěchu v USA. Tato píseň získává Grammy za nejlepší popový výkon provedený duem nebo skupinou. Další a poslední singl byla píseň \"Pump It\".\n\nNa podzim roku 2005 The Black Eyed Peas vyrazili na turné s Gwen Stefani.\nV prosinci 2005 se vydali na \"European Tour\".\n\n\nhttp://www.blackeyedpeas.com/\n\n\n•První album se nazývá:Behind The Front(1998)     \n\n•Pak dále:Bringing The Gap(2000),Elephunk a Off Record(2003),Monkey Bussines(2005),The E.N.D.(2009) a The Beginning(2010)\n"}
{"id": "68372", "url": "https://cs.wikipedia.org/wiki?curid=68372", "title": "Arsen Kocojev", "text": "Arsen Kocojev\n\nArsen Kocojev (osetsky Коцойты Арсен) (15. ledna 1872 – 4. února 1944) je jeden ze zakladatelů osetské prózy, který měl významný vliv na formování moderního osetského jazyka.\n"}
{"id": "68377", "url": "https://cs.wikipedia.org/wiki?curid=68377", "title": "Louis Armstrong", "text": "Louis Armstrong\n\nLouis Daniel Armstrong (4. srpna 1901 New Orleans – 6. července 1971 New York), známý také pod přezdívkami Pops a Satchmo (v překladu něco jako „Velká huba“) nebo Dipper, byl slavný americký jazzový trumpetista a zpěvák. Je považován za jednoho z nejvýznamnějších jazzových umělců 20. století. Pocházel z new orleanského jazzového prostředí, vytvořil vlastní sólový styl improvizací při hře na kornet a zpopularizoval osobitý pěvecký styl - scat.\n\nNarodil se v roce 1901 v černošské čtvrti v New Orleansu. Datum Armstrongova narození je však obestřeno záhadou: sám Armstrong jej uváděl na Den nezávislosti roku 1900 (4. červenec 1900), což bylo v Americe velice oblíbené datum u všech Američanů, kteří neměli rodný list. Místo 4. července 1900 se nejčastěji oficiálně uvádí 4. srpen 1901. Existují však seriózní odhady, že to bylo o několik let dříve. Údajně neexistuje jakýkoliv doklad o jeho existenci do jeho osmnácti let.\n\nJeho otec William Armstrong se se synem i jeho matkou prakticky nestýkal. Jeho nezájem Louis těžce nesl a v dospělosti se snažil toto prázdné místo zaplnit jinými vztahy. Matka Louise nechala na vychování tchyní a sama se přestěhovala do Perdido Street, přímo do samého středu černošského Storyvillu v New Orleans. Pro Louise poslala až kolem roku 1905, aby se staral o ni, tehdy nemocnou, a o jeho tříletou sestřičku Beatrice, přezdívanou Mama Lucy. Do školy chodil jen pět let. Často musel shánět jídlo sám, jelikož jeho matka byla pryč i několik dní. Prodával noviny, dělal poslíčka prostitutkám, občas něco ukradl nebo hrál kostky. Od deseti let se cítil být hlavou rodiny. Ve dvanácti letech skončil v polepšovně pro barevné chlapce za střelbu do vzduchu z bujarosti na Silvestra. Zde se naučil hrát na kornet a stal se vedoucím ústavního dechového orchestru. Ve čtrnácti letech si ho vzal domů otec, který už měl novou rodinu se dvěma syny. Když se mu narodila ještě dcera, poslal Louise k matce. Rozvážel uhlí, živil se příležitostnou prací a hraním na pohřbech, v tančírnách a na různých oslavách. V roce 1917 založil s kamarády malou kapelu. Jeho velkým vzorem a také patronem byl Joe King Oliver, kapelník jazzové hot skupiny. Po jeho odchodu do Chicaga v roce 1918 ho Louis nahradil v orchestru Kida Oryho, který patřil k nejlepším v New Orleans. Přestal rozvážet uhlí a živil se jenom hraním. Oženil se s prostitutkou Daisy Parkerovou, ale jejich manželství vydrželo jen čtyři roky.\n\nPopularita Louise Armstronga v New Orleans stoupala. Od roku 1921 hrál ve známé kapele  Tuxedo Brass Band a současně i na výletních parnících na Mississippi v orchestru Fata Marablea, kde měl stálé angažmá v letech 1919–1921. Zde se naučil číst noty. Následovala skupina Paula Domingueze a trio Shelbyho Singletona.\n\nOd roku 1922 hrál v Chicagu, ve skupině King Oliver's Creole Jazz Band, kde se stal druhým kornetistou. S ní také v roce 1923 poprvé nahrával pro gramofonovou firmu Okeh (skladby Dippermouth Blues, Chimes Blues, Snag Rag atd.). Začátkem roku 1924 se podruhé oženil s Lilian Hardinovou, klavíristkou Oliverova orchestru. Na její popud spolu odešli do New Yorku, kde Louis přijal angažmá v orchestru Fletchera Hendersona.\n\nV roce 1925 se vrátil do Chicaga a stal se nezávislým kapelníkem. Založil vlastní skupinu Hot Five (kornet, pozoun, klarinet, banjo, klavír), kterou o dva roky později rozšířil o tubu a bicí a dal jí název Hot Seven. Z této doby jsou novátorské studiové nahrávky s Louisovými virtuózními improvizacemi a scatovým zpěvem, které patří do jazzové klasiky: např. Heebie Jeebies, West End Blues, Weather Bird, Cornet Chop Suey, Muskrat Ramble, Come Back Sweet Papa , Oriental Strut. V letech 1928–1929 vedl proměnlivou formaci Savoy Ballroom Five. V roce 1926 přešel od kornetu k trubce.\n\nOd roku 1930 žil Armstrong v New Yorku, hrál v jako sólista v několika velkých orchestrech, jejichž hudebními šéfy byli Carroll Dickerson, Zilmer Randolph a Luis Carl Russell. V Evropě vystoupil poprvé v roce 1932 v Londýně a v následujících třech letech hrál ve Francii, Švýcarsku, Belgii, Itálii, Holandsku a Skandinávii. Jeho popularita ho v tomto období odváděla od čistého jazzu ke komerční tvorbě, i když si stále udržoval vysoký standart. Kritiku jazzových příznivců vyvolal, když uzavřel v r. 1935 smlouvu s vlivným agentem Joem Glaserem. Jako jeden z prvních Afroameričanů hrál v celovečerních filmech (Ex-Flame z r. 1930, Umělci a modely z r. 1937 nebo Dr. Rytmus z r. 1938). V roce 1939 účinkoval v úspěšném muzikálu Swingin' The Dream na Broadway. V roce 1938 se Armstrong rozvedl s Lil Hardingovou, s níž nežil už od roku 1931. Potom se oženil s Alphou Smithovou, ale jejich manželství trvalo jen čtyři roky. V roce 1942 si vzal zpěvačku Lucille Wilsonovou a zůstali spolu až do Armstrongovy smrti.\n\nV roce 1947 založil skupinu All Stars a začal znovu nahrávat ve stylu neworleanského jazzu. Stal se skutečnou mezinárodní hvězdou, často koncertoval po celém světě a jako kulturní vyslanec (Ambassador Satch) reprezentoval svou vlast. Po jeho boku mnoho let vystupovala i „lady jazz“ Ella Fitzgeraldová. Objevil se v řadě dalších filmů, z nichž poslední byl Hello, Dolly! v roce 1969. Za nahrávku skladby Hello, Dolly získal svou první Zlatou desku. V roce 1954 vydal autobiografii Satchmo: My Life in New Orleans, ve které vzpomíná na své dětství a jazzové začátky.\n\nPrvní infarkt jej postihl už v roce 1959. Říká se, že když 6. července 1971 umíral, tak se na své smrtelné posteli smál.\n\nByl jednou z osobností, jež předurčily hudební tvář celého století. Vyrůstal v dost primitivním prostředí, a proto věřil, že když naplno a bez zábran vyjádří to, co cítí, je to v pořádku a nemusí se nijak ospravedlňovat. V tomto přirozeném vyjadřování tkvělo jeho kouzlo osobnosti. Byl jednou z nejznámějších osobností neworleanského jazzu. Po celý svůj život zůstal věrným přívržencem raných improvizací s krátkými obdobími orchestrální swingové hudby a typickým představitelem hot-jazzu.\n\nNěkteří kritici mu vyčítali přílišnou podbízivost bělošskému obecenstvu. Jeho posunky, grimasy, široký úsměv a výstřední přehánění „černošství“ však byly především doplňky jeho představení. Armstrong byl dokonalý profesionál, takže kromě mistrovského zvládnutí hudebního nástroje musel být i showmanem, poskytujícím zábavnou podívanou. V roce 1957 ale vystoupil proti Eisenhowerově vládě během rasových nepokojů.\n\nV březnu 1965 navštívil Louis Armstrong se svou skupinou All Stars na 10 dní Československo a vystoupil v pražské Lucerně. Jeho koncert moderovala dvojice Suchý-Šlitr. Akce se stala významnou společenskou událostí, které se účastnili i známí zpěváci a hudebníci tehdejšího Československa. Jeho pražský koncert se pro mnoho jeho českých a slovenských fanoušků stal nezapomenutelným hudebním zážitkem.\n\n\nZní to jako kýč, ale vyprávěla to poslední Armstrongova žena Lucille: koupila vánoční stromeček a postavila ho do hotelového pokoje. Když odcházeli spát a Louis byl stále jak dítě u vytržení ze světýlek na něm, chtěla je zhasnout. „Ne, nech to svítit,“ bránil se Armstrong, „to je první vánoční stromeček, který jsem kdy měl.“ Bylo mu čtyřicet.\n\nMá hvězdu na Hollywoodském chodníku slávy a jedna z jeho nejznámějších skladeb na trumpetu, Melancholy Blues, byla dokonce vybrána jako vzorek pozemské hudby nesený pro mimozemské civilizace na Zlaté desce Voyageru.\n\n"}
{"id": "68379", "url": "https://cs.wikipedia.org/wiki?curid=68379", "title": "Okres Žiar nad Hronom", "text": "Okres Žiar nad Hronom\n\nOkres Žiar nad Hronom je jedním z okresů Slovenska. Leží v Banskobystrickém kraji, v jeho severozápadní části. Na severu hraničí s okresem Prievidza a Turčianske Teplice, na východě s okresy Banská Bystrica a okresem Zvolen a na jihu s okresy Žarnovica a Banská Štiavnica.\n\n"}
{"id": "68381", "url": "https://cs.wikipedia.org/wiki?curid=68381", "title": "Sobota", "text": "Sobota\n\nSobota je označení pro den v týdnu, který je v českém občanském kalendáři považován za šestý, ale v tradičním židovském a křesťanském kalendáři je dnem sedmým a posledním. Zpravidla bývá součástí víkendu, tedy dnem odpočinku.\nSlovo pochází z hebrejského šabat (odpočinek).\n\nPodle rumunské legendy název vznikl z pojmu Svatá Sobota. Byla to dobrá stařena, která napravuje zbloudilé duše zde i na onom světě a přivádí je na správnou cestu. Chodí stále a bez oddychu a proto nosí na nohou železné topánky. Svatá Sobota žije sama, jejím příbytkem je Půlnoc.\n\nNázev „saturday“ v angličtině a podobné názvy v dalších jazycích pocházejí z latinského Saturni Dies, což znamená Den Saturna.\n\nV severské mytologii je sobota zasvěcena Lokimu.\n\nV Indii je název pro sobotu „šanivar“, které vychází ze jména Šani, což byl védský bůh přiřazený planetě Saturn.\n\nV některých skandinávských zemích se sobota nazývá Lördag nebo Löverdag apod., což je odvozeno ze starého slova laugr (proto islandský název Laugardagur), míněno ve významu koupele, takže Lördag znamená koupelový den. Ten vděčí svému názvu za to, že vikingové používali koupel každou sobotu.\n\nV současnosti se ve všech německy mluvících zemích sobota oficiálně nazývá „Samstag“, přestože ve standardní moderní němčině existují dva názvy pro sobotu. „Samstag“ je používán vždy v Rakousku, Lichtenštejnsku, v německy hovořící části Švýcarska a zpravidla také v jižním a západním Německu. Tento název pochází ze starohornoněmeckého \"sambaztac\", který sám pochází z řeckého \"Σάββατο\" a toto řecké slovo má původ v hebrejském \"שבת\" (\"šabat\"). Druhým názvem pro sobotu je v němčině \"Sonnabend\", který pochází z starohornoněmeckého \"sunnunaband\" a odpovídá staroanglickému \"sunnanæfen\". Tímto slovem je myšlen „předvečer slunce“, tj. „den před nedělí“. Termín \"Sonnabend\" je zvláště používán v severní a východní části Německa a byl také úředním názvem pro sobotu v bývalé Německé demokratické republice. Ve vestfálských nářečích byla sobota nazývána Satertag, což bylo příbuzné s nizozemským \"Zaterdag\", a vycházelo ze stejného lingvistického kořene jako anglické slovo \"Saturday\".\n\nRománské jazyky, podobně jako řečtina, převzaly název soboty z hebrejského \"šabat\". Výraz pro sobotu tak je v italštině \"sabato\", ve francouzštině \"samedi\", ve španělštině a portugalštině \"sábado\" a v rumunštině \"sâmbătă\".\n\nModerní maorský název pro sobotu je \"Rahoroi\", což znamená v překladu „prací den“.\n\nJudaismus, křesťanství a islám pohlížejí na sobotu jako na sedmý a poslední den týdne. Počátkem 20. století začalo mnoho Evropanů považovat sobotu za šestý (předposlední) den týdne a neděli za den poslední. Tato nynější pracovně orientovaná koncepce byla formálně schválena v normě ISO 8601.\n\nV mnoha zemích, kde je neděle svátkem je sobota částí víkendu a tradičně dnem odpočinku. Mnoho večírků se koná právě v sobotu, protože předchází další den odpočinku, tj. neděli. Tak je běžné pro kluby, bary a restaurace, že mají v sobotu otevřeno, na rozdíl od jiných dnů, hluboko do noci.\n\nV židovské tradici je sobota sabatem. Křesťané převzali tuto tradici. Díky tomu je v mnoha jazycích sobota pojmenována právě po sabatu. Kvakeři tradičně nazývají sobotu „sedmým dnem“, aby se tak vyhnuli pohanskému původu anglického názvu tohoto dne. V islámských zemích je svátečním dnem pátek, i když je považován za šestý den v týdnu.\n\nSobota je v mnoha státech obvyklým dnem pro volby, v některých státech dokonce jen jediným možným (Nový Zéland).\n\nV Thajsku je podle thajského solárního kalendáře přiřazena sobotě purpurová barva.\n\nŘíká se, že pokud v sobotu začne špatné počasí, udrží se dlouho.\n\nAdventisté světí sobotu na oslavu Božího stvořitelského díla.\n\nPodle pověr je dobré dělat:\n\nCo není dobré dělat:\n\n\n"}
{"id": "68382", "url": "https://cs.wikipedia.org/wiki?curid=68382", "title": "Mukl", "text": "Mukl\n\nMukl (nejspíše z německého nářečního \"\" – chlap) může označovat:\n\n"}
{"id": "68383", "url": "https://cs.wikipedia.org/wiki?curid=68383", "title": "Galenit", "text": "Galenit\n\nGalenit (leštěnec olověný, sulfid olovnatý - PbS) je hojný minerál, který krystalizuje v krychlové soustavě. Starší český název je blejno olověné.\n\nKrystaly bývají hojné a z mnoha nalezišť známé v pěkném vývoji, většinou narostlé a někdy značně velké. Nejčastější tvar je krychle {100}, řidčeji osmistěny {111} nebo spojky krychle a oktaedru, vzácněji tvoří tabulky podle {001}.\n\nNejčastější je samotná krychle. Osmistěn bývá někdy protáhlý ve směru krystalografické osy tak, že nabývá vzhledu krystalu čtverečného. I jinak jsou krystaly velmi často nepravidelně vyvinuté a tvoří tzv. monstrosity, tak například podle ploch osmistěnu zploštělé, tabulkovité až lístkovité (jako krystaly klencové tabulkovité podle plochy spodové). Krystaly mají dosti často zaoblené hrany i rohy, někdy tak, že nabývají až tvarů kulovitých a vypadají jako tavené. Existují také rozleptané, připomínající buňkovité tvary. Spojky tvaru osmistěnu a krychle se někdy nazývají steinmanit.\n\nGalenit se tvoří na hydrotermálních žilách pří výstupu horkých roztoků vody do vyšších vrstev zemské kůry. Často se vyskytuje s různými jinými minerály včetně fluoritu, křemene, kalcitu, barytu, sfaleritu a pyritu.\n\nPatří mezi sulfidy.\n\nBarvu má ocelově šedou, tmavší než u ryzího olova. t=2,5-2,75, ρ=7,2-7,6, má intenzivní kovový lesk (zejména na štěpných plochách), krystalové plochy často matně naběhlé. Vryp má šedočerný až černý a nelesklý. Štípe se dokonale podle krychle {100} (charakteristický znak), úderem kladívka se rozpadá na drobné krychličky, vzácně je patrná štěpnost nebo dělitelnost podle {111}. Velmi snadno se taví, bývá stříbronosný.\n\nNejčastěji je kusový a zrnitý, ve stébelnatých (stébla jsou krystaloví jedinci prodloužení podle čtyřčetné osy souměrnosti), celistvých, vzácněji i hroznovitých a krápníkovitých, také stromečkovitých agregátech. Tvoří pseudomorfózy hlavně po pyromorfitu a vzácně fosilizuje některé zkameněliny. Na hořících haldách tvoří někdy i značně velké kostrovitě vyvinuté krystaly. Orientovaně srůstá s cotunnitem, fosgenitem a anglesitem, pyritem, arsenopyritem, pyromorfitem.\n\nRozkládá se v kyselině dusičné a koncentrované kyselině sírové za vylučování oxidů síry a PbSO. Před dmuchavkou se na uhlí rozstřikuje, v jemném prášku se pokojně taví (tavitelnost 2).\n\nDvojčatný srůst podle {111} je častý, přičemž nejčastěji vznikají penetrační dvojčata dvou nestejně velkých jedinců; dvojčata jsou často tabulkovitá. Kusovité štěpné tvary jeví často dvojčatné rýhování, které je podmíněno lamelami podle {441} nebo {331} a {311}.\n\nPro galenit jsou charakteristické spojky {100} a {111} v takovém vývoji, že jsou oba tvary v rovnováze a vytvářejí tzv. kubooktaedr. Také dvanáctistěn {110}, časté jsou i triaksioktaedry {221} a {331} a také často {211}. Celkem je známo asi 33 jednoduchých tvarů.\n\nZ rudy jejím pražením a poté žárovou redukcí uhlíkem\n\nJe nejdůležitější a také nejhojnější rudou olova a také i stříbra. Ve svrchních částech jeho ložisek se vyskytuje mnoho produktů jeho oxidace, často velmi pěkně vykrystalizovaných, jako cerusit PbCO, pyromorfit Pb(PO)Cl, mimetesit Pb(AsO)Cl, fosgenit Pb(CO)Cl, méně hojněji i anglesit PbSO. Při tom se vylučuje původní obsah stříbra a může vznikat sekundární ryzí stříbro či akantit.\n\nVe Starověkém Egyptě galenit nahradil malachitový prášek, který sloužil k výrobě zeleného líčidla na očí (tehdy nezbytnou součástí každodenního života egyptských žen i mužů). S galenitem se stalo módní líčení černých linek.\n\nVe 20. letech 20. století se jeho krystaly používaly v primitivních rozhlasových přijímačích nazývaných krystalka.\n\nV Česku byl nacházen v pěkných velkých krystalech ve Stříbře, v oktaedrech tzv. \"steinmanitech\" v Příbrami, těžen do konce 90. let v Harrachově, kde dosahoval obsah Pb na žilách až 30 %, drobné dobře vyvinuté krystalky nacházeny v dutinách pelosideritů v Kladně, v úhledných ukázkách ze Staré Vožice. Zajímavé byly kostrovitě vyvinuté krystaly z hořících hald v Bečkově (u Trutnova) a nověji pak v Radvanicích (u Trutnova), kde byly nacházeny až 4 cm velké kostrovité krystaly, modravě naběhlé.\nNa Slovensku z Banské Štiavnice drúzy galenitu s krystaly až 5 cm velkými, někdy silně korodovanými, běžný ze Zlaté Baně. Vzhledově hezké ukázky pocházejí např. z Joplinu (Missouri, USA) a Picher (Oklahoma, USA).\n\n"}
{"id": "68386", "url": "https://cs.wikipedia.org/wiki?curid=68386", "title": "Jan Mazoch", "text": "Jan Mazoch\n\nJan Mazoch (* 5. září 1985 Čeladná) je bývalý český skokan na lyžích. Je vnukem skokana na lyžích a olympijského vítěze Jiřího Rašky.\n\nVystudoval Střední průmyslovou školu ve Frenštátě pod Radhoštěm.\n\nNa mezinárodní závody se Mazoch dostal v šestnácti letech a svůj potenciál naznačil již v při své premiéře: ve Svatém Mořici v závodě Kontinentálního poháru obsadil 12. místo. Týž rok skončil devátý na juniorském mistrovství světa.\n\nČeský skok se nenacházel v dobré situaci, a tak se reprezentační trenér musel spoléhat i na služby šestnáctiletého Jana Mazocha a povolal jej na Zimní olympijské hry v Salt Lake City. Mazoch se sice na středním ani velkém můstku do druhého kola neprobojoval, ale s 35. a 36. místem byl nejlepším z Čechů. Při své premiérové sezóně byl sedmý v závodě Kontinentálního poháru, na domácím mistrovství světa v letech na lyžích skončil na 26. příčce a prvně se probojoval do soutěže Světového poháru (41. příčka).\n\nV sezóně 2002/2003 prvně bodoval v závodě Světového poháru – na domácí půdě v Liberci obsadil 27. místo. Na mistrovství světa juniorů ve švédském Solleftea získal bronz. V následujících letech se zřídka prosadil do bodované třicítky světového poháru, v Kontinentálním poháru získal v sezóně 2004/2005 dvě stříbra, dva bronzy a ve svém posledním závodě sezóny v Zakopanem dokonce vyhrál.\n\nVe Světovém poháru se však stále pořádně neprosadil. Jeho nejlepším umístěním bylo 22. místo v Pragelatu. Důvodem jeho neúspěchů je i „nadváha“. Před olympiádou v Turíně vážil 67 kilogramů, což je na skokana příliš. Správně by měl mít zhruba o čtyři kilogramy méně. \"„Na můstku K 120 to dělá třeba i šest sedm metrů, což je dnes posun asi o dvacet příček,“\" řekl MF Dnes. V Pragelatu skončil na středním můstku na 36. místě, na velkém můstku dostal přednost Ondřej Vaculík a Mazoch tak do závodu nenastoupil.\n\nDne 20. ledna 2007 byl po prvním kole v závodě v Zakopanem patnáctý, ve druhém kole ale měl těžký pád, při kterém se udeřil do hlavy a v bezvědomí byl převezen do nemocnice. Pozdě večer byl transportován do nemocnice v Krakově. Jeho stav byl vážný, několik dní byl udržován v umělém spánku. Po probuzení z něj se rychle zotavoval, do Čech byl letecky převezen 31. ledna 2007. Protože bylo druhé kolo v Zakopanem zrušeno, do výsledků se zapsalo 15. místo z prvního kola jako jeho nejlepší výsledek ve Světovém poháru vůbec. Jeho rehabilitace pokračovala úspěšně a mohl se vrátit ke svému sportu. V září 2007 absolvoval na nejmenovaném můstku za hranicemi České republiky první skok po svém pádu.\n\nRok po návratu však Mazoch ohlásil konec kariéry a 17. srpna 2008 se s aktivním skákáním rozloučil na domovském můstku ve Frenštátě pod Radhoštěm. Jako důvod uvedl strach, který se začal prohlubovat již v zimní sezoně, tedy asi půl roku před konečným rozhodnutím. Po posledním skoku chtěl lyže pověsit na hřebík a z můstku se už nikdy nespustit, nyní je pro něj důležitá rodina. V červnu 2008 se oženil s přítelkyní Barborou, s níž má dcery Viktorii a Vanesu. Se ženou se rozešli v září 2011 a na jaře 2012 se rozvedli.\n\nSkokanem na lyžích je i jeho mladší bratr Jiří.\n\n"}
{"id": "68387", "url": "https://cs.wikipedia.org/wiki?curid=68387", "title": "Sydney", "text": "Sydney\n\nSydney je nejrozlehlejší a nejlidnatější město v Austrálii, jde o hlavní město Nového jižního Walesu. Sydney se nachází na severovýchodním pobřeží Tasmanova moře. Se svou populací přesahující 4,5 milionů obyvatel (v  metropolitní oblasti) je nejlidnatější obcí v Oceánii. Obyvatelé Sydney nemají v češtině jednoslovné pojmenování. V angličtině se ujalo slovo \"Sydneysider\" - toto slovo vzniklo z kosmopolitní a mezinárodní populace tohoto města.\n\nSídlo první britské kolonie v Austrálii, Sydney, bylo založeno 26. ledna 1788 u malého zálivu Sydney Cove Arthurem Phillipem.\nMěsto je vystavěno na kopcích okolo členité a hluboko do pevniny zařezané zátoky Port Jackson, která se nyní spíše nazývá Sydney Harbour a nad níž se dnes tyčí Sydney Opera House a Harbour Bridge. V okolí metropolitní plochy se rozprostírají národní parky a pobřežní regiony, které obsahují spousty zátok, řek a pláží, včetně známé pláže Bondi. V městě se také nachází spousta parků, mj. i známý Hyde Park, či Royal Botanical Gardens (Královské botanické zahrady).\n\nLoughboroughská univerzita označila Sydney na základě svých průzkumů za Světové město. Toto ocenění potvrzuje, že je Sydney \"světovým centrem\" umění, módy, kultury, zábavy, vzdělávání a turismu.\n\nV Sydney se také konaly některé hlavní mezinárodní sportovní události, jako například Hry Commonwealthu v roce 1938, Letní olympijské hry 2000, finálový zápas Mistrovství světa v ragby 2003 a Světové dny mládeže 2008. Hlavní letiště v Sydney je Sydney Airport.\n\nZ nálezů v Modrých horách usuzují archeologové, že krajina, na které se dnes město nachází, byla asi před 30 000 lety osídlena kmenem Aboriginců (Austrálců). Tradiční domorodí obyvatelé Sydney pocházeli z klanu Cadigal, jejichž země se rozprostírala od jižní strany Port Jacksonu k Petershamu. Na začátku kolonizace zde žilo cca 4 000 až 8 000 lidí ve čtyřech různých kmenech: Eora, Darug, Dharawal a Guringai, které tak byly pojmenovány loďstvem First Fleet, které do Sydney přijelo v 18. století (viz níže). Eorové byly pojmenováni podle toho, že na otázku, odkud jsou, odpověděli \"Eora\", což v jejich řeči znamená odsud, nebo tady. Ostatní klany byly pojmenovány podle dialektu, kterým mluvili. Každý klan měl své teritorium, o umístění tohoto teritoria rozhodovaly prostředky klanu. Ačkoliv jejich sídliště již dávno zanikla, na některých místech stále zůstaly zachované jejich skalní kresby.\n\nV roce 1770 objevil kapitán James Cook jižně od dnešního centra města Botany Bay, kde se uskutečnilo první setkání s Gweagaly, a také vjezd do Port Jackson, které zakreslil do svých map. 18. ledna 1788 dobyl kapitán Arthur Phillip se svými jedenácti loděmi First Fleet Botany Bay, kterou si vyhlédl pro kolonii vězňů. Během třídenní průzkumné plavby přes Port Jackson (od 21. do 23. ledna 1788) objevil Phillip nejprve Manly Cove a o jeden den později na opačné straně přírodního přístavu další zátoku, kterou pojmenoval podle tehdejšího britského ministra vnitra Thomase Townshenda Sydneyho na Sydney Cove.\n\nBotany Bay dosáhla 26. ledna 1788 i francouzská expedice, kterou vedl Jean-François de La Pérouse. Britové se ale toho samého dne rozhodli založit na Sydney Cove kolonii. Asi 800 vězňů, společně s asi 500 námořníky opustilo v blízkosti dnešního Circular Quay své lodě. Od té doby je v Austrálii 26. leden národním svátkem. Pravděpodobně náhodou vypukla krátce po příjezdu bílých osadníků epidemie neštovic, kvůli které zemřelo mezi 500 až 1 000 aboriginců. Jako spojovatel mezi kulturami sloužil Bennelong, který byl zajat Brity a vyučoval angličtinu.\n\nBěhem Rum-Rebellion v roce 1808 byla zpochybněna autorita panujícího guvernéra Williama Bligha, bývalého kapitána lodě Bounty. Teprve guvernér Lachlan Macquarie vytvořil v letech 1810–1821 předpoklady pro vývoj významného města: začal vytvářet iniciativy k „civilizaci, pokřesťanštění a vzdělání“ aboriginců. Nechal také zřídit ulice, mosty, přístavy a budovy pro veřejnost, v roce 1822 již bylo ve městě možné najít banky, trhy či průchody a město mělo i organizovanou policii.\n\nMacquarie také značně podporoval průzkum Austrálie. Po početných pokusech v prvních 25 letech se podařilo jím vyslaným průzkumníkům (Gregory Blaxlandovi, Williamu Wentworthovi a Williamu Lawsonovi) najít v roce 1813 cestu přes Modré Hory. Také byla vytvořena cesta od Great Dividing Range Sydney až po Modré hory. V následujících letech tak mohlo být dále osidlováno vnitrozemí.\n\nV třicátých a čtyřicátých letech 19. století vznikala, tím jak do Sydney přicházelo pořád více přistěhovalců ze Spojeného království a Irska, první předměstí. 18. července 1842 bylo Sydney vyhlášeno jako první město v Austrálii. Prvním zvoleným starostou se stal John Hosking. První z mnoha australských zlatých horeček vypukla v roce 1857, od té doby bylo na přístavu v Sydney možno vidět mnoho „přívalových vln“ lidí z celého světa.\n\nUž v polovině dvacátých let dvacátého století mělo město více než milion obyvatel. V roce 1931 byla kvůli Velké hospodářské krizi asi jedna třetina pracujících nezaměstnaná, což bylo o rok později překonáno opětným stoupnutím hodnoty vlny a znovu vzkvétajícím stavebním průmyslem.\nV roce 1932 byl kvůli špatné dostupnosti krajiny severně od Portu Jackson vystavěn Sydney Harbour Bridge, čímž bylo značně zvýšeno osídlení v okolní oblasti.\n\nUž od konců zlaté horečky panovala v Austrálii rivalita mezi městy Sydney a Melbourne. Melbourne, hlavní město Victorie, bylo tehdy největší a nejbohatší město Austrálie, začátkem 20. století však Sydney porazilo Melbourne svou populací, a stalo se tak největším městem Austrálie.\n\nV druhé světové válce utrpělo město jen nepatrné škody, které byly zapříčiněné třemi malými japonskými ponorkami, ze kterých byly dvě uloveny v přístavu. Mohla být ulovena i třetí, ta ale nestihla doplout ke své mateřské lodi, a ještě dnes bývá označována za ztracenou. Po ukončení války přišlo do Sydney mnoho emigrantů – město dále rostlo směrem na západ. Od druhé poloviny 20. století emigruje do Sydney mnoho přistěhovalců z asijských zemí a z města se tak stává multikulturní metropole.\n\nVe Vietnamské válce bylo Sydney důležité místo pro zotavení amerických vojáků. V 70. a 80. letech vznikly v Sydney díky rozvoji hospodářství v Central Business District nové moderní mrakodrapy, čímž Sydney porazilo Melbourne, které bylo do té doby národním městem bankovnictví. Tyto mrakodrapy jsou zde ale poněkud nevhodně vystavěny mezi starými viktoriánskými budovami. V lednu 1994 zničily obrovské požáry 200 domů v předměstí Sydney..\n\nV roce 2000 hostilo Sydney letní olympijské hry.\n\nOd 26. prosince 2001 zničily požáry v buších rozlehlé oblasti Královských národních parků a v Modrých horách za pouhých 23 dní, kdy se stalo obětí plamenů okolo 170 domů a více než 650 000 hektarů lesů a polí. I přes nasazení více než 10 000 hasičů z celé země byly plameny uhašeny teprve obrovskými dešti dosahujícími až 40 mm srážek.\n\nV prosinci roku 2005 došlo v Cronulle, jednom z předměstí Sydney, k rasisticky motivovaným výtržnictvím mezi bílými Australany a libanonskými Australany. U Cronulla Riots bylo zraněno 30 lidí, mezi nimi i šest policistů a 2 sanitáři.\n\nOd 15. do 20. června 2008 se konaly v Sydney XXIII. Světové dny mládeže. Poslední mše, vedené Benediktem XVI., se zúčastnilo 350 000 poutníků. Byl to největší festival v historii Austrálie\n\nNa konci září 2009 bylo Sydney zasaženo nejsilnější písečnou bouří za posledních 70 let.\n\nMěsto leží na východním pobřeží Austrálie u Tichého oceánu průměrně tři metry nad mořem. Území města (\"Urbanized Area\") má plochu 1687 km, na které se mimo jiné nachází více než 70 přístavů a pláží, jako například známá pláž Bondi. Území města je tvořeno na pobřežním základu, které se rozprostírá od Tichého oceánu na východu, Modrých hor na západu a Hawkesbury River na severu, až k Royal National Park (Královskému národnímu parku) na jihu. Rozprostírá se na částečně ponořeném pobřežním pásmu, kde stoupla výška oceánu kvůli zaplavení hlubokých říčních údolí, vytesaných v takzvaném Hawkesburském pískovci. Port Jackson, lépe známý jako Sydney Harbour tvoří svou rozlohou 50 km a délkou 19 km hlavní rameno a zároveň přirozený přístav Sydney a zároveň i největší přírodní přístav na světě. Od něj odbočují další mořská ramena, jako například Middle Harbour. Sydney není postihováno závažnými zemětřeseními. Podle Sydney Statistical Division, je neoficiální rozloha metropole (\"Sydney Metropolitan Area\") 12 145 km . Tato plocha zahrnuje i Central Coast, Modré hory, národní parky a jiné neobydlené části.\n\nSydney se rozprostírá přes dva geografické regiony: Cumberland Plain, relativně rovinatý region rozprostírající se jižně a západně od přístavu a Hornsby Plateau, pískovcovou plošinou rozprostírající se hlavně na sever od přístavu, která je tvořena spíše strmými údolími. Části města s nejstarším evropským rozvojem se nacházejí v nížinatých oblastech jižně od přístavu. Takzvaná North Shore se rozvíjela pomaleji kvůli hornatému povrchu a nelehkému přístupu okolo přístavu. Sydney Harbour Bridge byl otevřen v roce 1932 a spojuje North Shore se zbytkem města.\n\nSydney má vlhké subtropické klima s teplými léty, studenými zimami a dešťovými srážkami v průběhu roku.\nPočasí je úměrné blízkosti k oceánu a extrémnější teploty jsou zaznamenávány spíše ve vnitrozemí.\n\nNejteplejším měsícem je leden s průměrnou teplotou, naměřenou na Observatory Hill, 18,6 až 25,8 °C. Teplotu vyšší než 30 °C je možno v Sydney naměřit průměrně po 14,6 dne. Nejvyšší lednová naměřená teplota byla 45,3 °C, která byla naměřená 14. ledna 1939 na konci čtyřdenní teplé vlny, která se přehnala Austrálií. V zimě teploty málokdy klesnou pod 5 °C. Nejnižší naměřené minimum bylo 2,1 °C. Dešťové srážky jsou docela rovnoměrně rozloženy mezi léto a zimu, jsou ale trochu častější v první polovině roku, kdy mají dominantní pozici východní větry.\n\nPrůměr celkových srážek je s mírnou proměnlivostí 1217 mm, srážky zde padají průměrně 138 dní ročně.. Sněhové srážky byly v Sydney naposledy zaznamenány v roce 1836.. V červenci 2008 byly ale v Sydney k vidění sněhové krupky, které byly mnohými pokládány za sníh, takže není jasné, jestli v roce 1836 padal sníh, nebo právě sněhové krupky.\nMěsto není napadáno tropickými cyklónami. Jižní kmitání El Niña hraje důležitou roli v předpovědích počasí pro Sydney: na jedné straně jsou sucho a požáry, na straně druhé bouře a záplavy, související s protikladnými fázemi oscilace. Mnoho částí města, které hraničí s buší zažilo požáry, které se zde vyskytovaly hlavně v letech 1994 a 2001–02 (tehdejšímu období se říká Black Christmas – Černé Vánoce), kdy se požáry vyskytovaly hlavně na jaře a v létě. Ve městě se také objevují krupobití a velké bouře. Mezi největší se řadí bouře z roku 1999, která napadla předměstí a severní část města. V bouři padaly kroupy s průměrem větším než 9 cm a opravy si vyžádaly 1,7 miliard australských dolarů (A$), které počasí utratilo za méně než pět hodin.\n\nMěsto je také náchylné k bleskovým povodním, které přicházejí s deštěm z East Coast Lows (kde je nízká tlaková níže, která může přinést podstatné škody při velkých bouřích, či cyklónových větrech). Nejpozoruhodnější událost byla velká záplava Sydney, která přišla 6. srpna 1986 a kdy napršelo rekordních 327,6 mm za 24 hodin. Tato bouře způsobila velké problémy v celém městě.\n\nBureau of Meteorology oznámilo, že léta v letech 2002–2005 byla nejteplejší v Sydney od rekordů začínajících v roce 1859: v roce 2004 vystoupala nejvyšší denní teplota až na 23,39 °C, v roce 2005 na 23,35 °C, v roce 2002 na 22,91 °C a v roce 2003 na 22,65 °C. Průměr denního maxima mezi léty 1859 a 2004 byl 21,6 °C. Za prvních devět měsíců roku 2006 byla průměrná teplota 18,41 °C; předešlý nejteplejší rok byl 2004 s průměrem 18,51 °C. Od listopadu 2003 byly zaznamenány jen dva měsíce, kdy kleslo průměrné denní maximum pod průměr: březen 2005 (cca 1 °C pod průměrem) a červen 2006 (0,7 °C pod průměrem).\n\nLéto v letech 2007–08 se zdá být jako jedno z nejchladnějších. Bureau of Meteorology oznámilo, že to bylo nejchladnější léto za posledních 11 let, nejvlhčí léto za posledních 6 let a jedno z pouze tří let, kdy nejvyšší teplota nevystoupala na více než 31 °C.\n\nPřes rok 2009 zaznamenalo Sydney teplé zimní dny, suché nárazové větry a fenomenální písečnou bouři v září, která přišla z vnitrozemí a pokryla Sydney vrstvou oranžového prachu. Byla to nejhorší písečná bouře za posledních 70 let.\nPrůměrná denní teplota se na Observatory Hill vyšplhala na 22,9 °C, čímž byl o více než 0,9 °C překonán historický rekord. Tato teplota se řadí na sedmé místo nejvyšších průměrných teplot od rekordů v roce 1859. V průběhu tohoto roku se noční teploty na Observatory Hill vyšplhaly na 15,1 °C, což bylo 1,2 °C nad historickým průměrem.\n\nV prvních týdnech února 2010 se Sydney stalo obětí několika nejvyšších dešťových srážek za poslední roky, které zapříčinily bleskové povodně a chaos v dopravě. 4. února byly v některých částech North Shore zaznamenány největší deště za posledních 20 let. 12. a 13. února byly některé části zasaženy blesky, které propukly v déšť a silné větry, kvůli kterým vypadl proud a který ničil domy. 13. února přepadla Sydney jedna z největších bouří za poslední dekádu s 64 mm srážek, naměřených na Observatory Hill. Déšť byl zapříčiněn pozůstatky tropické cyklóny Olga a vlhkými severovýchodními větry, které vedly k brázdě nízkého tlaku vzduchu.\n\nHlavní obchodní část města (CBD – Central Business District) se nachází asi 3 km jižně od Sydney Cove směrem k prostoru okolo hlavního železničního nádraží. CBD se nachází na jižní straně u parků a západně od Darling Harbour – oblasti hojně navštěvované turisty, střediska noční zábavy.\n\nI když CBD dominovala kulturnímu a obchodnímu životu ve svých počátečních dnech, po druhé světové válce se začaly stavět další kulturně-obchodní čtvrti. Výsledkem byl pokles úředníků v CBD z více než 60% na konci druhé světové války na méně než 30% v roce 2004.\n\nSpolečně s nákupní čtvrtí v North Sydney, připojenou k CBD u Harbour Bridge je nejvýznamnější vnější obchodní částí Parramatta City (také na západě), Bondi Junction na východě, Liverpool na jihozápadu, Chatswood na severu a Hurstville na jihu.\n\nRozsáhlé území Sydney je formálně rozděleno do 642 předměstí (kvůli poštovním záležitostem), které jsou spravovány 40 lokálními vládními prostory. V Sydney není žádná metropolitní vláda, ale vláda Nového jižního Walesu, jejíž orgány mají velké závazky v nabízení metropolitních služeb.\n\nCity of Sydney samotné pokrývá poměrně malou plochu, která zahrnuje CBD a její sousední předměstí. Kromě toho jsou regionální názvy používány informativně, aby mohly jednodušeji popisovat větší části městské oblasti, kterými jsou: Eastern Suburbs, Hills District, Inner West, Canterbury-Bankstown, Greater Western Sydney, Northern Beaches, Northern Suburbs, North Shore, St George, Southern Sydney, South-western Sydney, Sutherland Shire a Western Sydney. Spousta předměstí však není pokryto ani jednou z těchto kategorií.\n\nSčítání lidu v roce 2006 ukázalo, že má Sydney 4 119 190 obyvatel (což jsou asi dvě třetiny všech obyvatel Nového jižního Walesu), ze kterých žije 3 641 422 na území města.\n\nVnitřní část Sydney byla nejobydlenější s 4 023 obyvateli na km.\n\nPodle sčítání lidu v roce 2006 jsou nejčastější národnosti obyvatel Sydney: Australané, Britové australského původu, Irové australského původu, Skoti australského původu a Číňané. Sčítání také ukázalo, že 1. 1% skotské populace se cítí být Austrálci a 31. 7% se narodilo v cizině.\n\nTato data potvrzují, že je Sydney multikulturní. V Sydney lze zde najít mnoho čtvrtí, které jsou obydleny výhradně cizinci – např.: italští přistěhovalci žijí ve čtvrtích Leichhardt, Haberfield nebo Five Dock, Řekové ve čtvrtích Earlwood a Marrickville, lidé z Libanonu ve čtvrtích Lakemba a Bankstown, Korejci ve čtvrtích Campsie a Strathfield, Irové a lidé z Nového Zélandu ve čtvrtích Bondi (Sydney), Židé ve čtvrtích Bondi, Waverley, St Ives a Rose Bay, Indové ve čtvrtích Westmead a Parramatta,Číňani ve čtvrtích Hurstville, Chatswood a Haymarket (Sydneys Chinatown) a Vietnamci ve čtvrti Cabramatta. 16. 9% populace Sydney je tvořeno asijskými Australany. Tři hlavní místa, odkud pocházejí emigranti jsou Spojené království, Čína a Nový Zéland, které jsou následovány Vietnamem, Libanonem, Indií, Itálií a Filipínami.\n\nVětšina obyvatel je rodilými mluvčími australské angličtiny; hodně z nich jich ale také ještě mluví druhým cizím jazykem, z nichž nejčastější jsou: arabština, čínské jazyky a řečtina. Sydney má sedmý největší podíl cizorozených obyvatel na světě. Přistěhovalci představují 75% každoročního přírůstku obyvatelstva.\n\nPrůměrný věk obyvatel Sydney je 34 let; 12% populace je starší 65 let. 15. 2% obyvatel Sydney má minimální titul bakalář.\n\nV roce 2006 se 64 % obyvatel označilo za křesťany, 14,1 % bylo bez vyznání, 10,4 % na otázku neodpovědělo, 3,9 % se označilo za muslimy, 3,7 % za buddhisty, 1,7 % za hinduisty, 0,9 % za židy a 0,4 % za bahaisty.\nŘímskokatolická církev je organizována v arcidiecézí Sydney, která byla založena v roce 1834 jako apoštolský vikariát a na diecézi povýšena 22. dubna 1842. Je to jedno z typických sídel kardinála katolické církve, arcibiskupovi jsou zde ku pomoci dva pomocní biskupové. Církevní provincie dnes zahrnuje diecéze Armidale, Bathurst, Broken Bay, Lismore, Maitland-Newcastle, Parramatta, Wagga Wagga, Wilcannia-Forbes a Wollongong. Arcibiskupem Sydney je od roku 2001 George Pell.\n\nU Mona Vale, které se nachází 35 kilometrů severně od Sydney, se nachází jediná modlitebna Bahá'í v Austrálii, která byla založená v září roku 1961.\n\nMěsto zažilo v 19. a 20. století obrovský nárůst počtu obyvatel. Zatím co v roce 1800 zde žilo 2540 lidí, v roce 1871 to bylo už 135 000, v roce 1933 bylo obyvatel 1 200 000 a v roce 1954 to bylo 1 860 000 obyvatel. Do roku 2006 se toto číslo zdvojnásobilo na 3 640 000.\n\nS výjimkou limitované funkce Cumberland County Council v letech 1945–1964 Sydney nikdy nemělo vládu pro celé metropolitní území – celé území je rozděleno do takzvaných , česky \"Lokálních vládních částí\", někdy i pod zkratkou LGA. Tato území mají zvolenou radu, která je zodpovědná za úkoly, které jí jsou přiděleny vládou Nového jižního Walesu.\n\nDo City of Sydney patří CBD a některá předměstí, v minulých letech byl rozšířen amalgamací s některými LGA, jako je například South Sydney. Je vedena zvoleným Lord Mayor of Sydney a městským úřadem. Lord Mayor je ale někdy zmiňován jako starosta celého města, hlavně při speciálních událostech, jakými jsou například Olympijské hry.\n\nVětšina činností vlád, které jsou platné pro celé město, je kontrolováno vládou státu. Mezi tyto činnosti patří veřejná doprava, výstavba silnic a kontrola dopravy, činnosti policie, vzdělání a plánování hlavních infrastrukturních projektů. Vláda je již tradičně neochotná povolit rozvoj subjektů vlády, protože velká část populace Nového jižního Walesu žije v Sydney a vláda se obává soupeření proti ní. Kvůli této skutečnosti bylo (a je) Sydney středem pozornosti jak státních vlád, tak federální vlády. Například hranice LGA City of Sydney byly doposud minimálně čtyřikrát výrazně změněny od roku 1945 tak, aby vyhovovaly vládnoucí vládě Nového jižního Walesu v té době.\n\nKlasifikace městských částí, ze kterých se Sydney skládá, se mění. Local Government Association of New South Wales považuje všechny LGA, které leží úplně v Cumberland County jako část své skupiny 'Metro', ve které není zařazena část Camden (která je zařazena ve skupině 'Country'). Australian Bureau of Statistics definuje Sydney Statistical Division (čísla populace, která jsou zveřejněna v tomto článku), která obsahuje všechny městské části, jak i Wollondilly, the Blue Mountains, Hawkesbury, Gosford a Wyong.\n\nSeznam 38 LGA Sydney:\n\nNejvětší ekonomické sektory v Sydney, pokud je měříme podle počtu zaměstnaných lidí, jsou majetkové a obchodní služby, maloobchodní prodej, průmyslová výroba a zdravotnické a veřejné služby. Od osmdesátých let 20. století se začal zvyšovat podíl lidí zaměstnaných ve službách a v informačních sektorech, zároveň s klesajícím podílem zaměstnanců v průmyslové výrobě. Sydney vyprodukuje zhruba 25% HDP.\n\nAustralian Securities Exchange a Reserve Bank of Australia, které se v Sydney nacházejí, slouží jako hlavní kanceláře asi 90 bank, více než poloviny největších australských společností a jako regionální kanceláře asi 500 nadnárodních společností. Z deseti australských společností s největším obratem mají čtyři své hlavní kanceláře v Sydney: Caltex Australia, Commonwealth Bank, Westpac a Woolworths. Z 54 autorizovaných australských bank má 44 svou základnu v Sydney, mezi které se počítá i 11 cizích vedlejších bank v Austrálii a také je zde všech 29 lokálních poboček cizích bank. Mezi hlavní cizí autorizované banky v Sydney se počítají Citigroup, UBS Australia, Mizuho Corporate Bank, HSBC Bank Australia, nebo Deutsche Bank.\n\nMezi nákupní části CBD se řadí Queen Victoria Building, pěší zóna Pitt Street a mezinárodní luxusní butiky na tišším severním konci Oxford Street v Paddingtonu a Crown Street ve Woollahře, zatímco King Street v Newtown a Glebe Point Road ve městě jsou spíše pro studenty a pro lidi s alternativním způsobem života.\n\nV roce 2004 přijelo do Sydney 7. 8 milionů australských turistů a 2. 5 milionů mezinárodních turistů. V roce 2007 založil tehdejší premiér Nového jižního Walesu, Morris Iemma, takzvané Events New South Wales (Události New South Walesu), aby „předvedl Sydney a Nový jižní Wales jako vedoucí světové destinace pro různé události“. Fox Studios Australia mají ve městě velké filmové ateliéry.\n\nV roce 2004 byla nezaměstnanost v Sydney 4. 9 %. Podle \"The Economist Intelligence Unit's Worldwide cost of living survey\" je Sydney šestnácté nejdražší město na světě, ačkoli průzkum švýcarské banky UBS zařadilo Sydney na patnácté místo ve světě z hlediska čistých výnosů. Od září 2009 má Sydney nejvyšší ceny domů ze všech australských hlavních měst v průměrné výši 569 000$, průměrnou cenu jednotky 400 000$. Sydney má také nejvyšší průměrnou cenu nájemného ze všech australských měst ve výši $450 týdně.\n\nSydney představuje asi 12% celkové zemědělské produkce Nového jižního Walesu (průměrně 1 miliardu dolarů za rok). Sydney vyprodukuje 55% produkce květin Nového jižního Walesu a 58% rašeliny Nového jižního Walesu a má 44% všech lesních školek Nového jižního Walesu.\nV letech 1994–1995 Sydney vyprodukovalo 44% drůbeže Nového jižního Walesu a 48% všech vajec v Novém jižním Walesu.\n\nHlavní obchodní zóna nacházející se v pomyslném obdélníku mezi Elizabeth, King, George a Park Street pokrývá pěší zónu Pitt St Mall a zrestaurované budovy jako například obchodní dům Queen Victoria Building. Původní tržiště bylo úplně zrenovováno a v roce 1986 znovuotevřeno jako nákupní centrum s mnoha módními obchody a antikvariáty. \"Myers\" v George Street je obchodní dům ze skla a oceli s přidruženým nákupním centrem v centru Sydney.\n\nV George Street stojí taky nákupní pasáž \"The Strand Arcade\" z 19. století s mnoha ozdobami a sklem. Nákupní centrum \"Argyle Stores\" v Argyle Street pojímá různé malé butiky v budově z 19. století. \"David Jones\" v Elizabeth Street, tak jako i v Market Street a Ecke Castlereagh Street je tradičním obchodním domem Sydney. Zákazník zde najde velký výběr oblečení s celým patrem australské a mezinárodní módy.\n\n\"Skygarden\" v Castlereagh Street nabízí na šesti patrech mnoho módních obchodů. Oděvy nově vyhlášených designerů se nacházejí ve třetím patře, pod nimi se nachází kavárny a obchody se šperky. V Castlereagh Street stojí také Mark Foy’s Department Store s velkým výběrem obuvi.\n\n\"Paddy's Market\" je komplex budov, nacházejících se v Hay Street a Ecke Thomas Street, jižně od Čínské čtvrti v blízkosti Entertainment Centre, který nabízí jak ovoce a zeleninu, tak i rostliny, oděvy a suvenýry. V blízkosti Paddy's Market leží \"Market City\" s početnými obchody se suvenýry, textilem a restauracemi.\n\n\"Rybí trh Sydney\" v Bank Street hraničí s Haymarketem a Darling Harbour. Trh zásobuje Sydney denně čerstvými rybami a jinými mořskými plody, které jsou připravovány, ale i prodávány na různých plážích. Z pláží je možno vidět rybářské čluny a Anzac Bridge. V \"Paddington Market\" v Oxford Street nabízejí své produkty umělci, mladí designeři a výrobci klobouků.\n\nNa východním břehu Lavender Bay se nachází roku 1935 otevřený Luna Park. Toto centrum volného času je kvůli stížnostem obyvatel kvůli hluku horské dráhy otevřeno jen při výjimečných příležitostech a svátcích o víkendu.\n\nHlavně turisty a surfaře lákají početné pláže Sydney, především Bondi. Od pláže Bondi vede Bondi-Coogee Beachwalk střídavě nad strmými útesy a dalšími plážemi jako Tamarama, Bronte a konečně Coogee.\n\nKromě těchto oplývá Sydney i spoustou dalších pláží, které jsou s výjimkou pláže Manly využívány hlavně místními obyvateli. Bezpečnost je většinou zaručována kluby záchranných plavců, které kromě toho zaručují i jiné plážové sportovní aktivity, jako Nippers a Surf Carnevals.\n\nV Homebush Bay se nachází 640 hektarů velký Sydney Olympic Park. Areál se svými sportovními městečky vytvořil geografické centrum jak pro Letní olympijské hry 2000, tak pro následující Paralympijské hry. Dnes slouží tento park jako rekreační oblast, či místo konání některých větších sportovních a kulturních akcí. Kromě toho zde jsou také kancelářské objekty.\n\nSydney hostí a hostilo mnoho různých festivalů a některé australské velké sociální a kulturní akce. Mezi ty patří například Sydney Festival, největší australský umělecký festival, který je místem jak domácích, tak zahraničních vystoupení, konajících se vždy v lednu; Biennale of Sydney, který se každé dva roky koná už od roku 1973; Big Day Out, pocestný rockový festival, který byl v Sydney založen; Gay and Lesbian Mardi Gras podél Oxford Street; Sydney Film Festival a spoustu dalších, menších filmových festivalů, jako Tropfest a Flickerfest.\n\nArt Gallery of New South Wales také organizuje soutěž o cenu australského premiéra za obraz, Archibald Prize. Každý rok se v Sydney Olympic Parku koná Sydney Royal Easter Show, na pódiu Opera house se koná finále soutěže Australian Idol (obdoba soutěže Česko hledá SuperStar), a v dubnu/květnu a září je možnost navštívit Australian Fashion Week. Oslavy nového roku a Australia Day jsou největší v celé Austrálii.\n\nV průzkumu založeném na frekvenci slov a frází v médiích se Sydney umístilo na 9. místě nejmódnějších měst na světě. Ve městě se dvakrát ročně koná světově známý Rosemount Australian Fashion Week. Sydney je domovem pro mnoho prémiových australských módních domů. Mnoho mezinárodních designérů má svou hlavní prezenci v Sydney.\n\nSymbolem Sydney je Jørnem Utzonem postavený Opera House – podle Utzona byl postaven podle „rozkvětu pomeranče“, a také slavný Harbour Bridge. Opera je oblíbená turistická atrakce, která leží vedle známých Royal Botanic Gardens.\n\nCentrum Sydney je relativně ohraničené. Kromě Opery a mostu se zde nachází i historická část města „The Rocks“, kde se nacházejí skladiště v zátoce Sydney Cove. Na Circular Quay, centrální zastávce autobusů, dráhy a především přístavních trajektů, se nachází velká botanická zahrada, v jejímž okolí se nachází mnoho muzeí. State Theatre v centru města je místem konání Sydney Film Festivals (Filmových festivalů Sydney).\n\nKomerčnímu modernímu centru města (\"Central Business District\") dominují mrakodrapy. Na nejvyšší budovu Sydney, 305 metrů vysokou Sydney Tower, lze vylézt na vyhlídku, kde lze vidět okolí včetně přístavu.\n\nCentrem zábavy je okolí Darling Harbour, kam se můžete dostat dopravním prostředkem Monorail. Kromě kulinářských stravovacích zařízení se zde nachází i Sega-World-Park, Panasonic IMAX Theatre, kde se nachází největší promítací plátno na světě (36 metrů široké, 25 metrů vysoké, 900 m), zábavní místa i podniky s pestrým programem, Čínské zahrady, muzeum lodní dopravy a Sydney Aquarium s prosklenými tunely.\n\nNa jihu města se rozprostírá City Chinatown, čínská čtvrť. City Chinatown má symbolizovat blízkost města k asijskému prostoru. Cabramatta, vnější okrsek, který se nachází asi 30 km západně od města, je místem, kde žijí Vietnamci.\n\nVe viktoriánském stylu udržovaná část Paddington, nacházející se východně od City, hraničí se zábavním Kings Cross. Mezi další možnosti strávení volného času patří Taronga Zoo, Sydney Olympic Park a mnoho městských pláží. Pro surfing jsou využívány především Bondi, Manly a rozsáhlá, pro zahraniční turisty nepříliš známá, ale pro právě pro surfing velmi oblíbená, Maroubra.\n\nIkona Sydney, Opera, která má pět sálů, do kterých patří i  koncertní sál, opera a divadlo, je domovem společnosti Opera Australia – třetí nejzaneprázdněnější operní společnosti na světě a také Sydney Symphony Orchestra. Stavební práce na této budově začaly již v roce 1959. Plány pocházely od dánského architekta jménem Jørn Utzon, který „svou“ operu nikdy neviděl postavenou. Poté, co měl být snížen finanční rozpočet pro výstavbu, se pohádal s vedoucími stavby. Austrálii opustil v roce 1966 a už nikdy se tam nevrátil. Opera pak byla financována s pomocí vlastní loterie. Dohromady stála výstavba opery 102 milionů dolarů. Dne 20. října byla opera slavnostně otevřena královnou Alžbětou II. Budova obsahuje koncertní sál, operní sál, dva divadelní sály, restauraci, bar a kino. Občas se zde v rámci Sydney festivalu konají bezplatné koncerty a jiné akce. V roce 2007 byla opera zapsána do světového dědictví UNESCO. V rámci dvou Sound and Light Festivals (festivalů zvuku a světla) byla opera nasvícena po dobu tří týdnů každý večer na jinou barvu. Tento nápad měl umělec Brian Eno.\n\nMísto konání festivalů Sydney Film Festival, muzikálů a popových koncertů je zrestaurované \"State Theatre\" na Market Street naproti Sydney Tower.\n\"Warf Theatre\" na Hickson Road je moderní herecký komplex a domov společnosti Sydney Theatre Company. Na Hickson Road stojí také Bangarra Dance Theatre, domov Aboriginal Dance Company.\n\nMezi další místa patří Sydney Town Hall, City Recital Hall, the Wharf Theatre, Capitol Theatre a nebo Lyric and Star Theatres, Star City.\n\nV roce 2007 oslavila společnost New Theatre (Newtown) 75 let produkce v Sydney. Mezi další důležité divadelní společnosti v Sydney patří Company B a Griffin Theatre Company. Od čtyřicátých do sedmdesátých let minulého století měla na městský život vliv i skupina autorů a politických aktivistů Sydney Push, mezi jejichž členy patřila i Germaine Greer.\n\nNational Institute of Dramatic Art se sídlem v Kensington, se chlubí mezinárodně známými osobnostmi, jakými jsou Mel Gibson, Judy Davis, Baz Luhrmann a nebo Cate Blanchettová. Role Sydney v filmové produkci byla zahájena otevřením Fox Studios Australia v roce 1998.\n\nMezi známé filmy, které byly v Sydney natočeny, patří filmy jako: Moulin Rouge!, , epizody Star Wars a , Superman se vrací, Dark City, Son of the Mask, Stealth, Dil Chahta Hai, Happy Feet, Austrálie a Matrix. Mezi filmy, které se v Sydney odehrávají, patří: Hledá se Nemo, Strictly Ballroom, Muriel's Wedding, Our Lips Are Sealed a Dirty Deeds. Mnoho bollywoodských filmů bylo také natočeno v Sydney, mezi jinými i: Singh Is Kinng, Bachna Ae Haseeno, Chak De India, Heyy Babyy. Podle stavu v roce 2006 bylo v Sydney natočeno, nebo Sydney bylo využito, pro více, než 230 filmů.\n\nArt Gallery of New South Wales, státní galerie umění, leží na západním konci Botanických zahrad. V různých křídlech budovy visí umělecká díla z období od gotiky do současnosti. Sem patří mimo jiné i sbírky australského umění z 19. a 20. století, ale i výstava otevřená v roce 1994, která se jmenuje \"Yiribana\". Toto slovo z jazyka Eora (Aboriginů z regionu Sydney) znamená „v tomto směru“. Yiribana je označována za největší stálou výstavu umění Aboriginců a ostrovanů z Torresova průlivu v Austrálii.\n\n\"Australian Museum\" na William Street je největší muzeum přírody v Austrálii. Lze zde nalézt výstavu, která se zaobírá kulturou Aboriginiců a obyvatel pacifických ostrovů. Na rohu Bridge Street a Philipp Street informují výstavy a multimediální show v \"Museum of Sydney\", otevřeném v roce 1955, o rané historii města a kolonii Nového jižního Walesu.\n\nNa severním konci protilehlého Hydeparku se nachází při vstupu do Macquarie Street dřívější ubytovna vězňů \"Hyde Park Barracks\", ve které je dnes muzeum sociální historie a vlevo \"St. James Church\" – obojí dílo trestaneckého architekta Francise Greenwaye (1777–1837), který navrhl téměř všechny budovy tehdejšího trestaneckého sídliště. Stálá výstava v muzeu Hyde Park Barracks pod titulem „Convicts“ ukazuje názorným způsobem životní podmínky vězňů v dřívějších dobách trestaneckého sídliště. Greenway Gallery, která patří k Hyde Park Barracks, hostí různé výstavy.\n\nZrenovovaný \"Customs House\" v Alfred Street disponuje více výstavními plochami, mezi jinými i \"Object Galleries\". \"City Exhibition Space\" ukazuje architekturu Sydney od jejího založení až do přítomnosti. Obsáhlá výstava o aborigincích, která se nachází v \"Djamu Gallery\", hostí i objekty ze zemí jižního Tichého oceánu. Na západu Sydney Cove se nachází na George Street \"Museum of Contemporary Art\" (MCA). Sbírka tohoto muzea obsahuje jak mezinárodní umění 20. století, tak i některá tradiční díla Aboriginců.\n\nNa kopci na konci Lower Street, na \"Observatory Hill\", stojí ještě některé staré pískovcové budovy, které byly vystavěny trestanci. Observatoř na kopci, která zahájila provoz v roce 1858, hostí od roku 1982 muzeum astronomie. V bývalé vojenské nemocnici se dnes nachází knihkupectví s galerií \"National Trust\", která ukazuje historické dědictví. Zde lze zjistit více informací o historických budovách a sídlištích v Novém jižním Walesu.\n\nNa Harris Street se nachází Powerhouse Museum s výstavami k různým tématům, jakými jsou například technologie, sociální historie, nebo umění. Exponáty \"National Maritime Museum\" na Pyrmont Bridge ukazují historii a minulost lodní dopravy v Austrálii.\n\nDřívější Jewish War Memorial Maccabean Institute („The Macc“) na rohu Darlington Road a Burton Street, místo setkání židovských veteránů z první světové války, nyní hostí Sydney Jewish Museum, které dokumentuje historii Židů v Austrálii a Holokaustu. Kromě Austrálie je ve světě málo známé, že (měřeno počtem obyvatel), Austrálie měla jedno z nejvyšších čísel přeživších holokaustu.\n\nSydney Harbour Bridge byl slavnostně otevřen 19. března 1932. Díky svému tvaru dostal přezdívku „\"ramínko na šaty\"“ (anglicky: \"Coat hanger\"). Sydney Harbour Bridge má rozpětí 503 metrů a výšku téměř 135 metrů, což ho řadí k světově nejdelším obloukovým mostům. Na ocelový oblouk mostu (BridgeClimb) a pylon, ležící naproti Opera House, ve kterém se nachází muzeum a vyhlídková plošina, se může i vystoupat.\n\nSydney Tower nabízí rozhled po celém městě. Nacházejí se na ní plošina pro návštěvníky a dvě točící se restaurace. Z pochopitelných důvodů je výhled možný pouze přes skleněnou zeď. Věž je vysoká 302 metrů a vychyluje se maximálně jeden metr.\n\nQueen Victoria Building, nebo jednoduše QVB je viktoriánská budova v centru Sydney. Umělecká architektura kontrastuje s moderními budovami v okolí. QVB vyplňuje jeden celý blok mezi George Street, Market Street, York Street a Druitt Street a je 190 metrů dlouhá a 30 metrů široká. V budově se nachází spousta obchodů a módní návrhář Pierre Cardin označuje QVB na základě jeho architektury a funkce jako „nejpěknější místo na světě“.\n\nNa malém ostrově v přístavní zátoce leží Pevnost Denison. Tento ostrov sloužil nejprve kolonii vězňů jako vězení pro recidivisty. Když začaly v Austrálii během Krymské války (v letech 1853–1856) opět panovat obavy z ruské invaze, byla na ostrově vystavěna pevnost, která měla sloužit jako část zvětšeného opevnění na obranu před nežádoucími okupanty.\n\nCadman's Cottage v Georg Street patří k nejstarším budovám v Austrálii. Budova, postavená z pískovce, byla vystavena v roce 1816 přímo na vodě. V domě se dříve nacházely služební pokoje Water Police Headquarters (v letech 1845–1864) a Sydney Sailors' Home Trust (v letech 1865–1970). Je to nejstarší zachovaná budova v Sydney. Byla pojmenována po Johnu Cadmanovi (který žil v letech 1772–1848), který zde žil v letech 1826–1845 jako přístavní mistr. Dům je dnes kvůli rekultivaci půdy oddálen od břehu a dnes se zde nachází Národní park a Wildlife Service.\n\nKirribilli House v městské části Kirribilli slouží jako bydliště předsedy vlády Austrálie, pokud do Sydney příležitostně přijede (kvůli oficiálním povinnostem). Postavil ho v roce 1855 Adolphus Frederic Feez ve stylu Novogotiky. Leží přímo na Kirribilli Point, na nejzazším jihovýchodním bodě části Kirribillis, přímo vedle Admiralty House. Jsou odtud vidět přístavní mosty, naproti ležící Operahouse, ale i centrum Sydney.\n\nRoyal Botanic Gardens, otevřené v roce 1816, jsou největší ze tří botanických zahrad v Sydney. Zahrady leží východně od Sydney Opera House a Circular Quay. Na jižním konci jsou ohraničeny Cahill Expressway. Jejich rozloha překračuje 30 hektarů. V roce 1862 byla uprostřed Royal Botanic Gardens otevřena první ZOO v Sydney, které mají přívlastek \"Royal\" teprve od roku 1959. Od roku 1965 bylo mnoho částí zahrad znovuzaložených a rozšířených, jako například tropický skleník, růžový sad, orientální zahrada, zahrada kapradin a mnoho dalších.\n\nJižně od Paddingtonu a Woolahry se rozprostírá rozsáhlé území parků Moore Park a Centennial Park. Druhý jmenovaný byl založen v roce 1888 k oslavám sta let od založení města a je vystavěn v anglickém stylu. Přes prostory parku s trávníky, růžovými zahradami a rybníky vedou jak cesty pro chodce a stezky pro cyklisty, tak i pěšiny pro jízdu na koni, či pro jogging. Podél Clovelly Road jsou zapůjčovány jízdní kola, kolečkové brusle, nebo rodinné kočáry. V létě a od listopadu do února je v Moonlight Cinema možnost vidět filmy pod širou oblohou.\n\nV Sydney a okolí se také nacházejí početné malé a velké národní parky, které tvoří „zelený pás“ ve vzdálenosti asi 30 km od centra. Národní park Sydney Harbour, ležící při vjezdu do přístavu se rozprostírá u obou břehů a je přístupný na severu přes Manly a na jihu přes Watsons Bay. Manly a Watsons Bay jsou přístupné trajektem z Circular Quay. Z jižní části je především při západu slunce možné pozorovat panorama města.\n\nV podobné poloze se nachází i národní park Botany Bay, při vjezdu do Botany Bay, na jehož jižním vjezdu vstoupil James Cook jako první Evropan na australskou půdu. Turistům se zde nabízejí strmé břehy a příkrá pobřeží. Dále se zde nachází druhý nejstarší park na světě, Royal National Park na jihu a Ku-ring-gai Chase National Park na severu, či na západě se nacházející prostory Blue Mountains, které nabízejí početné celodenní výlety do často nedotčených částí přírody.\n\nBlue Mountains, nacházející se asi 50 kilometrů od Sydney jsou lehce dosažitelné autobusem a nebo dráhou a často návštěvníkům zprostředkují pojem dálky, velikosti a nedotčenosti australské přírody. Skalní formace Three Sisters v oblasti Katoomba je oblíbeným výchozím bodem pro výlety.\n\nZnámou se stala rostlina wollemie vznešená (\"Wollemia nobilis\"), prvopočáteční borovicotvará rostlina, která se nachází pouze zde a jejíž objevení v roce 1994 je uznáváno jako jeden z nejdůležitějších botanických objevů 20. století. Greater Blue Mountains Area, pojímající sedm národních parků, byl v prosinci 2000 přijat UNESCEM mezi Světové dědictví.\n\nMezi nejpopulárnější místa s pro večerní a noční zábavu v Sydney patří Kings Cross, Oxford Street, Darling Harbour, Circular Quay a The Rocks, které všechny obsahují různé bary, noční kluby či restaurace. Jediné kasino v Sydney se jmenuje Star City Casino a nachází se v Darling Harbouru. Také je zde mnoho tradičních hospod, kaváren a restaurací v oblastech ve středu města, jakými jsou například Newtown, Balmain a Leichhardt. Hlavní místa živých hudebních vystoupení v Sydney jsou místa jako Newtown a Annandale, kde se objevují skupiny, jako AC/DC, Bliss n Eso, Sparkadia, Midnight Oil a INXS. Jiná populární noční místa jsou po celém městě, patří k nim např.: Bondi, Manly, Cronulla, či Parramatta.\n\nSport je důležitou součástí kultury Sydney. Nejpopulárnějším sportem v Sydney je ragby league. Ragby league Nového Jižního Walesu (New South Wales Rugby League), někdy i pod zkratkou NSWRFL, nebo pod jménem Národní ragbyová liga (National Rugby League, NRL), začala v Sydney v sezóně roku 1908 a je nejrozšířenější a nejprestižnější soutěží ligy rugby na jižní polokouli. Město je domovem devíti ze šestnácti týmů, které jsou právě v lize: Canterbury Bulldogs, Cronulla Sharks, Manly Sea Eagles, Penrith Panthers, Parramatta Eels, South Sydney Rabbitohs, St George Illawarra Dragons, Sydney Roosters a Wests Tigers.\n\nNejpopulárnějším letním sportem v Sydney je kriket. Kriketová soutěž mezi Austrálií a Anglií, The Ashes Series, je mezi lidmi velmi sledovaná. Jako hlavní město je Sydney domovem týmu New South Wales Blues, soutěžících v soutěži Sheffield Shield. Sydney Cricket Ground a ANZ Stadium zde hostují zápasy kriketu. Město také hostilo Cricet World Cup v roce 1992, který bude také hostit v roce 2015. Sydney Cricket Ground je v současnosti jediné místo k testování ve městě. Dle plánů by se měl stát ANZ Stadium mezinárodním místem kriketu pro celou Austrálii.\n\nSydney má elitní prezenci ve čtyřech hlavních fotbalových hrách v Austrálii (v ragby league, fotbalu, rugby union a v AFL), což má kromě ní jen město Brisbane. Fotbalová asociace je reprezentována týmy Sydney FC a Sydney Rovers FC v A-League, zatímco druhý stupeň soutěže NSW Premier League a NSW Super League nabízí lize A spoustu hráčů. Sydney také hostí hlavní fotbalová utkání národního týmu, Australské fotbalové reprezentace, hlavně kvalifikaci do světového poháru proti Uruguayi v roce 2005. Ragby union je reprezentována týmem NSW Waratahs v elitní soutěži Super Rugby. Městská soutěž se jmenuje Shute Shield a účinkuje v ní spousta hráčů ze soutěže Super Rugby. Zápasy australského národního týmu v ragby union (tzv. Wallabies) se konají v Sydney, jako i Bledisloe Cup, souboje Poháru tří národů, zápasy týmu British and Irish Lions a finále Mistrovství světa v ragby 2003 proti Anglii.\n\nSydney má také tým pro AFL, který se jmenuje Sydney Swans, druhým bude pro AFL 2012 GWS (Greater Western Sydney). Sydney má také ženský netballový tým (Swifts), baseballový tým (Patriots), tým pro pozemní hokej (Waratahs), dva týmy pro hokej na ledové ploše (Penrith Bears & Sydney Ice Dogs) a tým národní ženské basketbalové ligy (Sydney Uni Flames). Sydney Kings se na konci roku 2010 vrátí do NBL.\n\nNSW Blues hostí každoroční zápasy Rugby League State of Origin proti Queensland Maroons. Velké sportovní akce, jako NRL Grand Final a Bledisloe Cup jsou konány v ANZ Stadium, hlavním stadiónu pro Letní olympijské hry 2000.\n\nDalší události v Sydney jsou start Sydney to Hobart Yacht Race, závody koní Golden Slipper a závod City to Surf. Mezi prominentní sportovní akce v Sydney patří Sydney Cricket Ground neboli SCG, ANZ Stadium, Sydney Football Stadium, Eastern Creek Raceway, Royal Randwick a Rosehill Gardens Racecourse.\n\nV září se konají \"Festival of the Winds\" (oslavy dračích jezdců) na pláži Bondi a \"Manly Arts Festival\" v Manly Arts Gallery. V říjnu se ve Fox Studios koná \"Sleaze Ball\" (Bál homosexuálů). V listopadu jsou podél pobřeží Bondi k vidění výstavy současného umění a také \"Mercedes Australian Fashion Week Autumn/Winter\" ve Fox Studios. Také se na Bondi již od roku 1996 koná výstava „Sculpture by the Sea“, největší výstava soch na světě, která v roce 2009 hostila 114 díl mezinárodních umělců.sf\n\nKaždoročně se 26. prosince konají tradiční závody člunů \"Sydney-Hobart-Regatta\" Trasa měřící více než 2000 kilometrů vede od přístavu v Sydney až do Hobartu – hlavního města Tasmánie. Na přístavu se každoročně koná \"New Years Eve Party\" s velkým ohňostrojem. V Opeře se každoročně koná \"Opera House Party\" – silvestrovská party starostů Sydney s maskovým plesem, večeří a tanci.\nV lednu se v Sydney koná taneční a hudební festival \"Field Day\" v The Domain, \"Flickerfest\", mezinárodní festival krátkých filmů v Bondi Pavilion, \"Sydney Festival\" s koncerty pod otevřeným nebem jako \"Symphony in the Domain\", konaný vždy třetí sobotu v lednu a \"Jazz in the Domain\", konaný druhou sobotu v lednu a venkovní divadla na různých místech ve městě, tak jako \"Bacardi Latino Festival\" v Darling Harbour Aquashell. V lednu se koná taky výstava „Camille Pissarro“ v Art Gallery New South Wales. V Sydney International Tennis Centre se koná každoročně v lednu tenisový turnaj \"Sydney Tennis Open\". Při oslavách čínského nového roku se v přístavu každoročně koná přehlídka a závody dračích lodí. Každoročně se 26. ledna koná i \"Australia Day\". Oslavy na Sydney Harbour Bridge se konají k příležitosti přistání guvernéra Arthur Phillip (1738–1814) v Sydney Cove. K početným akcím se počítají přehlídky, Open-air koncerty, klasické auto show, módní přehlídky, dostihy a rodea. Kromě toho se koná závod plachetnic v přístavu východ Clark Islandu a jazzový koncert na vodě v Johnstons Bay a v Pyrmont Point Park. Zakončením oslav je velký ohňostroj v Darling Harbour. Každoročně se v únoru koná v Bondi Pavilionu na pláží Bondi \"South American Festival\" a festival krátkých filmů \"Tropfest\" v The Domain v Royal Botanic Gardens. \"Sydney Gay and Lesbian Mardi Gras\", konaný v únoru a březnu je největší festival homosexuálů na světě. K vrcholům patří přehlídka kostýmů na Oxford Street a noční party ve Fox Studios v Moore Park. Přehlídka se koná vždy první sobotu v březnu.\n\nV Darling Harbour se od konce března do konce dubna koná \"Řecký festival\". \"Royal Easter Show\", zemědělská výstava a trh v Sydney Showground and Exhibition Complex v Sydney Olympic Park. V květnu je možno zhlédnout ve Fox Studios módní přehlídky při příležitosti \"Mercedes Australian Fashion Week Spring/Summer\". Další květnové akce jsou \"Sydney Morning Herald Halbmarathon\" v centru města a \"Sydney Writers Festival\", literární festival s předčítáním a diskusemi o knihách v různých částech města. Na začátku června je v Manly konán festival vína \"A Taste of Manly\". \"Sydney Film Festival\" ve State Theatre začíná na začátku června a trvá dva týdny. Je akreditován jako mezinárodní nesoutěžní festival u FIAPF.\n\nNa různých místech města se na konci června a začátku července koná \"Australský mezinárodní hudební festival\". Každoročně se na konci července a na začátku srpna koná \"Mezinárodní výstava člunů\" v Sydney's Darling Harbour a v Convention and Exhibition Centre. V srpnu je konán běh dobrovolníků od Ecke College Street a Park Street přes město až na pláž Bondi \"City To Surf\".\n\nKuchyně Sydney následuje tradiční anglické stravovací návyky. S přibývajícími imigranty, ze zemí jiných než britských, se kuchyně Sydney stala jednou z nejpestřejších. Obyvatele ovlivnily nejen jídla jihoasijských sousedů, ale i Řeků, Italů a Libanonců. Značný podíl mají v Sydney mořské plody, při rodinných výletech a aktivitách se často pořádá barbecue.\n\nVliv domorodců je v kuchyni Sydney naopak znám málo, teprve v posledních letech byly znovuobjeveny původní postupy a nyní se začíná tato kuchyně pomalu dostávat do Sydney.\n\nKuchyně Sydney nabízí hostovi řadu nevšedních kulinářských zážitků. V mnoha restauracích jsou nabízeny speciality jako ryba Barramundi, krabi King Prawns, ústřice Sydney Rock Oysters a malé humry Yabbies. Kromě ryb se mezi speciality řadí i speciální ořechy a pokrmy z hovězího masa. Samozřejmě lze ale na jídelním lístku najít i věci, jako kuře, vepřové maso a nebo kachny. Přes celý rok jsou zde dostupné i plody jako mango, papája a mučenka.\n\nSydney má dvoje hlavní denní noviny. \"The Sydney Morning Herald\" jsou nejstaršími dodnes vydávanými novinami v Austrálii, jsou pravidelně vydávány již od roku 1831. Druhé noviny, \"The Daily Telegraph\", jsou bulvární noviny, které jsou vlastněny News Corporation Ruperta Murdocha. Oboje noviny mají sesterské nedělní noviny, The \"Sun-Herald\" a \"Sunday Telegraph\", oboje bulvární.\n\nSydney má pět televizních sítí – tři komerční (Seven, Nine a Ten), jednu státní (Australian Broadcasting Corporation - ABC) a multikulturní (SBS). Každá síť má své kanály v digitální síti Freeview. Tyto kanály jsou ABC2, ABC3, ABC News 24, 7TWO, GO!, ONE HD a SBS2. Všechny tyto sítě sídlí v Sydney. Placené televize Foxtel, Optus a MTV Australia sídlí v Sydney také. Původně sídlily sítě na severním konci města, nyní se však některé přestěhovaly do centra. \"Nine\" vystavěla své kanceláře severně od přístavu v Willoughby. \"Ten\" má svá studia v znovu vybudované části Pyrmontu a \"Seven\" má své kanceláře také v Pyrmontu, má ale i nově studio v Central Bussines Districtu. ABC má kanceláře v sousedním předměstí v Ultimu a SBS má svá studia v Artarmonu. Placenou televizi v Sydney nabízí přes kabel Foxtel a Optus.\n\nV Sydney také vysílá mnoho vládních, komunitních a reklamních rádií v pásmech AM a FM. Lokální stanicí rádia ABC je 702 ABC Sydney (dříve 2BL). Mezi diskusní rádia patří rivalové 2GB a 2UE. Populární hudební stanice jsou Triple M, 2Day FM a Nova 96.9, které míří na skupinu posluchačů pod 40 let. Pro starší posluchače jsou v Sydney vysílány stanice Classic Rock 95.3 a Mix 106.5, které míří na skupinu od 25–54 let, zatímco WS-FM míří na posluchače ve věku 40–54 s jejich „klasickými hity“, které jsou hlavně ze 70. a 80. let 20. století. Triple J (ABC), 2SER a FBi Radio nabízejí více nezávislou, lokální a alternativní hudbu. V Sydney je také síť rádií, které vysílají v cizím jazyku pro přistěhovalce.\n\n1. července 2010 začalo v Sydney oficiálně vysílat digitální rádio DAB+ Digital Radio ABC a komerční rádia nabízí mnoho programů.\n\nSydney je domovem některých nejprominentnějších vzdělávacích institucí. University of Sydney, založená v roce 1850 je nejstarší v Austrálii a největší v Sydney. Mezi další veřejné univerzity v Sydney patří University of Technology, Sydney, University of New South Wales, Macquarie University, University of Western Sydney a Australian Catholic University. Jiné univerzity v Sydney, které provozují i střední školu jsou University of Notre Dame Australia, University of Wollongong a Curtin University of Technology.\n\nV Sydney se také nacházejí čtyři školy technického a dalšího vzdělání s více kampusy, které nabízejí odborné vzdělání na vysokoškolské úrovni: Sydney Institute of Technology, Northern Sydney Institute of TAFE, Western Sydney Institute of TAFE a South Western Sydney Institute of TAFE.\n\nSydney má státní, církevní a soukromé školy. Státní školy, mezi které patří i předškolní, základní, střední a speciální školy, spravuje New South Wales Department of Education and Training. V Sydney jsou čtyři oblasti vzdělání, které spolu tvoří 919 škol. Z 30 výběrových středních škol v Novém jižním Walesu je jich 25 v Sydney.\n\nVláda Nového jižního Walesu provozuje veřejné nemocnice v metropolním regionu Sydney. Managment těchto nemocnic a ostatních speciálních zdravotních zařízení je koordinován čtyřmi Area Health Services: \" Sydney South West (SSWAHS) \", \"Sydney West (SWAHS) \", \"Northern Sydney and Central Coast (NSCCAHS) \" a \"the South Eastern Sydney and Illawarra (SESIAHS) Area Health Services\". Ve městě je také mnoho soukromých nemocnic, mnoho z nich je náboženskými organizacemi.\n\nNejvíce obyvatel Sydney cestuje autem – v Sydney je systém silnic a dálnic. Nejdůležitější cesty jsou nazývány Metroad a v Sydney je jich devět, včetně nejdelší, 110 km měřící Sydney Orbital Network. V Sydney je také vlaková síť, lze se zde ale dopravovat i taxi službou, autobusy, či trajekty.\n\nŽeleznice v Sydney je provozována státní společností CityRail. Vlaky jezdí jako osobní vlaky v předměstích a setkají se v podzemní smyčce v CBD (Central business district). V letech po Olympijských hrách v roce 2000 výkon vlaků CityRail výrazně klesl. V roce 2005, CityRail představil nový jízdní řád a zaměstnal více řidičů. Velký infrastrukturní projekt CityRailu, CityRail Clearways Project, který by měl přetvořit systém vlaků v Sydney by měl být dokončen v roce 2010.\nV roce 2007 byla podle posudku Cityrail poměrně špatná ve srovnáním vlakové dopravy (metra) v ostatních světových městech.\n\nSydney má jednu soukromou rychlodrážní tramvaj, Metro Light Rail, která jezdí od Central Station (Centrálního nádraží) do Lilyfield podél bývalé linky nákladních vlaků. Metro Monorail tvoří smyčku okolo hlavní nákupní části a Darling Harbour. Dříve byla v Sydney rozlehlá síť tramvají, která byla postupně uzavřena v 50. a 60. letech 20. století.\n\nVětšina částí města je v dostupnosti některých z autobusových linek, hodně z nich kopíruje bývalé linky tramvají. Ve městě a vnitřních předměstích má monopol v provozu autobusových linek státní společnost Sydney Buses. Ve vnějších předměstích je autobusová doprava poskytována několika soukromými společnostmi. Konstrukce sítě Metrobusů začala v místech, ve kterých nebyla poskytována dostatečná doprava, v roce 1999, první z linek (Liverpool–Parramatta Rapid Bus Transitway) byla otevřena v únoru 2003. Státem vlastněná firma Sydney Ferries provozuje početné linky trajektů na Sydney Harbour a na Parramatta River.\n\nSydney Airport, na předměstí Mascot, je hlavním letištěm Sydney a taky jedním z nejstarších neustále provozovaným letištěm na světě. Menší Bankstown Airport provádí hlavně soukromé lety. V Sydney je také letiště pro ultralehké letouny v Camden. RAAF Base Richmond, Air Force Base leží na severovýchodě města.\n\nOtázka potřeby druhého letiště pro Sydney vyvolala mnoho kontroverze. Studie z roku 2003 zjistila, že Sydney Airport může být jediným letištěm Sydney na 20 let, s předpovědí významného nárůstu provozu letiště. Rozvoj letiště může mít významný dopad na obyvatele, jako zvýšení hluku. Místo pro druhé letiště již bylo získáno na Badgerys Creek, tohoto faktu je hodně využíváno jako argument pro výstavbu letiště.\n\nUskladnění vody a její distribuce je zařizována firmou Sydney Catchment Authority, která je agenturou vlády Nového jižního Walesu, která prodává velká množství vody do Sydney Water a jiných agentur. Voda v povodí Sydney je uložena především v přehradách v Upper Nepean Scheme, Blue Mountains, Woronora Dam, Warragamba Dam a v Shoalhaven Scheme. Historicky nejnižší stavy vody v povodí vedly k omezení použití vody. Vláda Nového jižního Walesu hledá alternativní možnosti, jako využití tzv. šedé vody a výstavbu zařízení pro reverzní osmózu mořské vody na Kurnellu. V květnu 2009 bylo zařízení z 80% dostavěno, a na konci roku měla být zahájena dodávka pitné vody do Sydney. Na konci ledna 2010 oznámila vláda Nového jižního Walesu, že odsolovací proces začal, a že lidé v různých částech Sydney začali být zásobováni odsolenou vodou, na které nebyl znám žádný zápach, o kterém si lidé mysleli, že na vodě bude. Sydney Water také shromažďuje odpadní vody a kanalizace města.\n\nV Sydney existují čtyři společnosti dodávající zemní plyn a elektřinu: Energy Australia, AGL, Integral Energy a Origin Energy. Dodávky zemního plynu pro město pocházejí z Cooper Basin v jižní Austrálii. Početné telekomunikační společnosti poskytují terestriální a mobilní telekomunikační služby.\n\nCity of Sydney má partnerství s městy (od roku):\n\n\n"}
{"id": "68389", "url": "https://cs.wikipedia.org/wiki?curid=68389", "title": "Michal Bílek", "text": "Michal Bílek\n\nMichal Bílek (* 13. dubna 1965 Praha) je bývalý český fotbalista a současný trenér, bývalý reprezentant a později trenér českého národního mužstva, který většinu své kariéry strávil v mužstvu pražské Sparty. Jako hráč se účastnil i mistrovství světa 1990 v Itálii. Za rok 1989 je držitelem ocenění československý Fotbalista roku.\n\nJako trenér začínal v roce 2001 v Teplicích, kde předtím strávil i poslední léta své hráčské kariéry. Po svém odvolání odešel trénovat do Kostariky. Odtud se po roce vrátil a vedl českou fotbalovou reprezentaci do 19 let, s níž vybojoval bronz na mistrovství Evropy U19 2003.\n\nV říjnu 2003 se stal trenérem Chmelu Blšany, který se v té době nacházel v krizi, a mužstvu zachránil ligovou příslušnost. V červnu 2006 přešel ke kormidlu plzeňské Viktorie, kde však vydržel pouze několik úvodních kol, než si ho odtud vytáhla pražská Sparta, s níž 1. září 2006 podepsal dvouletou smlouvu s opcí. Se Spartou získal v roce 2007 jako první trenér v Gambrinus lize double (čili ligový a pohárový triumf).\n\nPo prohře s Baníkem Ostrava dne 10. května 2008 oznámil, že po sezóně u týmu Sparty končí. Vedení klubu jej však odvolalo hned následující den po tomto oznámení a nahradilo jej Jozefem Chovancem.\n\nPo zvolení Ivana Haška do funkce předsedy ČMFS (dnes FAČR) a jeho současném převzetí také funkce trenéra českého národního mužstva, se Bílek stal Haškovým asistentem u národního týmu. Po (neúspěšné) kvalifikaci o mistrovství světa v roce 2010 se Bílek 20. října 2009 stal hlavním trenérem české reprezentace , se kterou postoupil na Mistrovství Evropy ve fotbale 2012. Na šampionátu ji dovedl až do čtvrtfinále, kde prohrála s Portugalskem 0:1. Rezignoval na svou funkci 10. září 2013 po prohraném kvalifikačním utkání s Itálií (1:2), jehož výsledek znamenal prakticky konec postupových nadějí na Mistrovství světa 2014 v Brazílii, existovala už pouze matematická šance založená na shodě příznivých výsledků z minimálně dvou skupin.\n\nV květnu 2014 přijal nabídku od gruzínského mistrovského klubu FC Dinamo Tbilisi. V červencovém druhém předkole Ligy mistrů UEFA 2014/15 jeho tým podlehl kazašskému FK Aktobe (porážky 0:1 a 0:3). Vzápětí byl po pouhých dvou soutěžních zápasech klubovým šéfem Pipiou odvolán, s ním skončilo i 12 fotbalistů.\n\nPoté měl od kopané pauzu. V září 2016 převzal v roli hlavního kouče mužstvo FC Vysočina Jihlava, kterému se nevydařil start do sezóny 2016/17. Asistentem se mu stal Michal Hipp, jenž tým vedl před ním. V lednu 2017 Hipp v Jihlavě skončil, nahradil ho asistent Jan Kameník. 11. dubna 2017 na lavičce Jihlavy skončil společně s asistentem Janem Kameníkem a kondičním trenérem Janem Budějským i Michal Bílek. Mužstvo se nacházelo na 15. (sestupové) pozici se čtyřbodovým mankem na první nesestupovou příčku, Bílek měl bilanci 3 ligové výhry, 6 remíz a 8 porážek.\n\nNa konci května 2018 se stal trenérem prvoligového mužstva FC Fastav Zlín.\n"}
{"id": "68394", "url": "https://cs.wikipedia.org/wiki?curid=68394", "title": "Socialistická federativní republika Jugoslávie", "text": "Socialistická federativní republika Jugoslávie\n\nSocialistická federativní republika Jugoslávie byl federativní socialistický mnohonárodní stát, ležící v západní části Balkánského poloostrova. Hlavním městem státu bylo i největší město Bělehrad. Země získala od Itálie Istrijský poloostrov, jenž dnes náleží Chorvatsku a Slovinsku.\n\nVznikla a prohlášena byla v roce 1943 jako Demokratická federativní Jugoslávie ze zbytků Království Jugoslávie. Od roku 1946 nesla jméno Federativní lidová republika Jugoslávie a roku 1963 Socialistická federativní republika Jugoslávie. Rozpadla se v roce 1992.\n\n7. dubna roku 1963 byla vyhlášena nová ústava, kterou byl stát ve své podobě vyhlášen. Přesto základní mechanismy byly již stanoveny v dokumentech starších, které vznikaly krátce po druhé světové válce. Prezidentem státu s velkou autoritou byl tehdy Josip Broz Tito, partyzánský a komunistický vůdce, který zemi vládl až do své smrti v roce 1980. Toto období byla doba relativní stability a ekonomického růstu mezi národy země, která byla poté narušena. Aby byly zavedeny rovné podmínky mezi jednotlivými republikami státu v duchu Titovy myšlenky zastoupení všech národů státu, bylo již za jeho života zřízeno předsednictvo jako kolektivní hlava státu. Funkce předsedy Předsednictva federace, která se po roce 1980 stala formálně nejvyšší státním postem, se střídala mezi politiky z jednotlivých členských republik po jednom roce.\n\nPřesto se vztahy mezi jednotlivými národnostmi v Jugoslávii nadále horšily. Ekonomická situace se rovněž nelepšila a v polovině 80. let vypukla skutečná krize – jugoslávské výrobky byly nekonkurenceschopné, dělníci stávkovali a začaly bouřlivé diskuze o tom, jak pokračovat dál. Spolu s klesající ekonomickou výkonností celé země probíhaly i rozdíly společenské – v severních republikách se inicializovala demokratická, ekologická, liberální a pacifistická hnutí, kdežto na jihu na významu získaly hlavně tendence nacionalistické. Neshody mezi jednotlivými politiky a napětí v zemi vedlo ke krachu veškerých jednání o reformě federativního uspořádání. Následovalo vyhlášení nezávislosti Slovinska v roce 1991. Ostatní republiky v této době již také připravovaly převzetí veškeré moci do svých rukou a odtržení se od Bělehradu. Další na řadě bylo Chorvatsko, Makedonie a Bosna a Hercegovina. Jugoslávská lidová armáda, hlavní obranná složka země, s touto situací ostře nesouhlasila. Po odchodu nesrbských vojenských sil zcela spadala do politického vlivu srbských nacionalisticky laděných politiků, kteří odmítali nezávislost hlavně Chorvatska s velkou menšinou Srbů. Některé části země se tak okamžitě octly ve válečném stavu. Proti celosvazové národní armádě se postavily teritoriální obrany jednotlivých republik. Západní státy podpořily nově vznikající země diplomatickým uznáním, eskalaci násilí ale odsoudily velmi rychle. Srbské vedení vojsk nebylo schopné dobýt pozice v nově vzniklých národních státech. Ve svazku Jugoslávie zůstalo jen Srbsko a Černá Hora.\n\nZákladním a nejvyšším zákonem Jugoslávie byla Ústava Socialistické federativní republiky Jugoslávie, přijatá v roce 1974. První ústava byla přijata v roce 1946, druhá v roce 1963 a třetí v roce 1974 byla změněna v roce 1987 přijetím změn ústavy. Vládnoucí stranou byla Komunistická strana Jugoslávie (která byla později změněna na Svaz komunistů Jugoslávie). Státní zřízení bylo systémem jedné strany na socialistickém základě, přičemž základním politickým motivem byla dělnická samospráva.\n\nPodle ústavy z roku 1974 je státní zřízení definováno jako federativní stát a státní unie dobrovolně sjednocených národů a jejich socialistických republik, založený na moci a samosprávě dělnické třídy a všech pracujících lidí a socialistické samosprávné demokratické společenství pracujících a občanů a rovných národů a národností.\n\nNejvyšším státním orgánem bylo Shromáždění Socialistické federativní republiky Jugoslávie a Předsednictvo SFRJ zastupovalo Jugoslávii ve věcech zahraniční politiky. Až do smrti prezidenta Josipa Broza existovala funkce prezidenta republiky a po jeho smrti převzalo tuto funkci Předsednictvo a předseda Předsednictva. ÚKoly vlády byly svěřeny Federální výkonné radě, která byla výkonným orgánem Shromáždění.\n\nShromáždění Socialistické federativní republiky Jugoslávie bylo nejvyšším zastupitelským orgánem, orgánem samosprávy pracujících a orgánem ústavodárné a zákonodárné moci a nejvyšším orgánem v rámci práv a povinností federace v Jugoslávii mezi lety 1945 až 1991. Posledním předsedou Shromáždění byl Slobodan Gligorijevic zvolený v roce 1988. \n\nSkládalo se z \"Federální rady\" a \"Rady republik a provincií\". Působnost Shromáždění se pohybovala od změn ústavy SFRJ, určovalo vnitřní a zahraniční politiku státu, přijímalo plány, rozpočty, rozhodovalo o změnách hranic, o válce a míru, uzavírání mezinárodních smluv, volbě prezidenta republiky, předsedy a soudců Ústavního soudu Jugoslávie a Federálního soudu a kontrolovalo činnost Federální výkonné rady.\n\nEkonomika SFRJ a životní úroveň v zemi se velmi lišila podle členských republik země. Zatímco většina průmyslové produkce pocházela ze Slovinska, Srbska a Chorvatska, země jako Makedonie a Bosna a Hercegovina byly spíše zemědělského charakteru a stále přijímaly investiční pomoc z bohatších republik.\n\nPřestože země byla oficiálně socialistická, z ekonomického hlediska se velmi lišila od zemí východního bloku. Prezident Tito obratně lavíroval mezi Východem a Západem a přijímal štědré úvěry. Podniky řízené samosprávnými orgány a tedy relativně tržně, díky členství státu v Hnutí nezúčastněných zemí mohly bez problémů vyvážet do východních i západních států.\n\nCelkové ekonomice SFRJ se výrazněji začalo dařit až po mohutných dodávkách vozů Yugo Koral a Florida do Severní Ameriky přes firmy Malcoma Briklina, z high-tech továrny Crvena Zastava Kragujevac.\n\nDalším úspěchem byla továrna VW TAS Sarajevo / Vogošća, odkud se dodávaly vozy VW Golf I. a II. generace včetně Audi 80. Dnes v tomto závodě probíhá montáž vozů Škoda Octavia a Fabia z SKD dílů. V roce 2004 zde začala též montáž vozu VW Golf V. generace.\n\nDalšími neméně úspěšnými montážními závody byly také Opel-Ida Kikinda, Citroën Koper, Tomos Koper a v neposlední řadě Renault Revoz z Nového Mesta.\n\nSFRJ byla organizována jako federativní socialistická republika, označovaná za \"zemi hraničící se sedmi státy, se šesti členskými republikami, s pěti jazyky, čtyřmi národy, třemi vyznáními, dvěma písmy a jednou stranou\". Oficiální dělení bylo tedy na šest členských republik, z toho v rámci Srbska existovaly ještě autonomní provincie Kosovo a Vojvodina.\n\nObyvatelstvo Jugoslávie procházelo rozsáhlými změnami, a to jak demografickými, tak ideovými. Stát SHS, který byl předchůdcem socialistické Jugoslávie, uznával národy pouze tři, a to nejpočetnější Srby, Chorvaty a Slovince. Ostatní obyvatelé státu, Albánci v Kosovu a Makedonci na jihu území země s tímto velmi často nesouhlasili, což vedlo k tomu, že se nedokázali s královstvím identifikovat. Proto hned po válce byla budována makedonská identita, v 70. letech se potom ve sčítání obyvatelstva poprvé objevila národnost Bosenských Muslimů, kteří se do té doby počítali buď k Srbům, nebo Chorvatům. Rostl i počet obyvatelstva. V království Jugoslávie žilo těsně před válkou 14 milionů obyvatel, ke konci socialistického státu už ale žilo ve federaci přes 23 milionů lidí. Jednotlivé národy však měly odlišné přírůstky v souladu s tím, v jakém stádiu demografické revoluce se zrovna nacházely. Přibývalo tak obyvatel hlavně na jihu, ve velké míře i Albánců v Kosovu. Naopak počty Srbů, Chorvatů, či Slovinců se zvyšovaly jen zřídka. To vedlo k politickým diskuzím a ostrým neshodám až výpadům.\n\nPo druhé světové válce byla Jugoslávie hlavně agrárním státem. Většina obyvatelstva žila na venkově a jen malá část ve městech, kde by pracovali v průmyslu a službách. Během následujících let, hlavně díky druhému pětiletému plánu došlo k soustředění obyvatelstva ve městech a rozvoji průmyslových kapacit. Venkov se rozvíjel pomaleji a odcházeli z něj lidé. Města se rozsáhle rozšiřovala; budovala se nová sídliště a průmyslové závody. V 80. letech tak již mimo města žila jen malá část obyvatel, výjimkou byly ovšem méně rozvinuté části země v Bosně a Hercegovině, Makedonii, Kosovu a Černé Hoře.\n\nJugoslávie měla v roce 1991 23 528 230 obyvatel; z toho v jednotlivých zemích:\n\na jednotlivé národnosti:\n\n"}
{"id": "68396", "url": "https://cs.wikipedia.org/wiki?curid=68396", "title": "Lisabon", "text": "Lisabon\n\nLisabon (portugalsky \" Lisboa\" /ližboa/) je hlavní a největší město Portugalska. Žije zde obyvatel, aglomerace čítá více než 3 000 000 obyvatel.\n\nJde o nejzápadnější hlavní město na evropské pevnině a rozkládá se na relativně malé ploše 84,92 km². Vzhledem k tomu, že současné hranice města jsou definovány v úzké návaznosti na jeho původní historické jádro, jsou všechna jeho předměstí jako Loures, Odivelas, Amadora a Oeiras formálně považována za samostatné obce v rámci jeho metropolitní oblasti.\n\nPodle archeologických nálezů lze usuzovat, že na území pozdějšího Lisabonu existovalo již od 12. století př. n. l. fénické obchodní středisko. Fénický termín \"Allis Ubbo\" (čili „bezpečný přístav“) je ostatně jedním z možných výkladů původu názvu Lisabon. Řekům bylo osídlení známo pod jménem \"Olissipo\", které bylo převzato lidovou latinou ve formě \"Olissipona\".\n\nZa punských válek stálo Olissipo na straně Římanů a stalo se za odměnu součástí Římské říše s rozsáhlými privilegii (pod názvem \"Felicitas Julia\"). Lisabon pod římskou vládou prosperoval a patřil k ohniskům křesťanství na Pyrenejském poloostrově.\nVe 4. a 5. století n.l. trpělo vpády Alanů a Vandalů a následně bylo začleněno do vizigótské říše.\n\nNěkdy kolem roku 711 bylo město dobyto Maury (za nich se nazývalo \"al-ʾIšbūnah\", arabsky \"الأشبونة\"), kteří je ovládali až do r. 1147, kdy je v rámci reconquisty dobyl s pomocí anglických, francouzských a německých rytířů první portugalský král Afonso. Hlavním městem Portugalského království se Lisabon stal až o více než sto let později — v roce 1255.\n\nNa přelomu 15. a 16. st., za vlády krále Manuela I., vzrostla důležitost města. V té době se Portugalsko stalo koloniální říší. Každý den připlouvalo do města několik lodí naplněných zbožím a Lisabon se brzy stal jedním z nejbohatších měst v Evropě. \n\nDne 1. listopadu 1755 zasáhlo město katastrofální zemětřesení, které spolu s následnými požáry a vlnou tsunami zničilo velkou část města. Zahynulo tehdy asi 60 000 až 100 000 obyvatel. Významné škody způsobila městu také napoleonská vojska na poč. 19. st. a následně modernizační zákony, které způsobily vyloupení řady klášterů a církevních budov.\n\nLépe se začalo dařit městu v pol. 19. st., kdy byla zahájena moderní výstavba, město bylo rozšířeno a bylo založeno několik parků a významné kulturní instituce.\n\n\n\nMěsto Lisabon je rozděleno na 24 městských částí (\"freguesia,\" civilní farnost). Každá městská část má svoji samosprávu volenou místními občany. Až do listopadu 2012 byl počet městských částí 53, poté byl zákonem \"Lei n.º 56/2012\" snížen.\n\nZa významnější lze považovat původní historické názvy čtvrtí, jako je Alfama (nejstarší lisabonská čtvrť, název pochází z arabského slova \"Al-hamma\"), Baixa (centrum města, čtvrť vznikla po zemětřesení v roce 1755), Bairro Alto (horní čtvrť, centrum kaváren, barů, knihkupectví, leží severně od náměstí Praça de Camões), Belém (čtvrť na západě města, předměstí Lisabonu se dvěma památkami zapsanými v seznamu UNESCO), Estrela, Alcântara, Graça, Anjos, Xabregas a další.\n\nSeznam lisabonských městských částí\n\nLisabon se rozkládá především na pravém břehu řeky Tejo v jejím estuárovitém ústí do Atlantského oceánu. Proto byl první lisabonský most 25. dubna (\"Ponte 25 de Abril\", na paměť Karafiátové revoluce) vybudován až v 60. letech 20. století. Slavnostně otevřen byl 6. srpna 1966 a nejprve pojmenován Ponte Salazar. Je dlouhý 2 277,64 m a v maximálním bodě vysoký 70m.\n\nV roce 1998 Portugalci slavili 500. výročí přelomové plavby Vasca da Gamy do Indie. Kromě velkolepého Expa 98 proběhlo i slavnostní otevření mostu Vasca da Gamy (\"Ponte Vasco da Gama\"). Ten je s délkou 17 345 m druhý nejdelší most v Evropě (po Krymském mostu). Výškou 155 m patří k nejvyšším konstrukcím v Portugalsku. Je zhotoven tak, aby jeho konstrukce vydržela 4,5× větší seismické otřesy než jakých dosáhlo zemětřesení v roce 1755.\n\nNejpopulárnějším sportem ve městě je fotbal. V Lisabonu sídlí tři přední portugalské kluby: Benfica, Sporting a Os Belenenses. Benfica hraje své domácí zápasy na stadionu Estádio da Luz, který je oceněn pěti hvězdičkami UEFA, stejně jako stadion Sportingu Estádio José Alvalade. V roce 2004 bylo v Lisabonu sehráno několik zápasů Eura 2004.\n\nJiné populární sporty ve městě jsou golf, futsal, hokejbal, vodní sporty a další.\n\n\n"}
{"id": "68402", "url": "https://cs.wikipedia.org/wiki?curid=68402", "title": "Těžba uranu", "text": "Těžba uranu\n\nTěžba uranu je získávání uranové rudy hornickou činností z příslušných rudních ložisek. První uranové doly byly otevřeny už v průběhu 19. století, neboť některé uranové rudy se používaly například k zabarvování skloviny ve sklářských hutích. Skutečný rozmach těžby uranu však nastal až po druhé světové válce v důsledku zvýšené spotřeby radioaktivního materiálu pro výrobu atomové bomby a posléze též pro výrobu elektrické energie v jaderných elektrárnách.\n\nTechnicky je možné rozlišit několik různých způsobů těžby uranu:\n\nV roce 2016 činila celosvětová těžba uranu asi 62 000 tun za rok, přičemž největší podíl těžby vykazovaly 3 země:\nDohromady tyto 3 země představovaly asi 64% celosvětové produkce. V několika dalších zemích těžba přesáhla tisíc tun za rok - Niger, Namibie, Rusko, Uzbekistán, USA, Čína a Malawi.\n\nV srpnu 1945 byla v Praze zahájena přísně tajná jednání mezi pověřencem SSSR plukovníkem Alexandrovem a náměstkem ministra zahraničního obchodu SSSR Ivanem Bakulinem a na druhé straně předsedou vlády ČSR Zdeňkem Fierlingerem. Krycí jméno projektu pro vytěžení a dodání jáchymovské uranové rudy do SSSR neslo název \"Chalupa\", veškeré informace o těžbě, dodávkách, cenách byly od prvních počátků přísně tajné. Dne 23. listopadu 1945 byla podepsána přísně důvěrná „\"Dohoda mezi vládou Svazu Sovětských Socialistických Republik a vládou Československé republiky o rozšíření těžby rud a koncentrátů v Československu, obsahujících radium a jiné radioaktivní prvky, jakož i o jejich dodávkách Svazu Sovětských Socialistických Republik\"” a vedle smlouvy též doplňující \"„Protokol”\". Dohoda vlád ČSR a SSSR a protokol o těžbě uranové rudy v ČSR a dodávkách do SSSR obsahovaly body:\nČeskoslovenské uranové doly otevřené v této době odesílaly většinu své produkce do Sovětského svazu (bez patřičné protihodnoty). Zejména v 50. letech v nich byli nuceni bez ochranných prostředků pracovat političtí vězni. Jednalo se zejména o těžební oblasti Jáchymov, Horní Slavkov a Příbram. Souběžně probíhal intenzívní průzkum a vyhledávání nových ložisek uranu a v průběhu několika let se prokázalo, že Československo se řadí v zásobách uranové rudy mezi světovou velmoc. Mimo lokality Jáchymov, Horní Slavkov a Příbram byla nalezena a otevřena další hlubinná ložiska menšího či většího významu Vítkov a Dyleň v západních Čechách, Okrouhlá Radouň (jižní Čechy), Hamr na Jezeře a Křižany (Liberecko), Javorník-Zálesí, Licoměřice-Březinka, Chotěboř, Rožná-Olší, Slavkovice-Petrovice (okres Žďár nad Sázavou), Trutnovsko, Brzkov-Polná, Jasenice-Pucov (Náměšť nad Oslavou) . V době největšího rozvoje v 70. letech 20. století zaměstnával československý uranový průmysl kolem 60 000 pracovníků, koncem 80. let došlo k útlumu v důsledku částečného vytěžení zásob, ekonomické nerentabilnosti při těžbě z velkých hloubek i ekologické zátěži na krajinu v okolí exploatace. Počátkem 90. let došlo zejména v rudném hornictví k rušení dotační politiky státu a z tohoto důvodu byly téměř všechny doly uzavřeny.\n\nPo roce 2000 až do roku 2017 probíhala v Česku hlubinná těžba pouze v Dolní Rožínce (okres Žďár nad Sázavou), a to na dole Rožná. Důl byl otevřen v roce 1957, postupně byl prohlubován až na úroveň -1200 m a v posledních letech těžil z hloubky 1000-1100 metrů jako jediný uranový důl v Evropě. Ztrátová těžba zde původně měla skončit v roce 2006 (dle usnesení vlády č. 689 z června 2002), protože však světové ceny uranu mezitím vzrostly a těžba se tak stala ziskovou, rozhodla vláda usnesením č. 1316 12. října 2005 těžbu prodloužit až do konce roku 2008 (s možností dalšího prodloužení). V květnu 2007 vláda rozhodla o nelimitovaném pokračování těžby, a to po dobu ekonomické výnosnosti, takže v dole probíhala těžba bez potřeby státní dotace. Dne 25. 1. 2016 vláda ČR rozhodla o dotěžení zbytkových dostupných zásob uranu v dole Rožná do konce roku 2016 s tím, že likvidační práce potřebné k uzavření dolu budou dokončeny do poloviny roku 2017. Exploatace uranového ložiska Rožná tak trvala 60 let a ložisko se tak stalo nejdéle těženým uranovým ložiskem jak v ČR, tak i patrně na celém světě. Tímto je kapitola hlubinného dobývání uranu na ložisku Rožná a tím i v celé ČR definitivně uzavřena.\n\n\n"}
{"id": "68404", "url": "https://cs.wikipedia.org/wiki?curid=68404", "title": "Teologická antropologie", "text": "Teologická antropologie\n\nTeologická antropologie je odvětvím systematické teologie, jejímž předmětem je člověk z hlediska křesťanského pohledu a z pohledu dogmatického traktátu.\nTeologická antropologie je odvětvím systematické teologie, které se zabývá člověkem z hlediska pohledu křesťanské teologie, zvláště bytím člověka a jeho určením před Bohem. Současně je \"Teologická antropologie\" název dogmatického traktátu, v němž se ve světle dějinného Božího sebezjevení v Ježíši Kristu interpretuje původ a určení člověka. Teologická antropologie slouží duchovní a etické orientaci v životě na základě křesťanské víry. Teologická antropologie vychází z pohledu, který poskytují biblické spisy a církevní tradice, aby se následně ptala po základních otázkách týkajících se člověka. Mezi tyto otázky patří: \"Kdo je člověk? Kdo jsem já? Kdo jsi ty? Co je bolest, zlo, smrt? Jaká je naděje lidstva do budoucnosti? Existuje život po tomto životě?\" apod. Součástí teologické antropologie je teologická reflexe stvoření člověka, jeho dokonalosti a svatosti, prvotního hříchu, ospravedlnění člověka v Ježíši Kristu, milosti boží a konečného cíle člověka (eschatologie).\nTeologická antropologie se pohybuje kolem dvou tematických okruhů: 1) Zahrnuje apriorně – transcendentální předpoklady a podmínky lidské existence před Bohem (stvořenost, fakt, že člověk je Boží obraz, personalitu, socialitu, duchovost, svobodu, tělesnost, dějinnost). Teologická antropologie vede dialog s filozofickou antropologií ve společné tematizaci základní otázky: \"Co je člověk?\" (ŽI 8,5; GS 10; E. Kant, Logika [1801], Úvod, A 25); 2. Reflektuje aposteriorně – kategoriální dějinnou, společenskou a přírodní situovanost člověka v jeho konkrétním životním světe (původní jednota přirozenosti a milosti v jeho prvotním stavu, porušenost vztahu k Bohu a ostatním lidem skrze hřích, zkušenost negativity a deficience v utrpění a smrti i naděje na úplné vykoupení).\n\n1. Konstantinopolská synoda roku 543 v kán. 1 odsuzuje origenistickou nauku o putování duší, podle které jsou preexistující duše za trest uvězněny v tělech: DH 403.\n\n2. 1. synoda v Braze odmítá nauku o hříchem zaviněného pádu duší do těl (kán. 6;DH 456) a dále odsuzuje \"víru v osud\" (kán. 9, DH 459, srov. 283);\n\n3. 4. konstantinopolský koncil roku 869/870 říká (v opozici vůči Fotiovu pojetí), že v člověku je jen jediná duše, která utváří celý duchovní a senzitivní život (kán. 10, resp. lat. kán. 11: DH 657);\n\n4. Viennský koncil roku 1312 odporuje františkánskému spirituálovi Petru Johannovi Olivimu, podle nějž se duchová duše spojuje s hmotným principem těla jen zprostředkované před duši animální a vegetativní, a učí: \"Substance rozumové nebo rozumem nadané duše je vpravdě skrze sama sebe a podstatně bezprostředně formou těla\" (Fidei catholicae\": DH 902);\n\n5. Lateránský koncil roku 1513 v bule \"Apostolici regiminis\" odsuzuje \"averroisticky vykládaný aristotelismus\" Pietra Pomponazziho, podle nějž je rozumová duše člověka smrtelná a ve všech lidech tatáž. Pozitivně se říká: existuje tolik individuálních duší jako individuálních lidských těl. Každá individuální lidská duše je nesmrtelná, tj., na základě stvoření Bohem určená k osobnímu věčnému životu s ním (DH 1440);\n\n6. Pius XII. trvá na své encyklice \"Humani generis\" z roku 1950 na tom, že obecná evoluční teorie neodporuje katolické víře. Co do těla je člověk v kontinuitě se zvířecími formami života. \"Duše\" však bezprostředně stvořena Bohem, tj. k přirozenosti duše patří její osobní vztahovost k Bohu v rámci celkového původu člověka z evoluce prostřednictvím Boží tvůrčí vůle (DH 3896).\n\n7. Pastorální konstituce \"Gaudium et spes\" 2. vatikánského koncilu učí: Člověk je vždy jednota duchovních a hmotných prvků. Proto je třeba i tělesné existenci prokazovat úctu. Svou niterností člověk přesahuje univerzum věcí a je tak zaměřen k Bohu. Jeho duše je duchová a nesmrtelná.\n\n8. Deklarace o náboženské svobodě \"Dignitatis humanae\" 2. vatikánského koncilu říká v 2. článku: K důstojnosti lidské osoby patří právo na náboženskou svobodu v souladu s nárokem vlastního svědomí.\nMuller, G.L. Dogmatika pro studium i pastoraci. z něm. přel. Jan Frei. Kostelní Vydří: Karmelitánské nakladatelství, 2010. 888 s. Druhá kapitola: Člověk jako adresát Božího sebesdělení, s. 104 - 107\n"}
{"id": "68408", "url": "https://cs.wikipedia.org/wiki?curid=68408", "title": "Filosofická antropologie", "text": "Filosofická antropologie\n\nFilosofická antropologie je odvětvím filosofie i antropologie, které se táže po člověku a pokouší se o celostní výklad člověka. Snaží se propojit filosofický náhled na člověka a jeho vlastní zkušenost s poznatky různých věd. Filosofická antropologie tedy využívá k filosofické reflexi o člověku dat jak společenských, tak i přírodních věd, zvláště výzkumu primátů, mozku, etologie, psychologie, jazykovědy, etnologie, paleontologie, sociologie, teologie a historických věd. Každému z těchto oborů odpovídá určitý pohled na člověka, takže můžeme hovořit i o lékařské, pedagogické, historické či teologické antropologii.\n\nPodle jednoho ze zakladatelů antropologie, německého filosofa Immanuela Kanta, lze obsah či předmět filosofie shrnout do tří otázek:\nTy potom Kant sám ještě shrnuje do jediné: „Co je člověk?“ I v této otázce je tedy pro Kanta zahrnuto nejen pozitivní vědění o člověku, jak je získávají a shromažďují jednotlivé vědy, ale také otázka po možnostech poznávání, otázka lidského jednání, rozhodování a konečně i nadějí.\n\nJakožto bytost otevřená a rozumějící žije člověk ve světě, který poznává, zkoumá a proměňuje; klade si tedy otázky po svém postavení případně poslání ve světě a ve společnosti. Jakožto jednající bytost se nejen může, ale také musí rozhodovat a nese odpovědnost za to, co způsobil; jeho jednání podléhá mravnímu hodnocení jeho samého, jeho společnosti případně náboženství. Jakožto bytost společenská nežije jen sám ze sebe a pro sebe, nýbrž nutně v různých vztazích, které musí zejména v moderních společnostech nějak organizovat a upevňovat v instituce. Jakožto bytost dějinná čili historická nežije pouze v přítomnosti, nýbrž z kultury, tradic a zkušeností minulých generací, které uchovává, hodnotí, kritizuje a předává dál. Žije a jedná sice v přítomnosti, ale jeho zájem se upírá k tomu, co stojí před ním - do nejisté, otevřené budoucnosti s jejími hrozbami i nadějemi.\n\nFilosofická antropologie se tedy zabývá otázkami jako:\n\nAntropologickými otázkami se zabývala a zabývá podstatná část novověké filosofie, zejména filosofie Kantovy, Herderovy, Humboldtovy a Hegelovy, stejně jako celé fenomenologie. Mezi průkopníky filosofické antropologie patřil Henri Bergson, Wilhelm Dilthey, Georg Simmel, Ludwig Klages a Otto Friedrich Bollnow, stejně jako Martin Buber a Franz Rosenzweig. Filosofickou antropologii v užším slova smyslu však založili němečtí fenomenologové Max Scheler, Helmuth Plessner a Arnold Gehlen. Podle Schelera má být filosofická antropologie pomocí současnému člověku, který ztratil orientaci ve světě:\n\nZatímco se Scheler snažil obnovit důvěru k pevným hodnotám, Plessner vychází z jedinečných rysů člověka samého, z jeho „excentričnosti“: na rozdíl od živočichů, přesně přizpůsobených a vázaných na určité prostředí, musí si člověk svůj způsob života sám hledat a tvořit a dokonce se sám vůči sobě staví jako kritický pozorovatel. Tuto myšlenku pak prohloubil Gehlen svým pojetím člověka jako \"bytosti v nouzi\" (\"Mangelwesen\"), která musí nedostatky svého instinktivního vybavení a přizpůsobení vyvažovat typicky lidskou schopností odstupu, hravostí, zkušeností, učením a \"odlehčováním\" atd.\n\nK filosofické antropologii se hlásil i Hans-Georg Gadamer, v širším smyslu k ní patří francouzský personalismus (Maurice Blondel, Gabriel Marcel, Emanuel Mounier, Jacques Maritain) a další myslitelé jako Nikolaj Berďajev, José Ortega y Gasset, v mladší generaci Paul Ricoeur, Maurice Merleau-Ponty, Robert Spaemann, biolog Humberto Maturana, Michael Landmann a Erich Rothacker. Tématu „přirozeného světa“ lidské zkušenosti se věnoval Jan Patočka. Jinou vlivnou školu založil po nucené emigraci do USA Ernst Cassirer studiem „symbolických forem“, mezi něž patří jazyk, mýtus, náboženství atd. Mezi jeho žáky patří Susan K. Langer a sociologové Talcott Parsons a Niklas Luhmann.\n\nVelkou výzvu pro filosofickou antropologii představuje v poslední době vědecký evolucionismus, zejména sociobiologie (Richard Dawkins), která se také pokouší o souvislý celkový výklad života i člověka na neodarwinistickém základě. Na rozdíl od filosofie, která musí vycházet z celé zkušenosti, pracuje sociobiologie s metodicky zjednodušenými modely, které na jedné straně umožňují přesvědčivý výklad mnoha lidských fenoménů, na druhé straně musí zcela vyloučit zkušenosti volby, rozhodování a svobody.\n\nVýznamným současným českým představitelem je Jan Sokol.\n\n\n"}
{"id": "68409", "url": "https://cs.wikipedia.org/wiki?curid=68409", "title": "Izzy Stradlin", "text": "Izzy Stradlin\n\nJeffrey Dean Isbell (* 8. dubna 1962, Lafayette, Indiana), známý jako Izzy Stradlin, je americký kytarista, který se proslavil účinkováním ve skupině Guns N' Roses, jejíž je i spoluzakladatel. Je autorem nebo spoluautorem několika hitů kapely, například „Patience“, „You Could Be Mine“, „Used to Love Her“, „Bad Obsession“, „Pretty Tied Up“, „14 years“, „Dust N' Bones“, nebo „Paradise City“. Izzy opustil Guns N' Roses v roce 1991, kdy byla skupina na vrcholu slávy. Po svém odchodu z Guns N' Roses se vydal na sólovou dráhu s kapelou \"Izzy Stradlin and the Ju Ju Hounds\" a vydal několik alb. Izzymu bylo také nabídnuto místo v kapele Velvet Revolver, ale nabídku odmítl. V současnosti se věnuje nahrávání solové desky, zatím nazývané Izzy Stradlin Singles. Na desce s ním pracuje Matt Sorum se kterým hrával v Guns N' Roses v letech 1990-1991 a pak jako náhradník za Gilbyho Clarka v roce 1993.\n\nIzzyho rodné jméno je Jeffrey Isbell, narodil se v Lafayette, kde i vyrůstal. Jeho otec byl rytec a jeho matka pracovala pro telefonní společnost; rozvedli se, když mu bylo osm let. Na život v Lafayette Izzy řekl: „Bylo skvělé tam vyrůstat. Je tam soud, vysoká škola, řeka a železniční koleje. Je to malé město, tak tam nebylo moc co dělat. Jezdili jsme na kolech, kouřili „trávu“, dostávali se do těžkostí - bylo to fakt pěkné Beavis and Butt-Headovské městečko“.\n\nStradlin projevil zájem o hudbu již v raném věku; ve věku osmi let, včetně jeho oblíbenců jako Bob Dylan, Pink Floyd, Alice Cooper a Led Zeppelin. Největší vliv na něj ale měla jeho babička, která měla skupinu se svými kamarády. Izzy přesvědčil rodiče, aby mu koupili bicí. Na střední škole Izzy hrával v kapele s pár kamarády. Jeden z nich byl i William Bailey, později známý jako Axl Rose. \"Na střední škole jsme byli chlapíci s dlouhými vlasy. Buď jste byli atleti nebo huliči. Nebyli jsme atleti, tak jsme se přestali jen tak potkávat. Hráli jsme nové verze některých písní v garáži. Nebyli tam žádné kluby, kde bychom mohli hrát, tak jsme nikdy nevystoupili mimo garáže. Navzdory averzi ke škole ji Stradlin v roce 1979 dokončil. Rozhodl se pro hudbu a odstěhoval se do Los Angeles v Kalifornii.\n\nKrátce po příjezdu do Los Angeles se Stradlin připojil k punkové skupině Naughty Women. Během svého nešťastného prvního koncertu s kapelou diváci začali napadat hudebníky; Stradlin připomína, \"Popadl jsem stojan na činel, stál na straně a snažil se je odrazit za řevu, 'Vypadni kurva ode mne, člověče!' To byl můj úvod do rockové scény v L.A.\"\nJeho dvouměsíční působení s Naughty Women následovalo hraním s punkovou skupinou The Atoms, ještě před tím než byla jeho bicí souprava ukradena z jeho auta. Poté přešel na basu. Stradlin se pak se připojil k heavymetalové kapele Shire, kde nastoupil jako doprovodný kytarista a přispěl ke skládání.\n\nV roce 1983 Stradlin založil skupinu Hollywood Rose se svým kamarádem z dětství Axlem Rosem, který se přestěhoval do Los Angeles v předchozím roce. V lednu 1984 skupina nahrála pět demo písní, kde se objevily skladby \"Killing Time\", \"Anything goes\", \"Rocker\", \"Shadow of Your Love\" a \"Reckless Life\", které byly vydány v roce 2004 jako součást kompilačního alba \"The Roots of Guns N' Roses\". V srpnu skupinu rozpustili a Izzy se připojil ke skupině \"London\", která hrála na Sunset Stripu. Také založil krátce fungující skupinu Stalin, kde zpíval Eric Leach a na kytaru hrál Taz Rudd ze Symbol Six. V prosinci obnovili Hollywood Rose.\n\nV březnu 1985 založil Stradlin s Axlem Rosem a několika členy L.A. Guns skupinu Guns N' Roses. Okolo června v kapele účinkovali Rose, kytarista Slash, doprovodný kytarista Stradlin, basák Duff McKagan a bubeník Steven Adler. Hráli po klubech jako Whisky a Go Go, The Roxy a The Troubadour nebo dělali předkapelu větším uskupením v letech 1985 a 1986. V této době kapela napsala většinu svého klasického materiálu a Stradlin se stal klíčový skladatelem pro skupinu.\n\nV červenci 1987 vydali Guns N' Roses svůj debut \"Appetite for Destruction\". Dodnes bylo prodáno 28 milionů ks po celém světě, z toho 18 milionů v USA. Stradlin složil nebo se podílel na skladbách z alba, včetně hitů \"Sweet Child o' Mine\" a \"Paradise City\". Také napsal hit \"Patience\" z následujícího alba \"G N' R Lies\", které vyšlo v listopadu 1988 a na americkém trhu bylo prodáno 5 milionů kopií. Navzdory tomu, že obsahuje osm písní, tak čtyři byly vydány už na EP \"Live ?!*@ Like a Suicide\".\n\nJak jejich úspěch rostl, tak vznikalo uvnitř kapely napětí. V roce 1989, kdy hrálo jako přdkapela pro The Rolling Stones, Axl Rose pohrozil, že skupinu opustí pokud Stradlin, Slash a Steven Adler nepřestanou \"tančit s Mr. Brownstonem,\" odkaz na skladbu stejného jména o heroinu. Poté, co byl Izzy odsouzen podmínečně na rok za močení na palubě letadla, se rozhodl pro střízlivost; vrátil se domů k rodiču do Indiany, kde prodělal detox od drog a alkoholu. Následující rok byl ze skupiny vyhozen Steven Adler, kvůli jeho závislosti na kokainu; nahradil ho Matt Sorum ze skupiny The Cult.\n\nV září 1991 vydali Guns N' Roses dlouho očekávaná alba \"Use Your Illusion I\" a \"Use Your Illusion II\", která na americkém žebříčku dosáhla pozic 2. a 1., čin, který se předtím jiné skupině nepovedl. Stradlin se podílel na hitech \"Don't Cry\" a \"You Could Be Mine\". Také zpíval hlavní vokály ve skladbách \"Dust N' Bones\", \"You Ain't the First\", \"Double Talkin' Jive\" a \"14 Years\". Jako na předchozích nahrávkách dával přednost kytaře Gibson ES-175.\n\nOkolo doby vydání alb \"Use Your Illusion\" se stal Stradlin nespokojený s životem v Guns N 'Roses. Později vzpomíná, \"Když jsem přestal brát drogy, nemohl jsem si pomoci, rozhlížel se kolem a ptal se sám sebe:\" Je to všechno? \"Byl jsem z toho unaven, potřeboval jsem pryč\".\" 7. listopadu 1991 bylo oznámeno, že Stradlin Guns N' Roses opustil. Poslední koncert odehrál jako oficiální člen 31. srpna ve Wembley. Jako důvod pro odchod později Stradlin řekl, \"Neměl jsem rád komplikace, které se staly součástí každodenního života Guns N' Roses,\" kdy jako příklady citoval nepokoje po koncertě v Riverportu u St. Louis a Axlovo chronické opožďování během Use Your Illusion Tour. Uvedl, že dosažení střízlivosti hrálo roli v jeho rozhodnutí odejít: \"Když jste v prdeli, tak máte větší pravděpodobnost snášet věci, se kterými byste se za normálních okolností těžce smiřovali.\"\n\nPo odchodu z kapely se vrátil zpět do Indiany, kde začal nahrávat písně pro své první sólové album \"Izzy Stradlin and the Ju Ju Hounds\" se skupinou Ju Ju Hounds. Hudba byla jednodušší než na albech Use Your Illusion I a Use Your Illusion II. Dostali skvělé ohlasy, což vyústilo do světového turné.\n\nBěhem těchto „nečinných“ let Izzy cestoval a věnoval většinu času dvěma svým zálibám - motorům a závodům. Dokonce si postavil trať blízko svého domu. V roce 1998 se vrátil na hudební scénu se svým druhým albem \"117°\". Předtím však měl jen malý zájem o kampaň k albu - rozdal jen pár rozhovorů - a odehrál pár koncertů. To mělo za následek, že to bylo poslední album ve vydavatelství \"Geffen\". Ve velké fúzi vydavatelství do Dreamworks, Izzy a další umělci byli vyhozeni (včetně Duffa). Jeho třetí album \"Ride On\", album jen pro Japonsko, vydal ve vydavatelství \"Universal Victor\". Tentokrát Izzy opravdu udělal menší turné po Japonsku jako kampaň. Čtvrté album s názvem \"River\" vyšlo v roce 2001.\n\nIzzy se připojil ke Slashově úspěšné formaci, pojmenovaná VelvetRevolver, ale jen na věci ve studiu, protože nesnášel život na cestách, zčehož potom ze skupiny odešel.\n\nV roce 2003 vydal šesté album \"Like A Dog\". Nahrál několik propagačních klipů, ty ale nikdy nebyly zveřejněné. O dva roky později jeho fanoušek Will Villiers sepsal petici, aby ty klipy Izzy předal svým fanoušků. Petice byla úspěšná, obsahovala více než tisíc podpisů. Izzy kontaktoval autora petice a rozhodl se vydat Like A Dog, prodávaný za 20 dolarů svým fanouškům.\n\nV roce 2004 se Izzy a Duff objevili na albu \"Bubblegum\", jehož autorem je Mark Lanegan.\n\nNa začátku roku 2006 vyhlásil, že zvažuje vydání několika skladeb, které vyřadil z předcházejících alb. Také řekl, že nové album je už skoro hotové a brzy bude vydáno.\n\nV roce 1993 měl náhradník za Izzyho, Gilby Clarke, nehodu na motorce a poranil si zápěstí. Turné po Evropě bylo ohroženo. Bylo potřeba okamžitého řešení a Izzy ho tedy zastoupil. Potom co si splnil svoje povinnosti, se Izzy okamžitě vrátil do Indiany, aby si oddychl od hudby.\n\nDruhý návrat začal tím že se objevila informace, že Izzy a Axl napravili své roztříštěné vztahy a jsou znova kamarádi. Zpráva vyšla potom, co Axl navštívil Izzyho narozeninový večírek v New Yorku.\n\n17. května 2006 se Izzy objevil na pódiu s Guns N' Roses, aby s nimi zahrál písně Nightrain, Think About You a Patience. Izzy také odehrál 5 písní na britském festivalu \"Download Festival\" v červnu a v srpnu v Nijmegene, Nizozemsko. Byly to písně Patience, Nightrain, Think About You, Used To Love Her a Paradise City. Izzy vystoupil s Guns N' Roses během jejich turné v roce 2006 na několika koncertech, včetně toho v pražské Sazka Aréně.\n"}
{"id": "68410", "url": "https://cs.wikipedia.org/wiki?curid=68410", "title": "Lužec nad Cidlinou", "text": "Lužec nad Cidlinou\n\nLužec nad Cidlinou () je obec v Královéhradeckém kraji, která má obyvatel a 250 čísel popisných, z nichž je značná většina trvale obydlena. Obec leží 8 km jihozápadně od města Nový Bydžov v okrese Hradec Králové a je součástí ORP Nový Bydžov a dobrovolného svazku obcí POCIDLINSKO.\n\nPřestože pro upřesnění polohy mezi dalšími stejnojmennými lokalitami používá přídomek \"nad Cidlinou\", obcí protéká pouze Lužecký potok, vlastní řeka Cidlina teče ve vzdálenosti asi 5 km východně.\n\nV současnosti je obec plynofikovaná, napojena na vodárenskou soustavu a v roce 2010 byla uvedena do trvalého provozu čistírna odpadních vod. V obci se nachází obecní úřad, veterinární klinika, knihovna, pošta, potraviny, pohostinství, kadeřnictví, kosmetika i masáže. Od r. 2010 je do Lužce přesunuto sídlo společnosti ZEM a.s..\n\nKulturní život v obci podporuje několik zájmových sdružení: Myslivecký spolek, Sbor dobrovolných hasičů, fotbalový klub FK Lužec nad Cidlinou a HoKl Klub pravidelně pořádající cyklistické akce.\n\nMezi obcemi Nepolisy, Lužec nad Cidlinou a Lišice je umístěn radar české armády typu RAT 31-DL, který je součástí společného a integrovaného systému protivzdušné a protiraketové obrany členských států NATO (NATINAMDS).\n\nK udělení znaku a praporu obci došlo v Parlamentu ČR 8. 10. 2003.\n\nZnak obce je vyveden ve třech barvách: zlaté, bílé a dominantní zelené. Štít je tvořen pěti vodorovnými pruhy střídavě zelenými a bílými v poměru 8:1:1:1:1. Do horního zeleného pruhu vyrůstá zlatá lípa s devíti listy. Zelený štít vyjadřuje úzký vztah k půdě, zeleni, jíž je obec plná a zemědělství, s nímž je neodmyslitelně spjata. Znázorňuje také úsloví z počátku 20. století - „zelený Lužec“. Bílé pruhy symbolizují element vody. Připomínají, že se v minulosti v obci a v okolí vyskytovalo množství rybníků a „louží“. Voda také připomíná řeku Cidlinu, která je součástí názvu obce. Vlastní jméno „Lužec“ je pak odvozeno od slova „luh“ – vlhký les – se zdrobňující koncovkou \"–ec\".\n\nDevítilistá zlatá lípa znázorňuje košaté stromy, jež jsou dominantním prvkem obce. Symbol lípy samotný pak vyjadřuje sepětí s českým národem a Českou republikou.\n\nPrapor obce Lužec nad Cidlinou vychází z jejího znaku. Je vyveden taktéž ve třech barvách: zlaté, stříbrné a dominantní zelené barvě. Je tvořen pěti vodorovnými pruhy střídavě zelenými a stříbrnými v poměru 8:1:1:1:1. Do horního zeleného pruhu vyrůstá v horní žerďové části zlatá lípa která má devět listů tradičního srdcovitého tvaru. Poměr šířky k délce je 2:3. Opět se zde promítá úzký vztah k půdě, zeleni, zemědělství a vodě.\n\nPrvní písemná zmínka o Lužci pochází z roku 1325. Tento první záznam zmiňuje vladyku Slavibora z Lužce. Nálezy raně středověkých střepů dávají však tušit souvislé osídlení Lužce již od 10. století. Lužec je typickým představitelem lánové vsi – vesnice založené okolo dlouhé cesty procházející vesnicí. Na lužeckém katastru se dříve nacházely další dvě vsi – Nedakřevice a Žabí Lhotka. Vlastní jméno Lužec vzniklo z podstatného jména \"luh\" (vlhký les v zaplavovaném nebo podmáčeném území) s přidáním zdrobňující koncovky \"–ec\" pro odlišení od větší vsi Luhu (Luhů). Současný název Lužec nad Cidlinou se používá od roku 1918.\n\nPrvní zmínka o kostelu v Lužci pochází z roku 1369. Kostel je od svého vzniku zasvěcen sv. Jiří, jen v období 15. a 16. století došlo k jeho zasvěcení i sv. Vojtěchu. Kostel a duchovní správu obce měl nejprve na starost tzv. „plebán“ (vesnický kněz).\n\nOd svého vzniku byl zasvěcen sv. Jiří, jen v období 15. a 16. století došlo k jeho zasvěcení ještě sv. Vojtěchu. Kostel byl r. 1680 barokně obnoven. V r. 1791 vyhořel, avšak byl opraven. V r. 1853 byla přistavěna průčelní věž, která nahradila starou dřevěnou zvonici gotického typu. Roku 1866 kostel opět zcela vyhořel, znovu byl postaven až v roce 1872. Naposled byl zásadně obnovován v letech 1939-1940.\n\nOd r. 2017 se kostel nachází ve vlastnictví Obce Lužec nad Cidlinou. V r. 2018 proběhla kompletní výměna střešní krytiny a byla vyhlášena sbírka na rekonstrukci.\n\nSoučasný kostel je jednolodní obdélná stavba s trojboce uzavřeným presbytářem a hranolovou věží před západním průčelím. Interiér je plochostropý.\n\nAutorem pseudorenesančního zařízení interiéru byl řezbář Josef Stoklasa z Jičína, obraz na hlavním oltáři je dílem malíře Vojáčka z r. 1873. Z vybavení starého kostela se dochovalo jen několik barokních andělíčků a cínová křtitelnice z 18. stol. Varhany pro kostel zhotovila r. 1873 pražská firma Stieglitz a Roith a nahradila tak zničený stroj z r. 1812. Dokladem poslední výrazné obnovy kostela jsou malovaná okna zhotovená podle návrhu malíře Františka Podešvy z r. 1939. Na rameni kříže na vrcholu věže v létě s oblibou vysedávají čápi.\n\nLitinový křížek z 1. poloviny 19. století se nyní nachází před kostelem sv. Jiří. Jeho původní umístění bylo na dnes již neexistujícím „kopci“ u fary pod čtyřmi lípami, kde stál do roku 1868. Přemístění si vynutila stavba nové okresní silnice.\n\nZ první světové války se nevrátilo 54 lužeckých občanů. Na jejich památku byl vybudován pomník padlým, který byl slavnostně odhalen 26. srpna 1928. Vytvořil ho chlumecký sochař O. Procházka nákladem 8.750,- Kč. Náklad na později vybudovaný plot činil 2.083,- Kč. \n\nZa II. světové války byl r. 1941 byl z pomníku odstraněn nápis „ My jsme zemřeli – vy máte svobodu“ .\n\n8. května 1970 byla u příležitosti 25. výročí konce 2. sv. války na pomníku odhalena 2. deska s nápisem „V roce 25. výročí osvobození ČSR slavnou sovětskou armádou, vložena do památníku prsť z obce Ivanovka v Černicovské oblasti USSR, kde za druhé světové války po boku sovětských vojáků bojovali a umírali za naši svobodu příslušníci ČS armádního sboru.“\n\nPomník mistra Jana Husa byl v obci odhalen 6. července 1931, v den výročí Husova upálení. K jeho odhalení došlo z iniciativy místního sboru dobrovolných hasičů, kteří Husovy slavnosti pořádali již od počátku 20. století. Autorem pomníku je sochař K. Khun z Podhorního Újezdu u Hořic.\n\nRoku 1858 nechala obec na své náklady vystavět kapličku Panny Marie. Uvnitř je umístěna barokní řezba Panny Marie Karlovské z 1. poloviny 18. století. Tuto sošku darovala hraběnka Anežka Kinská místnímu rychtáři Janu Volnému. Po vyhoření kostela sv. Jiří roku 1866 byla kaplička používána jako provizorní duchovní stánek.\n\nBarokní socha sv. Linharta, která pochází z 1. poloviny 18. století, původně stávala v klášterní zahradě chlumecké „Lorety“. Dnes se nachází v Lužci nad Cidlinou před domem čp. 74, kde je umístěna od roku 1845. Tohoto roku ji získal tehdejší lužecký farář Josef Pařízek od paní hraběnky Anežky Kinské.\n\n"}
{"id": "68412", "url": "https://cs.wikipedia.org/wiki?curid=68412", "title": "Systematická teologie", "text": "Systematická teologie\n\nSystematická teologie, označovaná někdy též jako dogmatická teologie či dogmatika je teologickým odvětvím, jehož úkolem je zkoumat a systematicky reflektovat jednotlivé obsahy křesťanské víry. Systematickou teologii samu pak tvoří další podobory věnující se jednotlivým okruhům. Předpoklady pro systematickou teologickou reflexi vytváří fundamentální teologie věnující se otázkám, které ospravedlňují samotné teologické bádání, zvláště v otázce důvěryhodnosti této nauky.\n\nSystematická teologie má tedy za úkol reflektovat společnou víru křesťanů tak, jak ji vyznává církev, a slovně ji formulovat.\n\nMezi obory, kterými se systematická teologie zabývá, a jejich předměty patří:\n\n"}
{"id": "68415", "url": "https://cs.wikipedia.org/wiki?curid=68415", "title": "Ztraceni ve vesmíru", "text": "Ztraceni ve vesmíru\n\nZtraceni ve vesmíru ( Lost in Space) je americký sci-fi film z roku 1998, natočený na motivy stejnojmenného seriálu ze 60. let dvacátého století. Režie se ujal Stephen Hopkins. Hlavní role ztvárnili William Hurt jako profesor Robinson, Matt LeBlanc v postavě majora Dona Westa, Heather Grahamová hrající doktorku Judy Robinsonovou a Lacey Chabertová v úloze Penny Robinsonové.\n\nV roce 2050 je na Zemi již velmi poničené životní prostředí a téměř vytěžené všechny přírodní zdroje. Přestože byly zavedeny mnohé recyklační technologie, nedokázaly situaci obrátit k lepšímu. Jako naděje celého lidstva je proto vyslána expedice, jejímiž členy jsou rodinní příslušníci Robinsonových, na vzdálenou planetu.\n\nDo lodi se však na poslední chvíli dostane také sabotér, který jejich letový plán pokazí. Expedice tak musí experimentovat a změnit plán trasy, čímž ztratí velkou část paliva. Nakonec se přece jen dostane na cílovou planetu, jenže tam havaruje a již není schopna loď opravit.\n\nPosádka po přistání náhle zjišťuje, že se vedle nich nachází vrak téže lodi, jen o padesát let starší. Tento vrak je vlastně následkem toho, že vyslaná expedice nebyla schopna loď opravit a byla přinucena zde zůstat. S pomocí součástek ze staré lodi se posádka pokusí svoji loď opravit a odletět. To se však podaří bez jednoho člena, ovšem plavidlo havaruje při srážce s asteroidem; planeta, prolínaná dvěma časoprostorovými realitami, se začne rozpadat. Will Robinson, který jako jediný z původní posádky na planetě zůstal, pomocí stroje času na staré lodi odcestuje do okamžiku před srážkou a posádku zachrání. Ta následně pokračuje v misi, kterou započala odletem ze Země.\n\n"}
{"id": "68416", "url": "https://cs.wikipedia.org/wiki?curid=68416", "title": "Fundamentální teologie", "text": "Fundamentální teologie\n\nFundamentální teologie je teologická disciplina, která kriticky zkoumá základy (latinsky \"fundamenta\") křesťanské víry, které vymezuje vůči ostatním náboženstvím a světovým názorům. Fundamentální teologií se zabývají obvykle pouze katoličtí teologové.\n\nPočátky fundamentální teologie se obvykle spojují s působením křesťanských apologetů ve 2. století. Označení fundamentální teologie pak pochází z 19. století. Zajímavé je, že fundamentální teologie se pod tímto názvem poprvé na světě učila na teologické fakultě v Praze.\n\nZ apologetiky fundamentální teologie převzala tři klasické traktáty: \"De religione\" (O náboženství), který je vymezením vůči ateismu, \"De revelatione\" (O zjevení), který rozumově reflektuje křesťanství jako náboženství založené na zjevení a \"De ecclesia\" (O církvi), který obhajuje existenci církve coby nositelky zjevení. Existují ovšem i nové pokusy o systematizaci látky, které se od klasického pojetí liší.\n\n"}
{"id": "68417", "url": "https://cs.wikipedia.org/wiki?curid=68417", "title": "Jurij Galin", "text": "Jurij Galin\n\nJurij Galin (* 11. srpna 1943) je český režisér ruského původu.\nJeho rodiče byli hudebníky slavného leningradského symfonického orchestru, proslulého svým působením během leningradské blokády. Otec během blokády padl. Matka po válce z Leningradu odešla a věnovala se lidové hudbě.\nVystudoval herectví v Baku a později režii na prestižním moskevském uměleckém institutu GITIS. Po jeho absolvování v roce 1972 nastoupil jako režisér do divadla Mossovětu, odkud po dvou letech odešel a stal se uměleckým šéfem ruského národního divadla v Turkmenistánu. Později umělecky vedl divadla v Uljanovsku, Nižnim Novgorodu, Orlu a ve Vladimiru.\nOd roku 1990 žije trvale v České republice. V roce 1992 získal české občanství. Byl dva roky v angažmá v mosteckém divadle a hostoval v celé řadě českých divadel (Plzeň, Praha, Kladno, Ústí nad Labem, Opava, Příbram, Teplice, Karlovy Vary) i na Slovensku (Košice).\nV roce 1996 založil s Janou Galinovou litvínovské Docela velké divadlo.\n\nNa svém kontě má cca 200 režií, z toho cca 80 v České republice.\n\nV roce 1961 byl v Leningradě zatčen při rvačce, odsouzen za chuligánství k pěti letům vězení a uvězněn v neslavně proslulých leningradských Krestech, kde byl svého času vězněn například Fjodor Michajlovič Dostojevskij. Z vězení se dostal, díky své matce, někdejší slavné leningradské pěvkyni, a dobrým advokátům, už po šesti měsících.\n\nRežisér Ondřej Trojan ho obsadil do malé role ruského důstojníka ve filmu Želary.\n\n"}
{"id": "68426", "url": "https://cs.wikipedia.org/wiki?curid=68426", "title": "Joseph Conrad", "text": "Joseph Conrad\n\nJoseph Conrad, vlastním jménem Józef Teodor Konrad Nałęcz Korzeniowski, (3. prosince 1857, Berdyčiv, Ruské impérium – 3. srpna 1924, Bishopsbourne, Kent, Anglie), byl anglický spisovatel polského původu, považovaný za jednoho ze zakladatelů modernismu.\n\nNarodil se 3. prosince roku 1857 v dnes ukrajinském městě Berdyčiv (poblíž Žytomyru). Pocházel z polské zemanské rodiny s hrdou tradicí vlasteneckého odboje proti carskému panství. Jeho otec, Apollo Korzeniowski, byl romantický básník a vlastenec, který byl za přípravu národního povstání vězněn a poté poslán do vyhnanství do Vologdy na severu Ruska. V sedmnácti letech (roku 1874) se po smrti svých rodičů vydal Conrad do Marseille a stal se námořníkem na francouzských obchodních lodí plavících se do Karibiku. Ke konci sedmdesátých let přešel k anglickému obchodnímu loďstvu, roku 1886 dosáhl postavení kapitána a získal britské státní občanství. V letech 1888–1889 byl kapitánem na barku \"Otago\". Roku 1890 při plavbě po řece Kongo vážně onemocněl malárií a musel se postupně vzdát své námořnické kariéry. Roku 1894 se proto natrvalo usadil v Anglii a začal se věnovat literární činnosti.\n\nZnačné zkušenosti z námořních plaveb a života v exotických končinách mu poskytly bohatou látku pro jeho tvorbu. Přestože si angličtinu osvojil až v dospělosti, napsal všechny své romány, novely a povídky anglicky, a to s takovou propracovaností a jazykovou bohatostí, že se stal jedním z největších mistrů anglické prózy. Ve svých knihách se snažil ukázat život člověka jako sled neustálých vnitřních bojů, v nichž jediná chvilka slabosti, mající za následek zakolísání v odpovědnosti vůči druhým, vede často k neodčinitelné pohromě. Pro pochopení i těch nejmenších detailů v motivaci svých hrdinů a pro nastínění nových ještě hlubších souvislostí a významů, podává své příběhy z několika úhlů pohledu, objektivní zobrazení doplňuje subjektivními hodnoceními různých vypravěčů téhož děje a narušuje jeho chronologickou linii častými návraty k různým detailům vyprávění.\n\nJeho díla se často odehrávají v exotickém prostředí (např. tzv. \"Malajská trilogie\", tvořená romány \"Almayerův vzdušný zámek\", \"Vyhnanec z ostrovů\", \"Záchrana\") a na zámořské lodi (\"Černoch z lodě Narcis\", \"Náhoda\", \"Hranice stínu\") nebo se zabývají politickými otázkami současného světa (\"Nostromo\", \"Tajný agent\", \"Očima Západu\"). Za nejvýznamnější prózy jsou považovány román \"Lord Jim\" a novela \"Srdce temnoty\", spojené vypravěčem Marlowem a zachycující zhoubné rysy kolonialismu a psychologickou složitost lidského jednání člověka vyvázaného ze světa západní civilizace.\n\n\n\n\n"}
{"id": "68433", "url": "https://cs.wikipedia.org/wiki?curid=68433", "title": "Lost in Space", "text": "Lost in Space\n\nAnglické spojení Lost in Space je součástí názvu více encyklopedických článků:\n\n"}
{"id": "68434", "url": "https://cs.wikipedia.org/wiki?curid=68434", "title": "Matt Sorum", "text": "Matt Sorum\n\nMatt Sorum (* 19. listopadu 1960, Mission Viejo, Kalifornie) je americký rockový bubeník. Hrál v kapelách Hawk, nebo The Cult. V roce 1990 nahradil v kapele Guns N' Roses bubeníka Stevena Adlera. Sorum spolu s Guns N' Roses nahrál alba Use Your Illusion I, Use Your Illusion II a The Spaghetti Incident?. V roce 1997 byl v důsledků sporů s Axlem Rosem Sorum z Guns N' Roses vyhozen. Spolu se dvěma ex-členy Guns N' Roses Slashem a Duffem McKaganem, působil v kapele Velvet Revolver, jejímiž členy jsou ještě Scott Weiland a Dave Kushner. V roce 2012 zakládá kapelu Rock N´Roll All Stars, později Kings of Chaos, jde o koncertní superkapelu. Matt také pracoval na solových deskách pro Duffa McKagana, Gilbyho Clarka, Buddyho Riche, Sammyho Hagara, Tommy Leeho, Stevieho Salase, Macy Gray či Atifa Aslama.\n\n1987 - Wired Up\n\n1988 - Y Kant Tori Read\n\n\n\n1996 - Neurotic Outsiders\n\n\n\n\n\n"}
{"id": "68435", "url": "https://cs.wikipedia.org/wiki?curid=68435", "title": "Srdce temnoty", "text": "Srdce temnoty\n\nSrdce temnoty (\"Heart of Darkness\") je novela anglického spisovatele polského původu Josepha Conrada, která nejprve vycházela roku 1899 na pokračování v \"Blackwood’s Magazine\" a poté vyšla roku 1902 knižně ve sbírce \"Mládí a jiné povídky\" (Youth and Other Stories). Dílo je považováno za jeden z mezníků ve vývoji světové prózy a jeho obsahem je symbolicky pojatá cesta do nitra temných zlých sil, které se zmocňují člověka, pokud jim dá volnost.\n\nVypravěčem novely je anglický námořní kapitán Charles Marlow, který v rámcovém příběhu vzpomíná na cestu po řece do nitra Afriky, již podnikal ve službách pravděpodobně belgické obchodní společnosti. Ačkoli to autor přímo neuvádí, předpokládá se, že se jedná o Kongo, které bylo v době psaní románu jedinou významnou řekou na belgickém území v Africe. Jako kapitán parníku má Marlow přivézt slonovinu a současně najít a dopravit zpět do civilizace vedoucího obchodní stanice Kurtze, kterého předchází legenda výjimečnosti.\n\nMarlow neustále slyší ze všech stran o Kurtzových schopnostech, velkém duchu i heroických činech. Když však dorazí k cíli, nachází Kurtze v krajně zbědovaném stavu, otřeseného a na pokraji šílenství. Vystupuje jako krutý domorodý vládce a božstvo a je posedlý hromaděním slonoviny. Stává se tak ztělesněním primitivních instinktů, které jsou uloženy v hloubi duše každého člověka, a které ho mohou zcela ovládnout, pokud jim dá volnost.\n\nZachránit Kurtze se Marlowovi nepovede, protože Kurtz zemře na zpáteční cestě. Před smrtí svěří Marlowovi nějaké dokumenty do úschovy. Jsou mezi nimi i dopisy od jisté ženy, kterou se Marlow nakonec rozhodne navštívit a dopisy jí vrátit. I ona si pamatuje Kurtze jako úžasného muže (kterého si nesměla vzít kvůli jeho chudobě) a Marlow jí v její iluzi ponechá. Dokonce jí řekne že její jméno byla Kurtzova poslední slova, na místo skutečných \"\"Ta hrůza! Ta hrůza!\"\".\n\n\n"}
{"id": "68438", "url": "https://cs.wikipedia.org/wiki?curid=68438", "title": "Anemoi", "text": "Anemoi\n\nAnemoi (Άνεμοι, řecky „větry“) v řecké mytologii jsou bohové větru.\n\nKaždému je přisouzena jedna světová strana, ze které přichází jeho větry, a každý je také spojen s ročním obdobím a určitým počasím.\n\nObčas jsou vyobrazeni jako pouhé poryvy větru, jindy jako okřídlení lidé nebo koně ve stájích boha bouří Aiola, který Anemoi poskytl Odysseovi v Odysseji. Aiolos je také často spojován s astrologickým božstvem Astraiem, který je podle Hésioda otcem Anemoi, zatímco jejich matkou je Éós, bohyně úsvitu.\n\n"}
{"id": "68441", "url": "https://cs.wikipedia.org/wiki?curid=68441", "title": "Bor", "text": "Bor\n\nSlovo Bor může označovat:\n\nV Česku se slovo Bor hojně vyskytuje jako místopisný název sídla:\n\nkopce:\n\nvodní plochy:\n\nlesní porosty:\n\nnebo je slovo Bor součástí místopisného názvu sídla:\n\nkopce:\npřírodní památky:\n\nvodní plochy:\n\nJako místopisný název se slovo Bor vyskytuje i mimo Česko:\n\nDále se slovo Bor vyskytuje jako příjmení osob:\n\n\n"}
{"id": "68446", "url": "https://cs.wikipedia.org/wiki?curid=68446", "title": "Neonacismus", "text": "Neonacismus\n\nNeonacismus je ultrapravicová politická ideologie vycházející z nacismu. Ideologie vznikla po 2. světové válce. Ve většině zemí je zakázán jakožto ideologie směřující k porušování lidských práv.\n\nNeonacisté vycházejí z teze o nadřazenosti bílé rasy. Hlavním nepřítelem neonacistů jsou přistěhovalci, politická levice, liberálové, Romové, homosexuálové, anarchisté, komunisté a především Židé. Neonacisté viní Židy z mnoha nešvarů společnosti a přisuzují jim rozsáhlá mezinárodní spiknutí za účelem ovládnutí světa, což pramení z víry v různé konspirační teorie. Program je často populistický, většinu problému státu vidí v ideologii multikulturalismu a liberální levicovosti, činnosti Židů, přistěhovalců a etnických menšin a přichází s radikálními řešeními, mnohdy neslučitelnými s demokratickým zřízením.\n\nRozdíl mezi neonacismem a klasickým nacismem je v časovém vymezení (nacismus vznikl v 20. letech 20. století, neonacismus po 2. světové válce) a rovněž v odklonu od pangermanismu a od tezí o vyvolenosti německého národa (neonacisté z germánských zemí většinou tyto ideologie stále uznávají, zatímco neonacisté z negermánských zemí se od nich spíše odklánějí, ale většinou pak s neonacisty vyznávajícími tyto ideologie spolupracují) k bílému nacionalismu.\n\nJednotlivé státy se k hlásání neonacismu a politickému organizování neonacistů staví různě. Liberální jsou například v Dánsku nebo ve Spojených státech amerických, kde je hlásání neonacismu stejně jako jiných politických směrů chráněno coby součást svobody slova, neonacistické strany se mohou účastnit politické soutěže a je dovoleno volně užívat (neo)nacistické symboliky. Naopak státy jako Německo či Česká republika projevy neonacismu trestají. I přes zákazy se však neonacisté v takových státech sdružují, třebaže bývají nuceni kvůli riziku postihu své skutečné názory skrývat.\n\nLiší se rovněž charakter právních norem používaných proti neonacistům. Například v Německu existuje veřejně dostupný seznam zakázaných nacistických symbolů, zatímco v Česku soudy posuzují symboly ad hoc na základě posudků soudních znalců.\n\nNěkteří členové Azovského praporu a dalších dobrovolnických praporů spadajících pod ukrajinské ministerstvo vnitra, které nesly hlavní břemeno bojů s proruskými separatisty na východní Ukrajině, se otevřeně hlásí k neonacismu. V roce 2018 bylo na Ukrajině spáchano krajně pravicovými radikály a neonacisty několik desítek útoků proti romské menšině.\n\nKrajní pravice v Rusku zahrnuje řadu různých ideologických proudů, včetně neonacistů. K nejvýznamnějším ruským neonacistickým stranám patří NSO, SS a DPNI. Podle ruské nevládní organizace Sova jen v letech 2004–2012 došlo oficiálně v Rusku k 549 rasově motivovaným vraždám a skoro 3500 vážným zraněním ne-ruských obyvatel. V roce 2013 bylo v Rusku jen při oficiálně registrovaných xenofobních, rasistických a ideologicky motivovaných útocích zavražděno minimálně 20 lidí, nejméně 173 lidí při nich utrpělo zranění. V lednu 2016 Německo odpojilo portál Altermedia, který je považován za ústřední německý neonacistický web. Web byl podle německé prokuratury provozován z ruského serveru.\n\nV Německu bylo v roce 2012 evidováno 26 000 krajně pravicových extremistů, včetně 6 000 neonacistů. Neonacistické organizace nejsou v Německu postaveny mimo zákon.\n\n\n"}
{"id": "68447", "url": "https://cs.wikipedia.org/wiki?curid=68447", "title": "Spodky", "text": "Spodky\n\nSlovo spodky označuje především mužské spodní prádlo.\n\nRozlišuje se několik druhů, například:\n\nObvyklým materiálem pro výrobu spodků je bavlna. Pro zvýšení užitné hodnoty bývají použity různé příměsi (např. Lycra pro lepší pružnost). Pro sportovní účely je též vhodné tzv. funkční prádlo z umělých vláken – například moira (odvádí pot do vyšších vrstev oblečení a lépe udržuje teplotu těla), či přírodních vláken Merino.\n\n"}
{"id": "68449", "url": "https://cs.wikipedia.org/wiki?curid=68449", "title": "Ottawa", "text": "Ottawa\n\nOttawa je hlavním městem Kanady, šestým největším kanadským městem a druhým největším městem provincie Ontario. Leží na jižní straně řeky Ottawa. Nachází se ve východní části provincie Ontario v Ottawském údolí. Ottawa měla v roce 2018 celkem 1 326 000 obyvatel.\n\nOttawa byla ze začátku jen malou vesnicí jménem Bytown (do roku 1827). V roce 1855 získala statut města a byla vybrána královnou Viktorií jako město předsedající kanadské vládě (Canadian Government). Tomuto rozhodnutí přecházel spor mezi \"francouzskou\" a \"anglickou\" částí kanadského obyvatelstva. Ottawa byla kompromis, neboť leží na hranici anglicky mluvícího Ontaria a francouzské provincie Québec.\n\nZ důvodu existence množství vládních budov je architektura centra funkcionalistická a formalistická. Část budov je ale postavená v romantickém, či jiném stylu. Budova parlamentu nese znaky viktoriánské gotiky. Architektura větší části města je charakteristická rodinnými domky, z menší části apartmánovými domky a obytnými bloky.\nPanorama města je konzervativní z důvodu zákazu výstavby mrakodrapů. Omezení byla zavedena proto, aby budova kanadského parlamentu, resp. jeho nejvyšší věž o výšce 92m, byla viditelná z každé městské části.\n\nOttawa se skládá z šesti územních částí – Kanata (západ), Nepean (jihozápad), Downtown (centrum), Gloucester (jihovýchod), Orléans (východ) a Cumberland (východ).\n\nMěstem protéká řeka Rideau, která se na severním konci města vlévá do řeky Ottawy, dělící města Ottawu a sousedící město Gatineau na Qubecké straně. Řeka Ottawa rozděluje kanadské provincie Ontario a Québec.\n\nV městě jsou početné chodníky pro cyklisty a chodce. Část z nich probíhá podél řek Ottawa, Rideau a vodní cesty Rideau Canal. Cyklistika je populární mezi obyvateli, v aglomeraci Ottawa-Gatineau je k dispozici víc než 220 km tratí V roce 2011 byly v centru města uvedeny do provozu cyklistické tratě oddělené od silnic betonovými zábranami. Bezpečný provoz cyklistů podporuje dorovolnická organizace Citizens for Safe Cycling. Od roku 1960 jsou ulice v centru Ottawy v neděli rezervovány výhradně pro chodce a cyklisty.\n\nOttawu protínají kanadské dálnice 417 a 416. Dále se v ní nachází mezinárodní letiště. Městská doprava je vcelku fungující a je založena na systému autobusových koridorů, kde je časový rozestup mezi spoji nižší než pět minut.\n\nHlavním zaměstnavateli v Ottawě jsou vládní sektor a odvětví informačních technologií. Město má třetí nejvyšší příjem na obyvatele v zemi a třetí nejnižší nezaměstnanost.\n\nMěsto je domovem Ottawa Senators, jediného profesionálního týmu, hrajícího v National Hockey League. Domovským stadionem týmu je Canadian Tire Centre. Lední hokej provozují téměř všechny generace, muži i ženy. První organizovaný tým vznikl v roce 1884. Od roku 2013 plánuje provoz druhý profesionální sportový tým, v kanadském fotbalu. V Ottawě je na klubové úrovni provozován též basketbal, curling, baseball, fotbal, dostihy, gaelic footbal a australský fotbal.\n\n\n"}
{"id": "68459", "url": "https://cs.wikipedia.org/wiki?curid=68459", "title": "Fender Jazz Bass", "text": "Fender Jazz Bass\n\nJazz Bass byl druhý model baskytary z dílny Leo Fendera. Baskytara byla poprvé představena v roce 1960 jako „Deluxe Model“, poté byla přejmenována na Jazz Bass, protože Fender cítil, že její krk s upraveným designem oproti Precision Bass, který se znatelněji zužuje a je kulatější, více osloví jazzové muzikanty. \n\nJazz Bass je osazena dvěma snímači single coil. Má obvykle tři potenciometry (na rozdíl od dvou na Fender Precision Bass), dva ovládají hlasitost jednotlivých snímačů, třetí slouží jako tónová clona. Modely s aktivní elektronikou mají čtyři potenciometry (výstupní jack je u těchto nástrojů na spodní hraně). Na některých modelech vyráběných po roce 2003 je jeden z potenciometrů vybaven přepínačem označovaným jako „S-1 Switch“, jenž umožňuje přepínání mezi standardním (paralelním) zapojením snímačů a sériovým zapojením. Jsou-li snímače zapojeny sériově, pracují oba jako jeden celek s jedním ovládáním hlasitosti, čímž přibližují zvuk modelu Precision.\n\nJazz Bass má teplý, hutný zvuk bez přílišného punche slyšitelného u modelu Precission. To jej činí ideálním nástrojem pro hraní prsty místo trsátka. Zvuk bezpražcového Jazz Bassu se stal klasikou v jazz fusion díky basistovi Jaco Pastoriovi. Jazz Bass používají (používali) slavní baskytaristé, jako například John Paul Jones, Noel Redding, John Entwistle, Tim Commerford, D'arcy Wretzky, Flea, Frank Bello, Fedor Frešo, Adam Clayton, John Deacon, Paul McCartney, Marcus Miller a mnoho dalších.\n\n\n"}
{"id": "68467", "url": "https://cs.wikipedia.org/wiki?curid=68467", "title": "Slovník", "text": "Slovník\n\nSlovník (zdrobnělina: slovníček, někdy též lexikon) je nejčastěji abecedně řazený seznam slovní zásoby, vysvětlující slova z různých hledisek. Sestavováním slovníků se zabývá lingvistická disciplína zvaná lexikografie.\n\nVe většině slovníků jsou slova zachycena pouze ve svém základním tvaru, tzv. lemmatu, přestože např. slovníky v rámci jazykových učebnic mohou obsahovat i nepravidelné tvary.\n\nSlovníky se vyskytují tradičně nejčastěji v knižní podobě (např. \"Slovník spisovné češtiny\"). V poslední době se však objevují i digitální slovníky, dostupné na CD nebo na internetu, např. \"Wikislovník\" (český otevřený slovník) nebo anglický \"dictionary.com\".\n\nPodle rozsahu se slovníky často dělí na:\n\nPodle typu se rozdělují na:\nJsou napsány celé v jednom jazyce, u každého slova lze nalézt informace ve stejném jazyku, dále je lze rozdělit na:\n\nSlouží pro překlad z jednoho jazyka do druhého, ke slovům jednoho jazyka obsahují jeho překlad v druhém jazyce, často i s výslovností, komentářemi, frázemi a příklady, nebo jinými doprovodnými informacemi.\nNěkteré větší překladové slovníky obsahují i druhou část, ve kterém jsou slova pro zpětný překlad z druhého jazyka do prvního. Tyto slovníky mohou být i specializované, například se omezovat jen na odborné termíny z některé oblasti.\n\nMezi nejvýznamnější česká nakladatelství slovníků patří Fraus, Leda, Lingea, Fin, TZ-one.\n\nSlovo slovník se používá také v přenesených významech, patrně nejčastější bude označení pro individuální slovní zásobu (mluvy) člověka („má vybraný slovník“, „používá podivný slovník“ apod.). Některé jazyky, např. angličtina, rozlišuje slovník v podobě knižní nebo elektronické – dictionary (řídce dikcionář) – a slovník slovní zásoby – vocabulary (počeštěné vokabulář se téměř nepoužívá). Kořeny těchto slov jsou slova diction – mluva nebo v širším smyslu způsob vyjadřování\n\n\n\n"}
{"id": "68469", "url": "https://cs.wikipedia.org/wiki?curid=68469", "title": "Polsko-sovětská válka", "text": "Polsko-sovětská válka\n\nPolsko-sovětská válka (polsky \"Wojna polsko-bolszewicka\"; též polsko-ruská válka, únor 1919 – březen 1921) představovala střetnutí mezi sovětským Ruskem a po první světové válce obnoveným Polskem. Střetla se zde snaha sovětského Ruska ovládnout bývalé součásti carského impéria, jehož se cítilo nástupcem, se snahou Polska získat zpět veliké části Ukrajiny a Běloruska, které byly jeho součástí do druhé poloviny 18. století. Výsledek polského vítězství se pak zachoval do začátku druhé světové války a německo-sovětské okupace roku 1939. Sovětský útok západním směrem, přes území Polska měl také druhý důvod, a to snahu rozšířit komunistickou revoluci v Evropě. V té době probíhaly komunistické revoluce v Německu a v Maďarsku a Sověti se těmto revolucím snažili pomoci. Situace v Evropě zničené I. světovou válkou byla těsně po válce pro komunistické hnutí velmi příznivá a sovětské vedení toho chtělo využít.\n\nRusko-polská válka byl konflikt dvou nově utvořených států – Sovětského Ruska, které vzniklo Velkou říjnovou revolucí roku 1917 a Polska, které vyhlásilo nezávislost teprve na konci roku 1918. Obě strany vstupovaly do konfliktu s rozdílnými cíli. Sověti viděli v Polsku jakýsi most k vyspělým evropským národům, most, který je nutno v zájmu celosvětového rozšíření revoluce překročit. Polsko vedené Józefem Piłsudským naopak chtělo získat oblasti bývalé Polsko-litevské unie a zároveň si zajistit co nejlepší pozici v případném boji o polskou nezávislost.\n\nZpočátku bránila snahám o ovládnutí širokého pásu polsko-ruského pohraničí, který se táhl od Litvy až po Rumunsko, přítomnost německých sil sdružených pod hlavičkou Oberkommanda-Ostfront, vedených generálem Maxem Hoffmannem. To se však v prosinci 1918 začalo stahovat zpět do Pruska a nechalo tak oběma soupeřícím stranám volný prostor.\n\nPrvní krok učinili Sověti, když v lednu 1919 vpochodovala nově zformovaná Západní armáda pod velením Alexandra Mjasnikova do Vilna a Minsku. 12. ledna pak byl nařízen hloubkový průzkum k linii Němen-Ščara. Na nově dobytém území byla založena Litevsko-běloruská socialistická republika (Lit-Běl). Polská armáda se dala do pohybu 9. února ve dvou skupinách. Severní postupovala k Baranavičy a Jižní na Pinsk. První srážka mezi armádami se odehrála 14. února v městečku Bereza Kartuska. Dne 16. února se pak mezi sebou střetly u měst Grodno a Kobryn. Následující dva měsíce se odehrály v režii pozičních přesunů a zabezpečování pozic. První velkou akcí se tak stala až Vilenská operace z dubna 1919.\n\nPiłsudski začal řídit frontové operace od svého příjezdu na frontu 15. dubna. Jeho záměrem bylo využít nepřipravenosti sovětských sil, vrazit klín mezi uskupení ve Vilnu a Lidě a následně obsadit samotné Vilno. Na podpoření tohoto plánu byly tajně přemístěny dvě pěší divize a jízdní brigády do Papierni. Na odvrácení pozornosti sovětského velení provedli generálové Lasocki a Mokrzecki útoky proti Lidě, Novogrudoku a Baranavičy. Levé křídlo postupujících vojsk měl krýt plukovník Freye.\n\nVlastní operace začala 16. dubna. Jako první vyrazila z prostoru Papierni jízdní skupina plukovníka Beliny-Prażmowského, celkem devět švadron s lehkou baterií dělostřelectva. V druhém sledu následoval generál Śmigły-Rydz s třemi prapory 1. pěší divize a dvěma bateriemi těžké artilerie. Překročili potok Dziłwa a bez většího odporu postupovali na Vilno. 17. dubna stál Beliny-Prażmowski v Turgiele, odkud vstoupil do Vilna z jihovýchodu. Śmigły-Rydz mezitím se svojí pěchotou urazil 64 kilometrů za dva dny a usídlil se v Bienankonii, čímž přerušil spojení mezi Vilnem a Západní divizí polských střelců (Poláci sloužící v Rudé armádě), kontrolující oblast Lida-Baranoviči. 18. dubna se Belina-Prażmowski rozhodl využít moment překvapení, nečekal na podporu pěchoty a vzal Vilno útokem. K útoku došlo na druhý den, kdy v šest hodin ráno zaskočila polská jízda sovětské obránce, obsadila životně důležité nádraží i s vlakem, který následně poslali po trati pro pěchotu. Polští jezdci se pak rozprostřeli po městě čímž znesnadnili sovětské posádce možnost protiútoku. K večeru začala do města přijíždět na vlaku pěchota a Sověti byli nuceni se stáhnout za řeku do severních předměstí. Po dvou dnech dalších bojů byla Pskovská divize vytlačena z města. 21. dubna pak přijel do nyní již polského města sám Piłsudski a o den později vydal prohlášení k občanům Litvy, kde připomněl staré svazky mezi Polskem a Litvou a ubezpečil je, že jim zaručuje možnost uspořádání si svých záležitostí, národnostních a náboženských problémů bez zásahu ze strany Polska. Vláda Lit-Bělu se musela stáhnout do Minska a Mjasnikov byl odvolán z čela Západní armády.\n\nI skupiny generálů Lasockého a Mokrzeckého zaznamenaly vítězství. Byly dobyty všechny tři cíle (Lida, Novogrudok a Baranoviči) a Západní divize byla nucena zaujmout obranou linii na řece Němen.\n\nPoláci, povzbuzeni úspěchem na frontě, se rozhodli před příchodem zimy využít své iniciativy a zasadit Západní armádě další úder. Cílem této operace bylo město Minsk. Operaci velel velitel Severní skupiny generál Stanisław Szeptycki. V červnu 1919 mu byly přisunuty čerstvé posily, hlavně Poznaňská armáda. Celková síla jeho skupiny se pohybovala okolo 12 000 pěšáků, 2 000 jezdců a 40 děl. Soustředění hlavní skupiny proběhlo okolo města Molodečno. Plánem byl rozsáhlý obchvat sovětských pozic. Jedna jízdní brigáda měla vyrazit severním směrem a odstřihnout město od železničního spojení. Oddíly generála Lasockého měly vyrazit z Nalibockého pralesa z jihu. Zbytek sil vedených generálem Mokrzeckým měl vyrazit přímo na Minsk. Operace začala v prvním srpnovém týdnu. Rudá armáda zaujala obranné postavení v Radoškovicích na Minské pahorkatině, avšak záhy byla vytlačena. Po přerušení železničního spojení byli rudoarmějci odříznuti od posil a byli nuceni ustupovat. 8. srpna padl samotný Minsk. Poláci postupovali až k řekám Dvina a Berezina, kde se fronta zastavila. Piłsudski vydal rozkaz o zastavení útoku, neboť polská armáda držela všechny důležité uzly v příhraničí a neměla se k dalšímu postupu. S počínajícím podzimem nastal čas k vyjednávání.\n\nNa podzim roku 1919, kdy počasí nedovolovalo větší útočné operace, došlo k několika schůzkám zástupců obou znesvářených stran. První z nich byla tzv. bělověžská schůzka, která proběhla již před začátkem běloruské operace. Hlavním vyjednavačem Sovětského Ruska zde byl Julian Marchlewski, polský komunista v ruských službách. Schůzka proběhla v Bělověžském pralese na přelomu června a července. Nebylo zde domluveno skoro nic, snad jen příprava na možnou výměnu zajatců. Marchlewski se vrátil zpět za frontu 30. července. K další schůzce došlo až 11. října, a to v Mikaszewicích na styku front mezi Poláky, rudoarmějci, Ukrajinci a bělogvardějci. Polskou výpravu vedl Michal Kossakowski, ruskou opět Marchlewski. Jednání se vedlo za značných ústupků Sovětů. 2. listopadu byla podepsána dohoda, zajišťující jednostranné propuštění polských zajatců, druhá z 9. listopadu pak vzájemnou výměnu civilních zajatců. Došlo i k vyjednávání o možném míru, to však selhalo na neochotě obou stran splnit některé požadavky. Obě strany se rozešly 14. prosince. Mezitím 8. prosince Nejvyšší spojenecká rada stanovila provizorní východní hranici Polska – tzv. Curzonovu linii. Obě strany se však v této době nehodlaly řídit rozhodnutím tak vzdáleného orgánu, a proto boje pokračovaly dále.\n\nV této době také probíhal pokus bělogvardějského generála Antona Ivanoviče Děnikina o vyjednávání s Varšavou. 13. října, právě v době zahájení sovětsko-polské schůze, dobyl Orel, 17. října pak Novosil, následně ale při postupu na Moskvu utrpěl několik zdrcujících porážek. Za této situace se obrátil na Piłsudkého s žádostí o koordinaci obou armád. Piłsudski ale odmítl, neboť v bělogvardějcích viděl přinejmenším stejné ohrožení polské nezávislosti jako od bolševiků (sám Děnikin stále trval na nějaké formě rusko-polské státní formace). Přitom údajně řekl svému spolupracovníkovi: „S obnovením Ruska nemůže mít Polsko nic společného. Raději všechno jiné než to.“\n\nPo neúspěšném jednání se Poláci rozhodli provést, po dohodě s lotyšskou národní armádou, útok na město Dunaburg (dnešní Daugavpils), ležící na pravém břehu řeky Dviny. Jednání o společné lotyšsko-polské operaci začala již v říjnu, kdy se sešel lotyšský ministr zahraničí s Piłsudským. Chystaná akce dostala krycí jméno \"Operace Zima\" a měla začít 15. prosince. Kvůli těžkostem a neochotě lotyšské vlády však byla odložena na leden. Lotyšská armáda měla zajistit 10 000 mužů, kteří by podporovali 30 000 mužů generála Śmigły-Rydze. Útok započal 3. ledna 1920, kdy Poláci zaútočili přes zamrzlou Dvinu. 1. pěší divize odřízla město od severu, zatímco 3. legionářská divize útočila přímo na sovětské obranné pozice. Rudoarmějci byli nuceni 5. ledna pod tlakem město opustit a stáhnout se na západ, kde byli obklíčeni lotyšskou armádou. Piłsudski pak oficiálně předal Dunaburg Lotyšské republice.\n\nRok 1920 přinesl velké změny na polsko-sovětské frontě. Rudá armáda se začala vymaňovat z boje na mnoha frontách. 12. prosince 1919 dobyla Kyjev a Děnikin byl nucen ustupovat směrem na Krym. 2. února 1920 byla podepsána mírová smlouva v Tartu, která ukončila boje s estonskou národní armádou, a 7. února byl v Irkutsku popraven admirál Kolčak. Naskytla se tak možnost posílit západní frontu. Došlo k spojení XV. (Lotyšské), XVI. (Západní) a XII. (Volyňské) armády pod hlavičku Válečné rady velitelství sjednoceného Západního frontu. K 1. lednu 1920 měla Rudá armáda v oblasti Západní armády jen 4 pěší divize a 1 jízdní brigádu, 25. dubna pak už 20 pěších divizí a 5 jízdních brigád. Posílen byl především severní úsek fronty – jednotky se seskupovaly v oblasti Vitebska a Orši a v oblasti Gomelu a Mozyru v Polesí.\n\nPoláci posilovali své pozice. Francouzská vláda uvolnila Polsku půjčku 375 milionů franků a umožnila jim nakupovat vojenský materiál. Také vláda USA zajistila půjčku ve výši 56 milionů dolarů. Problémy mělo Polsko hlavně s transportem zbraní do země. Existovaly jen tři trasy – přes Československo, Německo a po moři přes Gdaňsk. První trasa byla kvůli sporům o Těšínsko přerušena, druhá přes Německo později také a třetí byla neustále ochromována stávkami gdaňských dělníků. Po ukončení okupace Pomořan a plebiscitu v Horním Slezsku a na Těšínsku bylo možno přesunout místní síly na frontu. Taktické rezervy se soustřeďovaly ve Vilnu, v Grodně a v Kamenci Podolském. K 19. dubnu proběhla také reforma velících orgánů. Józef Piłsudski byl povýšen na maršála. Fronty nahradila armádní velitelství – I. armáda (Bělorusko / gen. Żygadłowicz), II. armáda (Volyň / gen. Listowski), IV. armáda (Polesí / gen. Szeptycki) a VI. armáda (Halič / gen. Iwaszkiewicz-Rudoszański) Poláci navíc hledali podporu v okolních státech. Jednalo se především o možnou spolupráci s pobaltskými státy. Polští delegáti se účastnili konference baltských států v Helsinkách. I přes dobré vztahy s Finskem a Lotyšskem se nepodařilo prosadit spolupráci, a to kvůli odporu Litvy a nezájmu Estonska.\nO sovětském strategickém plánu se rozhodlo na poradě ve Smolensku. Účastníky byli velitel Západního frontu generál Vladimir Gittis, vrchní velitel Rudé armády Sergej Kameněv a náčelník operačního štábu Boris Šapošnikov. Oblast měla být výrazně posílena – 15 divizí (99 000 mužů) se soustředí na řece Berezina, další tři divize (27 000 mužů) v Polesí a čtyři (39 000) ve Volyni. Jihozápadní front měl být posílen I. jízdní armádou, přemístěnou z Kavkazu. Plánovaná ofenzíva měla nastat v dubnu, hlavními cíli byly města Vilno a Lida, krycí útok měl být proveden v oblasti Polesí.\n\nPolský strategický plán připravil v únoru generál Tadeusz Kutrzeba. Sestával z rychlého útoku na jižní části fronty (na Ukrajinu), kde dříve končila zima, a tímto úderem narušit mobilizaci ruských rezerv v oblasti a také přerušit dodávku potravin z úrodné Ukrajiny. Byl také připravován na duben, kdy měla být polská armáda uvedena do stavu pohotovosti „\"k umožnění definitivního rozřešení ruské otázky“\".\n\nÚvodní tah provedla polská strana. První kroky ke vpádu na Ukrajinu byly podniknuty již v březnu, kdy byl obsazen Mozyr (5.3.), Kalinkoviči (6.3.) a Šačilky (7.3.). Rusové se zformovali 19. března k neúspěšnému protiútoku proti městu Žlobin, kde nasadili i ukořistěné britské tanky Juděničovy armády. 14. dubna byli všichni polští důstojníci převeleni z výcvikových škol na frontu. 17. dubna pak polský generální štáb vydal rozkaz, aby armády zaujaly své výchozí pozice na frontě a byly připraveny rozvinout útok na Kyjev. Poláci považovali za nemožné okupovat celou Ukrajinu, potřebovali tedy politického spojence, který by byl schopen nastolit v oblasti vlastní vládu a vyvázat tak polské jednotky. Tímto spojencem se stal Semjon Petljura, ukrajinský nacionalista a vůdce direktoria Ukrajinské národní republiky, jehož armáda byla v posledních letech decimována rudoarmějci, bělogvardějci a dokonce i samotnými Poláky. Politická dohoda byla podepsána 21. dubna ve Varšavě, vojenská pak 24. dubna.\n\nHlavními silami operace byly III. armáda gen. Śmigłyho-Rydze, s hlavním stanem v Novgorodu Volyňském, II. armáda (gen. Listowski / Šerepovka) a VI. armáda (gen. Iwaszkiewicz / Ploskirov), bojů se měly účastnit i dvě neúplné ukrajinské divize. Proti nim stály jen dvě rudoarmějské armády, a to XII. (gen. Mežanin / Kyjev) a XIV. (gen. Uborevič). Sověty navíc oslabila vzpoura dvou haličských brigád, z nichž jedna přešla na polsko-ukrajinskou stranu kompletně. Ofenzíva byla zahájena 25. dubna. Ochromená Rudá armáda prakticky nekladla odpor a byla tlačena polským náporem. 26. dubna dobyli Poláci Žitomir a Korosten, 27. pak padl Berdičev a Kazatin. Poláci se po prvotních úspěších rozhodli reorganizovat a dopřáli tak Sovětům týden k provedení ústupových akcí. Kyjev byl evakuován 6. května, o den později tam triumfálně vstoupili polští vojáci. Ataman Petljura se ihned dostal k moci a spolu se svými stoupenci vyhlásil Kyjev za hlavní město Ukrajinské lidové republiky. Posledním postupem polské armády bylo obsazení Brovar z 12. května.\n\nSovětská armáda se z prvotního nezdaru rychle vzpamatovala. XII. armáda se stáhla do Nežinu, kde ji posílily 25. (Čapajevova) divize a Murtazinova brigáda baškirské jízdy. S XIV. armádou, která v té době stála u Čerkass, se spojila Kotovského jízdní brigáda. Navíc byly doplněny všechny pluky těchto dvou armád. Navíc byla do oblasti převelena I. jízdní armáda (Konarmija) generála Buďonného. Plán protiofenzívy byl vrazit klín mezi III. a VI. armádu pomocí I. jízdní armády, zatímco oddíly baškirské jízdy měly prorazit frontu na severu a obsadit Korosten. V útoku je měla podporovat nově zformovaná Fastovská skupina, pod velením generála Jakira, která měla zahájit frontální útok na postavení III. armády u Bílé Cerekve.\n\nOperace byla zahájena 27. května, kdy se pokusila I. jízdní armáda provést průlom na frontě. Jenže útoky jezdectva na pozice dobře zakopané pěchoty nebyly dostatečně účinné. Obranná linie u měst Kuratov a Lipovec nebyla dobyta, navíc polský protiútok z 2. června dokázal zajmout dva sovětské obrněné vlaky. Ten den se sešel velitelský sbor Konarmije a rozhodl o změně strategie. Místo širokých jezdeckých útoků měly být nasazeny menší úderné jednotky proti každému opevněnému bodu zvlášť. 5. června se nakonec průlom zdařil. Průlomu se účastnily 3 ze 4 divizí Konarmije, 14. u Samgorodok, 4. u Ozernu a 11. u Sněžnu, 6. pak byla v rezervě. I na ostatních úsecích fronty se rudoarmějcům dařilo. Baškirkové přerušili železniční trať do Korostenu, Fastovská skupina dobyla Bílou Cerekvi a III. armáda byla obklíčena. 7. června padl Žitomir, kde bylo osvobozeno na 5000 ruských zajatců. Stejný den padl i Berdičev. Poté se však první jízdní armáda stáhla k přeskupení a doplnění zásob, což umožnilo III. armádě se stáhnout směrem ke Korostenu, VI. směrem na jih a II. se konsolidovat. Průlom byl znovu uzavřen, avšak ruská ofenzíva se valila dál. 26. června padl Novgorod Volyňský.\n\nNa červenec byla naplánována celofrontová ofenzíva, jejímž cílem bylo dobytí Varšavy a tím zničení polské armády. Na sovětské straně se jí účastnili IV. armáda (gen Sergejev / Dvina), XV. armáda (gen. Kork / Polotsk), III. armáda (gen. Lazarevič / Lepel), XVI. armáda (gen. Dovojnov-Sologubov / Berezina) a Mozyrská skupina (gen. Čvesinov / Mozyr). K této sestavě byl přiřazen i nově zformovaný 3. jízdní sbor generála Gaji Dmitrijeviče Gaje. Proti nim stály I. armáda (gen. Żygadłowicz), IV. armáda (gen. Szeptycki) a Poleská skupina (gen. Sikorski). Ofenzíva započla 4. července ráno, kdy 3. jízdní sbor prošel mezerou mezi 10. pěší divizí a 8. jízdní divizí a 9. července obsadil Święciany. Dne 11. července pak III. armáda obsadila Minsk, 14. července padlo překvapivým útokem 3. jízdního sboru i Vilno (které podle dohod mezi Sověty a Litvou připadlo pod svrchovanost tohoto pobaltského státu). 19. července zaútočily ruské síly na Grodno. Polské vedení zde začalo stahovat své zálohy, čímž ale oslabilo jižní křídlo fronty, kde následně prorazila III. a XVI. armáda. Grodno bylo obklíčeno a 22. července se muselo vzdát. Do zajetí tehdy padlo na 5 000 Poláků. Zajímavostí je i nasazení tanků při obraně města (byly nasazeny dvě roty, avšak z obklíčení prorazily jen dva tanky). Na jižním úseku fronty překročila Rudá armáda řeku Stryj. 30. července stála na linii Osowiec-Suwałki-Lomż-Augustów a 3. srpna dosáhla Brestu Litevského. Polští komunisté téhož dne založili Prozatimní polský revoluční výbor v čele s Julianem Marchlewským. Tento výbor se měl stát zárodkem nové, rudé vlády v Polsku.\n\n12. srpna stáli bolševici 45 a 13. pak jen 19 kilometrů od Varšavy. Jejich útok na Varšavu však skončil naprostým debaklem: polská armáda zaskočila Tuchačevského jednotky rozsáhlým protiútokem a připravila jim zničující porážku (tzv. Zázrak na Visle). Navíc v Rusku vypuklo povstání v Tambovské gubernii a na Kavkaze, což zkomplikovalo postavení Rudé armády.\n\nTuchačevský narychlo sestavil ze záloh nové bojové uskupení, s nímž se pokusil zastavit nástup Poláků, nicméně v září utrpěl ještě drtivější porážku v bitvě na řece Němen a fronta se na ruské straně zhroutila. V říjnu padlo do polských rukou nejen Vilno, ale dokonce i Minsk a Korosteň a polské síly se po rozdrcení i sovětské jižní XVII. armády začaly připravovat k útoku na Kyjev. Mnohem větší starost než sovětský odpor jim v tu chvíli dělal nátlak Západních mocností, které požadovaly ukončení bojů a návrat k jednacímu stolu.\n\n21. září sovětská vláda oznámila, že je připravena znovu začít jednat s Poláky o míru. Dne 12. října bylo v Rize podepsáno příměří a stanoven rámec mírové dohody, která akceptovala většinu polských požadavků. Tzv. Rižský mír byl podepsán 18. března 1921. Polsko získalo města Vilno, Lidu, Baranoviči, Rovno a Pinsk, navíc Sověti museli uznat nezávislost Ukrajiny a Běloruska (tento bod však nebyl respektován a do měsíce byly obě tyto země znovu zcela pod kontrolou Rudé armády).\n\n\n\n"}
{"id": "68470", "url": "https://cs.wikipedia.org/wiki?curid=68470", "title": "Milevsko", "text": "Milevsko\n\nMilevsko ( ) je město v okrese Písek v Jihočeském kraji, 22 km severovýchodně od Písku a 22 km západně od Tábora na Milevském potoce. Má obyvatel. Území města se skládá ze dvou nesousedících celků – místní část Velká tvoří exklávu.\n\nMěsto je známé především díky závodům pro výrobu vzduchotechnických zařízení – ZVVZ. Každoročně se zde pořádá jarní maškarní průvod. Milevské maškary mají více než stoletou tradici.\n\nPodle dochovaných archeologických nálezů se předpokládá, že oblast dnešního města byla osídlena již ve starší době kamenné, v mladší době bronzové, době halštatské a laténské. Vlivem stěhování národů se do oblasti dostávali postupně Slované. O jejich první přítomnosti v místě vypovídají nálezy, které dokládají slovanské osídlení někdy okolo 8. století našeho letopočtu.\n\nPrvní písemná zmínka pochází z roku 1184 a týká se bohatého velmože Jiřího z Milevska. Na jeho popud byl nedaleko budoucího města založen roku 1187 premonstrátský klášter. O výstavbu kláštera se zasloužili řeholníci vedení opatem Jarlochem. Během následujících let procházel majetek kláštera rozkvětem a díky dobré správě a výhodné pozici na křižovatce cest se stal brzy jedním z nejbohatších klášterů v zemích Koruny české. Úpadek milevského kláštera je spojen s husitstvím.\n\nMilevsko bylo katolické město, takže se stalo cílem nájezdu husitů. Město bylo dobyto, klášter byl roku 1420 vypálen a majetek vyrabován. Okolní pozemky si rozebrala šlechta, v první fázi připadl do vlastnictví rodu Rožmberků, kteří ho spravovali do roku 1543, kdy připadl rodu Švamberků. V roce 1513 povolil Jindřich ze Švamberka městu vlastní pivovar. V roce 1581 dochází opětovně ke změně majitele a město se stává majetkem rodu Hodějovských z Hodějova. V roce 1640 při velikém požáru města byla zničena část domů, radnice i pivovar, nicméně budova pivovaru byla později znovu postavena. I přesto, že městský pivovar byl důvodem sporů s klášterní vrchností, pivo se v něm vařilo až do první světové války.\n\nUdálosti roku 1620 a celkový dopad na společnost společně s konfiskací majetku nekatolíkům po Bílé hoře se odrazily i v Milevsku. Majetek byl zabaven a navrácen do rukou katolického řádu premonstrátů, přesněji do rukou Strahovského kláštera. Převedení majetku pod správu kláštera mělo za následek, že se již milevský klášter nikdy nestal opět opatstvím. V 17. a 18. století bylo město zasaženo černou smrtí, která obcházela Evropu v opakujících se morových epidemiích, jež měly katastrofální dopad. Městečko i jeho okolí bylo téměř zcela zničeno. Na morovém hřbitově nedaleko od kláštera jsou oběti nákazy pohřbeny.\n\nMilevsko mělo právo hrdelního trestu, smělo tedy vynášet rozsudky smrti. Popravy se konaly na Hůrkách nebo na Šibeném vrchu. Na Šibeném vrchu se popravovalo stětím nebo provazem. Hroby popravených se nachází v blízkém lese. Poblíž vrchu se dokonce pole jmenuje Stinadla a nacházel se tam kámen, který měl sloužit jako opěra pro odsouzencovu hlavu. Bližší podrobnosti jsou zaznamenány v městské smolné knize. Stará radnice je vedena v Seznamu kulturních památek v okrese Písek.\n\nV roce 1749 zachvátilo město požár, který zničil mnoho budov ve městě včetně budov stojících na místě dnešní nové radnice. Na tomto místě po požáru bývaly obchodní prostory, než je v roce 1899 město vykoupilo na stavbu nové radnice. Na této lokalitě byla taktéž v 18. století na pouhý rok v jednom z domů první jednotřídní milevská škola.\n\nV roce 1838 byl ve městě zřízen poštovní úřad. Denně dojížděl poštovní dostavník do Tábora. O sedm let později v roce 1845 došlo k pojmenování ulic. Telegraf byl zaveden roku 1875, telefon v roce 1910. K elektrifikaci města došlo v roce 1921. Roku 1872 byl podán návrh na zřízení spořitelny v Milevsku, ale k jeho realizaci se přistoupilo až v roce 1885. První prostory měla spořitelna v budově staré radnice. Po dokončení stavby v roce 1909 měla své vlastní prostory.\n\nV roce 1875 byla část města (zvaná Zámecký okrsek) s některými domy v Masarykově ulici a s klášterem připojena k nedaleké obci Týnice. Toto uspořádání se neosvědčilo a tak se v roce 1929 opět městská část připojila k Milevsku. V roce 1890 mělo město 405 domů a 2 822 obyvatel; v roce 1930 zde bylo 654 domů a 3 298 obyvatel. Roku 1934 byly budovy pivovaru (do té doby ve vlastnictví města) prodány třeboňskému pivovaru.\n\nNásledkem poklesu produktivní populace se oblast začala ekonomicky propadat, až se stala jednou z nejchudších oblastí v zemi. Tato situace trvala až do počátku 20. století. Během druhé sv. války přišlo město o židovské obyvatele, téměř nikdo z nich se z koncentráků nenavrátil.\n\nNa základě dostupných dat z ČSÚ lze konstatovat, že počet obyvatel Milevska od roku 2010 klesá v průměru o 87 obyvatel ročně a stávající obyvatelstvo stárne.\nNejvýznamnější památkou v Milevsku je klášter Milevsko, nejstarší klášter jižních Čech, který založil mezi lety 1184–1187 pán Jiří z Milevska. K němu náleží také přilehlý kostel svatého Jiljí nacházející se uprostřed současného hřbitova. Kostel byl v původní románské podobě vystaven jako jednolodní stavba s východním pravoúhlým závěrem o celkových rozměrech 19,7×9 m. Dále se ve městě nachází třetí největší románský chrám v Čechách nesoucí jméno chrám Navštívení Panny Marie. Jedná se o trojlodní chrám se dvěma věžemi původně raně gotický, který byl později přestavěn v novorománském stylu v 19. století. Vyjma těchto sakrálních staveb se na náměstí města nachází kostel svatého Bartoloměje tvořící dominantu města.\nVedle staré fary se nachází původní budova milevské radnice. V 17. století shořela při velkém požáru původní dřevěná budova radnice, velká část domů a pivovar, který byl vedle radnice. Jednopatrová budova radnice byla znovu postavena. Později prošla mnohými přestavbami. Ve sklepení bývala mučírna. Podle této budovy která vždy sloužila jako sídlo městské správy, jako radní dům, se ulici dříve říkalo Radnodomská. V roce 1903 byla přejmenována na ulici Riegrovu. V 19. století sídlil v prostorách Staré radnice okresní soud, berní úřad a okresní hejtmanství. Těsně s budovou staré radnice sousedí budova bývalého městského pivovaru, který byl ve městě zřízen za dob Švamberků.\nNa západní straně náměstí Edvarda Beneše se nachází budova nové radnice, která byla dostavěna 20. července 1901. V roce 1937 bylo v dolních prostorách radnice otevřeno milevské muzeum. Kromě muzea zde byla i policejní strážnice. V prvním poschodí se nacházely kanceláře městského úřadu. Sgrafita na průčelí pocházejí od milevského malíře Oldřicha Pejši a jsou z roku 1936. Na protější straně náměstí se nachází budova bývalé spořitelny z roku 1909 postavená táborským stavitelem F. J. Ješem v secesním stylu.\n\n\nJedná se barokní budovu z roku 1715. Dům s krásným štítem se nachází naproti spořitelně přes ulici, na nároží náměstí E. Beneše. V roce 1729 byla k faře přidělená zahrada pod Hůrkami. Fara skutečně sloužila jako příbytek milevských děkanů, až do roku 1852. Poté byla budova starého děkanství pronajímána různým nájemcům. Budova byla klášterním majetkem až do roku 1937, kdy byla prodána do soukromého vlastnictví.\n\nNa domě čp. 118 v ulici 5. května, kde dříve býval hotel Straka, je umístěna pamětní deska historika a knihovníka strahovského kláštera Cyrila Antonína Straky, který se zde 19. listopadu 1868 narodil. Autorem desky je sochař Břetislav Benda, rodák z nedaleké Líšnice. Deska byla odhalena 5. července 1931.\n\nPomník revoluce 1945 s kašnou se nachází na náměstí Edvarda Beneše. Čtverhranná kašna byla vystavěna roku 1855, kdy byl zrušen rybníček na náměstí. Voda byla do kašny svedena ze Suchanova rybníka rok poté.\n\nPomník padlým v první světové válce z roku 1923 od sochaře Rudolfa Kabeše se nachází u vchodu do kostela sv. Bartoloměje. Na pomníku je na něm umístěna pamětní deska se 78 jmény padlých. Jeden ze jmenovaných v pořádku vrátil z ruského zajetí.\n\nPomník národního umělce a malíře Karla Stehlíka se nalézá na vrchu Hůrka, nedaleko kaple Nejsvětější Trojice.\n\nNová synagoga v Sokolské ulici s kubistickou fasádou pochází z roku 1914. Byla vysvěcena v roce 1919 a je zde pamětní deska připomínající židovskou komunitu. Synagogu dnes užívá Církev československá husitská. Ze Staré synagogy se dochovaly pozůstatky v domě čp. 387 na rozhraní Riegrovy ulice a Husova náměstí. Viditelné jsou zbytky vchodu v základech sklepa.\n\nV lesíku za městem na návrší zvaném \"Na Židovně\" je Židovský hřbitov s 200 náhrobky a obřadní síní. Byl založen v 18. století na pozemcích dřívější panské hájovny. Pohřbívat se zde začalo před rokem 1714.\n\nKaple Nejsvětější Trojice z roku 1847 je postavena na kopci zvaném Hůrka na místě bývalého popraviště. Od 15. do 18. století se zde popravovalo upálením. Místo bylo vybráno díky své poloze. Vrch nebyl zalesněný a odstrašující exekuce se daly sledovat i z velkých dálek. Kaple byla postavena na návrh milevského starosty S. Šebka na místě, kde stával mučednický sloup. Okolí je přeměněno na park. Opat Vincenc Makarius Frank si v 17. století ve svém deníku poznamenal prohlídku viditelných zbytků husitského opevnění.\n\nTato výklenková kaple je u komunikace do města ve směru od Písku před domem čp. 129.\n\nVlevo za kostelem svatého Bartoloměje na náměstí se nachází barokní kaple sv. Jana Nepomuckého z roku 1721. V tomto roce je už kaple viditelná na rytině Marca Müllera z roku 1721. Vyřezávaná dřevěná socha světce je uložena v milevském muzeu.\n\n\nTato výklenková kaple se nachází v Sokolovské ulici před domem čp. 590.\n\n\nMorový sloup se sochou Panny Marie se nachází zhruba kilometr od Milevska u komunikace vedoucí do Kovářova. Sloup je žulový, vysoký asi 4 metry. Je umístěný na hranolovitém kamenném podstavci. Sloup původně stával u staré polní cesty. Při stavbě kovářovské silnice v roce 1890 byl postaven na tento podstavec. Na morovém sloupu je umístěný zpola nečitelný nápis (IOHNAES) a letopočet 1735. Na vrcholu sloupu je umístěna replika sošky Panny Marie. Originál byl odcizen. Morový sloup byl dříve v katastru Něžovic.\n\nDruhý morový sloup se nachází v nedalekém Křižanově. Sloup je umístěný na jihu obce. Na podstavci je vytesaný letopočet 1678 a nápis IWVS. Druhý letopočet 1903 je nejspíše rok opravy sloupu. Na vrcholu sloupu je socha Panny Marie s Ježíškem.\n\nHospodářská záložna byla ve městě založena roku 1882. Dvoupatrová budova bývalé Okresní hospodářské záložny se nachází na severní straně náměstí Edvarda Beneše. Byla postavena v letech 1901 Železniční trať Tábor–Ražice 1902 milevským mistrem J. Beranem. V roce 1939 byla budova upravena a rozšířena.\n\nBudova bývalé Občanské záložny se nalézá po levé straně na Husově náměstí (dřívější název – Malé náměstí). Občanská záložna byla založena prvním okresním milevským hejtmanem Vilémem Kremerem roku 1862. Byl to první a nejstarší peněžní ústav v Milevsku.\n\nBudova bývalého okresního úřadu je na rohu Masarykovy ulice a Husova náměstí, dnes slouží jako budova polikliniky. Vznikla na místě zájezdního hostince U bílého koníčka a byla postavena za dva roky, v letech 1931. Rok poté se zde začalo úřadovat. Bylo zde sídlo nejen okresního úřadu, ale i okresního zvěrolékaře, četnictva a školního výboru.\n\nJedná se park s tímto názvem. Nachází se poblíž kláštera, ke kterému náleží. Původně byl v těchto místech les a rybník, který obklopoval klášter. Vysušením rybníka a jeho spojením s lesem byly položeny základy budoucího parku. O založení parku se zasloužili mniši z kláštera. Zejména opat Zikmund Antonín Starý se v roce 1880 rozhodl spojit dno zarostlého rybníka s lesem. Les se původně jmenoval Bažantnice, odtud příbuzný název. Bažantnice je zachycena v již zmiňované rytině Marca Müllera z roku 1721. Kromě parkové úpravy se zde nachází i žulové plastiky a sochy. Jedná se díla z mezinárodních sympozií, která se zde konají.\n\nCesta do milevského kláštera vedla po dřevěném mostě, ale ten po protržení rybníka při povodni v roce 1840 už nebyl obnoven. Přes Milevský potok byl v 19. století postaven nový kamenný most. Stavba se dvěma oblouky a sochou sv. Jana Nepomuckého byla dokončena v červnu 1857. Tato socha byla přenesena z původního mostu. Proti soše Jana Nepomuckého je umístěn litinový kříž, který byl pořízený z veřejných sbírek.\n\n\nMorový hřbitov se nachází vlevo od kláštera, na okraji lesa, severovýchodním směrem k Osletínu. V době morových nákaz 1771–1772 nepostačoval hřbitov u kostela svatého Jiljí, proto bylo přistoupeno k tomuto nouzovému řešení. V roce 1766 se konalo 94 pohřbů a v roce 1772 až 565. Za tehdejšího moru vymíraly i celé vesnice (Skoronín u Něžovic). Kamenný pomník s letopočtem 1771 nechal postavit okolo roku 1900 Eduard Schiefer, plukovník a bývalý velitel benešovského pluku. V roce 1935 nechal pomník obnovit milevský děkan Tobiáš Stach.\n\nTyto milevské školní budovy byly postaveny za bývalým okresním úřadem, směrem k Šibenému vrchu. Vyučovat se zde začalo 1. září 1935. Nejstarší škola v Milevsku byla latinská škola v klášteře roku 1543. Vyučovalo se zde do roku 1785. Městská škola byla zřízena roku 1748. První učitel Matěj Jelínek vyučoval rok v domě na místě nové radnice. Po požáru od roku 1750 byly škole přiděleny prostory v staré městské radnici. V roce 1807 byla v dnešní Masarykově ulici čp. 183 postavena dvoutřídní přízemní škola. Škola později kapacitně nepostačovala, další třídy byly v pronajatých místnostech. V letech 1877–1878 byla postavena dvoupatrová budova staré školní budovy. V roce 1935 se přistoupilo ke stavbě nových budov. V současné době slouží tyto budovy Masarykovy školy svému účelu. Je zde ZŠ T. G. Masaryka Milevsko. V Masarykově ulici čp. 183/11 je v současné době Státní všeobecné čtyřleté a šestileté gymnázium.\n\nTento kamenný kříž nechali v roce 1898 postavit majitelé hotelu Modrá Hvězda Marie a Jindřich Vodňanský. V tomto roce byl kříž vysvěcený. Nachází se za budovami milevských škol, na křižovatce ulic R. Svobodové a Jeřábkovy.\n\n\nSokolovna se nachází na Tyršově náměstí. Stavbu provedl místní stavitel František Stupka v letech 1924–1925. Místní členové přispěli svou prací. 1. května 1925 byl vložený do průčelí pamětní kámen s listinou a s pamětními medailemi. Sokolovna byla slavnostně otevřena 15.–16. srpna toho roku. Čtvrť města od sokolovny k nádraží vznikala po první světové válce.\n\nŠest secesních vil č. 479, 480, 481, 482, 483, 484 v ulici Generála Svobody jsou kulturní památkou.\n\nŽelezniční most Tábor – Ražice\n\n\nPrvní kamenný nízký kříž se nachází u komunikace ve směru ke klášteru, v Sokolovské ulici. Kříž dříve stával v úrovni cesty. V roce 1934 byl na podnět turistického odboru pietně vyvýšen a zasazen do silničního terasu. Kříž je silně poškozený na obou ramenech i vrcholu. Ke kříži se vztahuje pověst.\nDalší smírčí kříž je umístěný v lapidáriu milevského muzea. Tento kříž původně býval u nedalekého Staňkova, na místě, kde se říká Na Braniborkách. Kříž označoval hrob padlých vojáků z bitvy mezi Francouzi a Uhry z roku 1744. Smírčí kříž zde byl až do šedesátých let 20. století. Když zde oral místní traktorista a potřeboval zátěž na radlici, použil tento kříž. Po práci kříž vysypal nedaleko od Milevska. Zde byl nalezený a odvezený na trakaři do Milevského muzea.\n\nTřetí smírčí kříž, který se také nachází v lapidáriu milevského muzea býval původně v lese Chlum u obce Velká. Kříž byl na místě, kde zastřelil pytlák Lejček z Kučeře, který měl přezdívku Očko, hajného Rodlera. Chodil mu za ženou. Na kříži je málo znatelný nápis: Roku 1778 dne 13. dubna byl v tomto místě zastřelen Josef Rodler od pitlaře G. O. Další smírčí kříž byl nalezený v dvoře kláštera. Nyní je také v lapidáriu muzea. Kříž má vyobrazený letopočet 1678 a písmena W K. V okolí Milevska se nachází několik dalších smírčích křížů v okolních obcích.\n\nPověst se vztahuje k smírčímu kříži v Sokolovské ulici. Tento kříž byl postavený v místech, kde byl zabitý Vlach z Itálie, který tam strašil. Přepadal a děsil poutníky, kteří se vydali do kláštera.\n\nDalší pověst se vztahuje k morovému sloupu se sochou Panny Marie, který se nachází zhruba kilometr od Milevska u komunikace vedoucí do Kovářov. Soška je obrácena tváří směrem k Milevsku. Při stavbě silnice ji dělníci obrátili čelem k silnici, ale ona se do rána vrátila do původního směru. K Milevsku se dívá proto, že podle pověstí ochraňuje tento kraj společně s morovým sloupem v nedalekém Křižanově před morovou nákazou. Oba sloupy (milevský i křižanovský) byly postaveny po morové ráně, která tento kraj postihla. Oba morové sloupy jsou obráceny čelem k sobě, aby ochraňovaly prostor mezi nimi.\n\n\n\n\nMěsto Milevsko se skládá ze šesti částí na šesti katastrálních územích.\n\nMěstem Milevskem vede železniční trať Tábor–Ražice. Doprava zboží a osob po této trati byla zahájena roku 1889. Železniční stanice je situována nedaleko závodu ZVVZ, autobusové nádraží pak nedaleko náměstí E. Beneše. Městem prochází silnice I/19, spojující Tábor a Plzeň, a dále dopravní spojení Příbrami a Tábora.\n\n\n\n\n\n"}
{"id": "68474", "url": "https://cs.wikipedia.org/wiki?curid=68474", "title": "Gejša", "text": "Gejša\n\nGejša (芸者) je japonské slovo označujícící profesionální společnici, obvykle krásnou a inteligentní ženu, jejímž hlavním posláním je bavit muže v uzavřené společnosti tancem, zpěvem, hrou na hudební nástroje, intelektuálním hovorem či jiným uměním. Gejši patří mezi typické a neodmyslitelné symboly Japonska; na Západě jsou ovšem mylně (viz níže) ztotožňovány s prostitutkami.\n\nParadoxem je, že prvními představiteli tohoto povolání byli muži, ale v polovině 18. století se začaly prosazovat gejši-ženy, které se svým bílým make-upem a tradičním japonským šatem kimono okouzlily nejednoho Evropana. První gejša ženského pohlaví se objevila roku 1751 v nevěstinci v Kjótu. O padesát let později už byly gejšami výhradně ženy.\n\n„Gejša“ pochází ze slova \"gej\", tj. „umění“, a \"ša\" které znamená „přítomnost“ (ve smyslu bytí) nebo „společnost“ (ve smyslu doprovodu). Slovo gejša tedy znamená přítomnost umění, doprovod umělkyně. \n\nObličej a šíji si gejši natíraly bílým make-upem vždy však nechávaly na okrajích (u vlasů) nepatrný kus nenabarvené kůže, aby daly najevo že je barva jen maska a muže vzrušovalo vidět pravou tvář gejši. Totéž u šíje, kde se většinou malovaly dvě nebo tři čáry ve tvaru klínů, což má působit dramaticky a velmi eroticky. Obočí a oční linky si zvýrazňovaly uhlíkem z větvičky paulovnie plstnaté. Část rtů si natíraly pigmentovou směsí, tak aby jejich ústa vypadala menší než skutečná, což bylo v Japonsku považováno za ideál krásy. Ke kadeřníkovi se chodilo jednou za týden, neboť gejšin účes byl velmi pracný, kde se do vlasů vtíral horký vosk, aby účes držel. Účesů je hned několik a aplikují se podle věku gejši a podle ročního období. Rovněž se měnily účesy podle módy. Jedním z nich je \"momoware\", který nosily nejmladší gejši-učednice, další \"warešinobu\", \"ofuku\" (zjednodušená verze warešinobu), \"kacujama\" nebo \"sakko\".\n\nGejši-učednice \"majko\" nosí kimono s dlouhými kapsovitými rukávy a velmi výrazným \"obi\", což je pás kimona, který se váže na zádech. Začíná u hrudní kosti a končí u pupku. Obi vlastně kimono nedrží, o to se starají provázky a sponky, které se teprve pod obi skryjí. Samotný uzel obi je velmi složitý a je zapotřebí mnoho vycpávek, aby vypadal tak, jak má. Gejša-učednice nosí velké široké obi, které na zádech tvoří jakoby baťůžek, z něhož pokračují dlouhé visící kusy obi až na zem. Oblečení dospělé gejši vypadá jednodušeji a více podtrhuje ženskou postavu a rukávy nejsou obvykle tak kapsovité jako u gejši-učednice. Obi je kratší a na zádech tvoří pouze malý uzlík, připomínající krabičku.\n\nVýchova budoucí gejši začíná v útlém věku, někdy tradičně už ve 3 letech a 3 dnech, což absolvují většinou dcery bývalých gejš. Již tehdy se tato děvčátka začínají učit tančit, zpívat, příjemně hovořit a studují i umění čajového obřadu, kaligrafie, hru na šamisen (japonská kytara se třemi strunami potažena kůží), flétnu, bubínky a mnoho dalších tradičních japonských umění. Kolem 14 let se z nich stává gejša-učednice \"majko\" a ujímá se jich starší gejša, kterou provází na večírky a která je seznamuje se svými zákazníky. Teprve v 18 letech se stávají pravými gejšami. Během celého svého života gejši nadále navštěvují školu, kde pokračují v učení tance a hry na hudební nástroje.\n\nDo 50. let 20. století bylo gejšiným obvyklým krokem k dospělosti tzv. \"mizuage\", obřadné odpanění. Poté bylo kvůli zákonu o prostituci zakázáno. Když byla gejša-učednice dostatečně známá a oblíbená, mohla prostřednictvím své mistrové nabídnout k prodeji své panenství, což byl významný rituální milník dospělosti a mimo jiné získanou částkou měla splatit dluh za svou stravu, drahá kimona, výchovu a výuku v uměních. Majitelka čajovny, kde byla gejša-učednice zaregistrovaná (a požívala tedy patronát paní domu, žila pod její střechou a dostávalo se jí tam téměř veškeré výuky), začala \"mizuage\" nabízet nejbohatším zákazníkům domu nebo nejbohatším mužům města a řídila následnou, společensky prestižní, dražbu o právo prvního styku s dotyčnou dívkou. Muž s dobrým společenským postavením, který nabídl největší částku a případné další výhody, pak měl to privilegium zbavit gejšu-učednici panenství. Poté se mnohdy gejša už s tímto zákazníkem nestýkala a pokud ano, nadále toto privilegium s gejšou spát neměl, neboť gejši sice byly profesionální společnice a umělkyně, ale své milenecké vztahy si rozhodovaly samy, protože s jejich prací nijak nesouvisely.\n\nV západním světě se stalo slovo gejša synonymem japonské prostitutky, ale velmi neprávem. Za prvé gejša je společnice pro společenská setkání a stará se o kulturní zabavení hostů hudbou, zpěvem, uměním, básněmi, hrami a učenou filosofickou konverzací. Pokud byla gejša úspěšná a krásná, stávalo se, že jí bohatý a vlivný muž nabídl oficiální milenecký poměr. Tento vztah byl veřejný a muž byl veden jako její \"danna\" (patron). Platil v době jejich vztahu (který trval většinou půl roku až rok) většinu jejích značných výdajů za bydlení, jídlo a školu a klasický hodinový honorář, za čas, který s ní strávil, avšak měl nárok na určité výsady. V podstatě to značně připomínalo klasické milenecké uspořádání, pouze s tím rozdílem, že gejši vždy samy rozhodovaly, zda s mužem naváží i fyzický poměr, ačkoliv byly kromě této výjimky smluvně povinné jim věnovat třeba i veškerý volný čas co měly a starat se o jejich kulturní přání a zábavu na úrovni.\n\nZa druhé tradiční japonská prostitutka nosila mnohdy stejně skvostná kimona i účesy, pouze vzory na oděvu ve svých významových kombinacích postrádaly vybraná a učená poselství a spíše významem oznamovaly do světa světskost a (mnohdy nevkusnou) marnotratnost nositelky, takže bylo pro cizí cestovatele neznalé požadavku skromnosti a obvyklých vzorů a jejich významů velice jednoduché si je s gejšou splést. Hlavní rozdíl byl v pásu obi, které prostitutky zavazovaly zepředu a v líčení, které bylo u prostitutek křiklavé až vulgární (prostitutky také nosily lehce odlišné účesy a užívaly levnější materiály, protože neměly finanční možnosti a společenskou prestiž gejš nutnou k získání výběrových látek). Po druhé světové válce se velmi rozmohlo cestování do Japonska, což se týkalo převážně amerických okupačních vojáků. Ti mnohdy nepoznávali rozdíl mezi gejšou a prostitutkou a požadovali od obojích stejné služby. V té době se Japonsko vzpamatovávalo z porážky ve válce a běžní lidé byli na pokraji zoufalství i svých finančních možností, neboť je válka velice vyčerpala. Proto mnoho gejš přistoupilo na to, že svým nejbližším zákazníkům dopřejí různá privilegia. Nejednalo se však o samozřejmost. Z toho důvodu také nebylo povolání gejši zakázáno v roce 1957, kdy byla zakázána prostituce.\n\nDnes už učení mladých gejš nemá takovou tradici. Zatímco na začátku minulého století bylo v Kjótu, tradičním městu gejš, několik tisíc umělkyň, dnes se toto číslo pohybuje řádově v několika desítkách. Tyto ženy se převážně živí jako hostesky na oficiálních banketech firem a předváděním tradičních umění pro turisty. Soukromé večírky s gejšami už jsou dnes málo časté. Spatřit gejšu na ulici japonského města je téměř nemožné, a pokud se to podaří, většinou se s výjimkou velkých festivalů jedná o převlečenou japonskou školačku, která se nechá fotografovat davy turistů. Pravé gejši jsou příliš zaměstnané v čajovnách, než aby měly čas se procházet jen tak městem.\n\nV současnosti jsou zákazníky gejš převážně politici, obchodníci, šéfové podsvětí a turisté (služby zprostředkovávají hotely a turistické kanceláře, je poměrně obtížné najmout gejšu osobně). Gejši mají za úkol konverzovat s hosty, tančit, zpívat, lichotit, hrát hry, skládat origami, přednášet básně. Účet přichází poštou za několik dnů a při pěti hostech dosahuje kolem milionu jenů (několik set tisíc korun). Gejši bývají také najímány na důležitá obchodní jednání a schůze, aby jim dodaly lesku a účastníkům pocit luxusu. Pro samotné muže představuje gejša jejich úspěch. Gejša je mužovou důvěrnicí i komplicem.\n\n\n\n"}
{"id": "68475", "url": "https://cs.wikipedia.org/wiki?curid=68475", "title": "Network address translation", "text": "Network address translation\n\nNetwork Address Translation (NAT, ) je v počítačových sítích způsob úpravy síťového provozu procházejícího přes router přepisem zdrojové nebo cílové IP adresy, případně i hlaviček protokolů vyšší vrstvy (např. číslo portu u TCP, UDP, ICMP Query ID u ICMP atd.). NAT může být implementován softwarově na běžném počítači (např. v jádře Linuxu pomocí iptables/netfilter) nebo může být realizován přímo ve firmware či hardware routeru. NAT se většinou používá pro přístup více počítačů z lokální sítě do Internetu prostřednictvím jediné veřejné IP adresy (viz gateway). NAT však znemožňuje přímou komunikaci mezi klienty (end–to–end spojení) a může snížit rychlost přenosu.\n\nV IP datagramu se dle pravidla změní zdrojová IP, případně i zdrojový port u protokolů TCP/UDP. Výraz S-Nat je využíván některými firmami i k označení \"secure NATu\".\n\nV IP datagramu se dle pravidla změní cílová IP/cílový port TCP/UDP. D-NAT se často používá v tzv. captive portálech veřejných Wi-Fi hotspotů, nebo při zveřejnění služby, umístěné v privátní síti, pro veřejně přístupnou IP adresu.\n\nMaškaráda (dynamický NAT) je zřejmě nejčastěji používanou variantou NATu. Dorazí-li na router z vnitřní sítě IP datagram, je mu změněna zdrojová IP a tcp/udp port, paket je následně odeslán dále dle směrovací tabulky. Změněný i původní port včetně původní IP je uchován v dynamické NAT tabulce. Příchozím paketům na vnějším rozhraní routeru je porovnáván cílový port oproti NAT tabulce, podle které je následně přepsána cílová adresa. Příkladem může být NAT v domácích routerech překládající adresy v rozsahu domácí privátní sítě na veřejnou adresu přidělenou poskytovatelem, nebo jiný privátní rozsah poskytovatele (v případě použití tzv. carrier-grade NATu).\n\nAdresy jsou překládány tak, že adresa, nebo dokonce jen služba v síti lokální má vyhrazenu adresu na vnějším rozhraní routeru. Tato konfigurace bývá řešením menších ISP pro poskytnutí veřejných IPv4 koncovým uživatelů za carrier-grade NATem.\n\nCarrier-grade NAT (CGN) je topologie sítě, kdy provoz mezi koncovým zařízením a Internetem není překládán jen mezi IP rozsahem LAN domácí/firemní sítě a sítí poskytovatele, ale dochází ještě k dalšímu překládání IP v rámci vnitřní sítě poskytovatele. IANA vyhrazuje pro takové sítě zvláštní rozsah 100.64.0.0/10. Taková konfigurace bývá označována jako NAT444.\n\nVe světě Windows je to například program WinRoute od Kerio Technologies Inc. Funkce je implementována i v samotných Windows (Windows 2000 a novějších).\n\nLinuxová implementace je například u iptables.\n\nPro BSD je možné použít IP Filter a z něj pak ipnat.\n\n\n\nPro obcházení problémů, které NAT způsobuje, jsou k dispozici různé techniky umožňující (přímou) komunikaci mezi zařízeními za NAT – viz NAT traversal nebo Hole punching. Protokol UPnP ( ) umožňuje automatickou konfiguraci přesměrování portů na routeru, avšak vyžaduje vysokou úroveň důvěry mezi ovládající stanicí a routerem, což například v případě Carrier-grade NAT není možné.\n\nBezpečnostní díra DNS protokolu, kterou 8. července 2008 ohlásil Dan Kaminsky, byla nepřímo způsobena NAT mapováním portů. Aby se tomu zabránilo, tak je potřeba, aby se nepřekládala původní čísla UDP portů odchozích DNS požadavků ze serveru, který je za NATem. Doporučuje se, aby pomocné DNS servery využívaly náhodné porty. Když NAT způsobí, že porty nebudou náhodné, tak bude DNS server zranitelný.\n\n"}
{"id": "68477", "url": "https://cs.wikipedia.org/wiki?curid=68477", "title": "Digital Subscriber Line", "text": "Digital Subscriber Line\n\nDSL ( ) je technologie, která umožňuje využít stávající účastnické telefonní vedení pro vysokorychlostní přenos dat. Využívá telefonní rozvody kroucenou dvojlinkou nebo plochým nekrouceným kabelem. Jednotlivé typy DSL se liší v používaném frekvenčním pásmu, maximální rychlosti a dosahu. Obecně platí, že čím větší vzdálenost od ústředny nebo méně kvalitní vedení, tím nižší maximální dosažitelná rychlost. Soubor všech různých typů se označuje xDSL.\n\nPro běžné domácí nasazení se obvykle využívá asymetrická varianta (ADSL), kde je vyšší přenosová rychlost ve směru k zákazníkovi ( ) a nižší rychlost směrem od zákazníka ( ). Ve firemním prostředí se používají symetrické varianty, kde jsou obě rychlosti stejné.\n\nRozdělení služeb DSL:\n\nV ČR se používají:\n\nDalší varianty:\n\nÚčastnická přípojka může být současně použita pro DSL i ISDN (podle Annex-B).\n\nPřestože existovaly firmy, které nabízely „DSL po rozvodech kabelové televize“, například pod názvem CableDSL, o technologii DSL se nejednalo. Datové přenosy po kabelových rozvodech se nazývají DOCSIS.\n\n"}
{"id": "68481", "url": "https://cs.wikipedia.org/wiki?curid=68481", "title": "Síťový přepínač", "text": "Síťový přepínač\n\nSíťový přepínač () je v informatice aktivní prvek v počítačové síti, který propojuje jednotlivé prvky do hvězdicové topologie. Přepínač obsahuje větší či menší množství síťových portů (až několik stovek), na něž se připojují síťová zařízení nebo části sítě. Přepínač přeposílá síťový provoz jenom do těch směrů, do kterých je to potřeba, čímž se odlišuje od jednoduššího hubu.\n\n\nS přepínačem se nejčastěji setkáváme jako s aktivním prvkem v síti Ethernet realizované kroucenou dvojlinkou. Zde nahradil dříve používané huby (rozbočovače), které signál jednoduše kopírovaly do všech ostatních rozhraní. Pracuje zde na 2. vrstvě OSI modelu. Vedle vyššího výkonu (stanice připojené k různým rozhraním přepínače navzájem nesoutěží o médium) znamená přínos i pro bezpečnost sítě, protože médium již není sdíleno a data se vysílají jen do rozhraní, jímž je připojen jejich adresát.\n\nAdresování se přepínači učí automaticky z procházejícího provozu, konkrétně z adres odesilatelů uvedených v rámcích, které do přepínače přicházejí. Používá se algoritmus Backward Learning Algorithm. Z těchto údajů si přepínač automaticky plní tabulku identifikující cílová rozhraní pro jednotlivé adresy. Pokud přepínač dostane k doručení rámec směřující na jemu dosud neznámou adresu, chová se jako hub a rozešle rámec do všech ostatních rozhraní. Lze očekávat, že oslovená stanice pravděpodobně odpoví a přepínač se tak vzápětí dozví, kde se nachází.\n\nEthernetové přepínače mají problém se smyčkami v síti, vytvářenými za účelem redundance. Pokud síť obsahuje smyčku (mezi dvěma uzly existuje více než jedna cesta), mohou pakety od stejného odesilatele přicházet chaoticky z různých rozhraní a dokonce tentýž paket může do přepínače dorazit několikrát. Přepínač není v takovém prostředí schopen rozpoznat, kde se kdo nachází. Tento problém řeší přepínače mechanismem zvaným Spanning Tree Protocol, kterým se dohodnou na nepoužívání některých tras tak, aby ze sítě zmizely smyčky. Vytvoří se minimální kostra sítě dosahující do všech jejích míst. Když dojde ke změně v topologii (např. rozpojení některé linky), bude aktivována některá z dosud odstavených tras tak, aby nový strom nadále pokud možno pokrýval celou síť. Tyto změny se ovšem nedějí okamžitě, je zde jisté zpoždění.\n\nPřepínače dnes často nabízejí i některé pokročilejší funkce, jako například\n\nKromě klasických přepínačů (tzv. \"layer 2\"), které pracují na linkové vrstvě, existují i pokročilejší přepínače, které rozhodují o cíli přijatého rámce na základě informací z vyšších síťových vrstev a složitějších pravidel. Pokud je rozhodnutí založena na IP adrese, označují se takové přepínače jako \"layer 3\". Je-li rozhodnutí prováděno nejen podle IP adresy, ale i podle čísla síťového portu, označují se jako \"layer 4\". Číslo zde označuje pořadí síťové vrstvy v referenčním modelu ISO/OSI.\n\nV síti ATM představují přepínače základní stavební kameny sítě. Mají úlohu podobnou jako směrovače v IP – hledají cesty pro přepravu paketů a zajišťují ji. ATM je ovšem služba spojovaná, proto ATM přepínač hledá cestu k cíli jen při navázání spojení. V případě úspěchu si ji poznamená do předávacích tabulek. Jednotlivé datové buňky pak předává velmi rychle na základě jimi nesených identifikátorů (VPi,VCi), podle nichž pozná příslušnost k dříve navázanému spojení.\n\n"}
{"id": "68482", "url": "https://cs.wikipedia.org/wiki?curid=68482", "title": "Československá měnová reforma (1953)", "text": "Československá měnová reforma (1953)\n\nČeskoslovenská měnová reforma z roku 1953 byla měnová reforma československé koruny provedená 1. června 1953, kterou se tehdejší komunistická vláda snažila dosáhnout znehodnocení měny, vypořádat se s přídělovým systémem, zastavit černý trh a také snížit poměr poptávky vůči chudé poválečné nabídce. Tehdejší mocí byla reforma prezentována jako vítězství \"pracujícího lidu\" a úder buržoazii, důsledkem však bylo znehodnocení úspor, propadnutí vázaných vkladů všeho obyvatelstva a pokles jeho životní úrovně. Anulováním dluhů státu vůči domácímu obyvatelstvu šlo o faktický státní bankrot.\n\nNa začátku 50. let 20. století, tedy několik let po konci druhé světové války a krátce po nástupu komunistického režimu, panovala v Československu hluboká ekonomická krize. Spotřebního zboží byl na trhu nedostatek, jeho distribuce byla proto dosud (od válečného roku 1939) zajišťována na příděl, a obyvatelstvo nemělo kde realizovat svou kupní sílu. Ekonomika země sice rostla závratným tempem, to mělo ovšem souvislost se zapojením země do struktur zemí patřící do sovětské sféry vlivu, protože 32 % strojírenské výroby směřovalo k armádě a polovina všech investic byla určena na rozvoj těžkého strojírenství. Provedením měnové reformy mohl stát připravit občany o peníze, za které jim neměl co nabídnout.\n\nK provedení měnové reformy došlo v roce 1953 navzdory tvrzení prezidenta republiky Antonína Zápotockého, který ještě v pátek 29. května večer ve svém rozhlasovém projevu veřejnost údajně ujišťoval, že \"„naše měna je pevná a měnová reforma nebude, všechno jsou to fámy, které šíří třídní nepřátelé“\". Historik Zdeněk Jirásek ale existenci takového projevu zpochybnil. Podle archiváře Richarda Mahela možná záznam projevu komunisté zničili. V rozhlasovém pořadu Tisíc příběhů část proslovu pouze přemluvili.\n\nAvšak 30. května po páté hodině večerní předseda vlády Viliam Široký v rozhlase oznámil, že stávající bankovky budou platit pouze do konce měsíce. Počínaje 1. červnem byly vyměňovány za nové, které byly již v předstihu vytištěny v Sovětském svazu.\n\nMzdy a ceny se přepočítaly v poměru 5:1. Hotovost do 300 Kčs na osobu se přepočítávala v poměru 5:1 (pouze však u osob, \"které nepoužívají námezdní práci\"), u všech ostatních forem (včetně hotovosti právnických osob) šlo již o poměr 50 Kčs starých peněz za 1 Kčs nových peněz. \n\nVklady fyzických osob u peněžních ústavů do 5 000 Kčs včetně byly přepočítávány v poměru 5 Kčs starých peněz za 1 Kčs nových peněz, vyšší vklady do 10 000 Kčs už v poměru 6,25:1, vklady do 20 000 Kčs v poměru 10:1, ty do 50 000 Kčs 25:1 a vyšší v poměru 30:1, vklady složené na nové vkladní knížky po 16. květnu 1953 se přepočítávaly v poměru 50:1. Vklady na knížky dělníků a úředníků z pravidelného podnikového spoření se přepočítávaly v poměru 5:1. Prémie životního pojištění se přepočítaly v poměru 20:1. \n\nZůstatky na účtech státních organizací a některých JZD (III. a IV. typu) se přepočítávaly v poměru 5:1. Zůstatky na účtech soukromých podniků se přepočítávaly v poměru 50:1, s výjimkou částky nepřevyšující částku vyplacených mezd za předchozí měsíc, když tato část se přepočítavala v poměru 5:1. \n\nZcela zrušeny bez náhrady byly vázané vklady vzniklé při měnové reformě v roce 1945, závazky z tuzemských cenných papírů vydaných před rokem 1945 i závazky státních dluhopisů a dluhopisů jiných finančních institucí vydané po roce 1945.\n\nPrůměrně došlo k celkovému přepočtu 10:1 (Vklady ve státní spořitelně před měnovou reformou 9 000 000 Kčs, po přepočtu 930 000 Kčs). Byl dramaticky redukován objem oběživa ze zhruba 52 miliard starých korun na 1,4 miliardy nových, tedy přibližně 37:1.\n\nReformu většina obyvatel pochopila jako velkou krádež, tím spíše, že členové komunistické strany dostali často lepší kurs, který navíc nebyl vázaný na výši částky. V některých městech došlo po reformě k nepokojům, zejména mezi dělníky. Největší odpor vzbudila měnová reforma v Plzni, kde byl její dopad ještě zvýrazněn tím, že plzeňská Škodovka úmyslně vyplatila mzdy dříve, před reformou (tzv. plzeňské povstání). Nepokoje byly potlačeny silou. Za účelem dosažení svých cílů poškodila měnová reforma velké množství drobných i velkých střadatelů, živnostníků a obchodníků, kteří přišli o provozní kapitál.\n\nStatistická ročenka ČSR z roku 1958 uvádí následující srovnání maloobchodních cen v letech před a po měnové reformě (1. června 1953):\nProtože byla měnová reforma provedena bez předchozího souhlasu Mezinárodního měnového fondu, bylo Československu po nátlaku v roce 1954 za toto \"nedodání požadovaných údajů\" ukončeno v této organizaci členství.\n\n\n"}
{"id": "68484", "url": "https://cs.wikipedia.org/wiki?curid=68484", "title": "Měnová reforma", "text": "Měnová reforma\n\nMěnová reforma je složitý a nákladný ekonomický krok, při němž je zásahem státu nebo jiné moci změněna hodnota platidla nebo platidlo samo na určitém území.\n\n\n\n\n\n\n\n\n"}
{"id": "68496", "url": "https://cs.wikipedia.org/wiki?curid=68496", "title": "Okres Poltár", "text": "Okres Poltár\n\nOkres Poltár je jedním z okresů Slovenska. Leží v Banskobystrickém kraji, v jeho středovýchodní části. Na severu hraničí s okresem Brezno a Detva, na jihu s okresem Lučenec a Rimavská Sobota.\n\n"}
{"id": "68497", "url": "https://cs.wikipedia.org/wiki?curid=68497", "title": "Pomocná stráž Veřejné bezpečnosti", "text": "Pomocná stráž Veřejné bezpečnosti\n\nPomocná stráž Veřejné bezpečnosti (PS VB) byla organizace působící v Československu v letech cca 1952 až 1990 při udržování veřejného pořádku. \n\nČlen Pomocné stráže VB ve svém volném čase aktivně a zdarma pomáhal bezpečnostním orgánům. Každý pomocník nosil na rukávu civilního oděvu v době své služby modrou pásku s označením Pomocná stráž VB, později žlutou pásku s označením PS-VB a nakonec žlutou pásku s označením PS VB.\nPodle zákona se členy Pomocné stráže Veřejné bezpečnosti mohli stát dobrovolně se hlásící českoslovenští státní občané starší 21 let, kteří (dobová fráze) jsou oddáni socialistickému společenskému a státnímu zřízení a požívají všeobecné vážnosti a důvěry.\n\nLidová tvořivost přiřkla zkratce PS VB alternativní významy, například „Pitomec stojící vedle blbce“.\n\nPomocná stráž Veřejné bezpečnosti (PS VB) do jisté míry posilovala bezpečnostní sbor, tedy VB. SNB (Sbor národní bezpečnosti) vznikl po II. světové válce v roce 1945. Tudíž není až tak možné konstatovat, že se jedná o organizaci, která vznikla v době socialismu. Sbor národní bezpečnosti (SNB) se dělil na několik organizačních celků. Jako nejznámější je Veřejná bezpečnost (VB) a Státní bezpečnost (StB). Ke složce Veřejné bezpečnosti, což byla uniformovaná složka, patřila i Pomocná stráž Veřejné bezpečnosti (PS VB).\n\nČlenové PS VB nebyli ozbrojeni, a pokud službu konali v přítomnosti uniformovaného příslušníka VB, byli podřízeni jeho příkazům.\n\nTaké Pohraniční stráž (PS) měla své pomocníky.\n\nPomocná stráž Veřejné bezpečnosti byla ustavena de iure zákonem 286/1948 Sb. o národní bezpečnosti.\nV této fázi nebyla svým názvem dosud ani pojmenována - slovy zákona, volně citováno - \"k ochraně lidově demokratického zřízení, státních hranic, majetku, bezpečnosti a veřejného pořádku bylo možno povolat spolehlivé, dobrovolně se hlásící občany\" (§ 15). Tamtéž zákon upravoval i pravomoci.\nNechá se předpokládat, že do roku 1952 nebyla Pomocná stráž Veřejné bezpečnosti ani uvedena do praxe, protože až v tomto roce byly splněny právní podmínky pro výkon služby.\nVyhláška 31/1952 Sb. o zevním označení členů Pomocné stráže Veřejné bezpečnosti vydaná na základě zákona 286/1948 Sb. stanovuje označení členů PSVB modrou rukávovou páskou.\n\nNásledně vyšla vyhláška 56/1962 Sb. o Pomocné stráži Veřejné bezpečnosti. Ta upravovala členství PSVB, nové zevní označení žlutou rukávovou páskou, pravomoci PSVB.\n\nNovým zákonem 70/1965 Sb. o Sboru národní bezpečnosti byl zrušen dosavadní zákon 286/1948 Sb., avšak je zde výslovně stanoveno, že vyhlášky vydané na základě předchozího zákona se považují za vyhlášky vydané podle nového zákona. Jinými slovy vyhláška 56/1962 Sb. Pomocné stráži Veřejné bezpečnosti upravující členství, označení a pravomoci je i nadále v účinnosti.\n\nVyhláška z roku 1962 je zrušena až vyhláškou 76/1971 Sb. o Pomocné stráži Veřejné bezpečnosti. Nová vyhláška stanovuje podmínky členství, slib, organizaci jednotek PSVB, zevní označení a pravomoci.\n\nNásledně v roce 1974 vychází zákon 40/1974 Sb. o Sboru národní bezpečnosti a spolu s ním v jedné částce vyhláška 43/1974 Sb. o Pomocné stráži Veřejné bezpečnosti.\nZákon upravuje podmínky členství, slib, organizaci jednotek PSVB, pravomoci, pověření ministerstva vydat vyhlášku, úpravu náhrad škody a povinnost mlčenlivosti.\nVyhláška upravuje znění slibu, zevní označení, povinnosti členů PSVB, možnost ocenění členů a způsoby ukončení členství.\n\nZdroj \n\nVyhláška 31/1952 Sb. o zevním označení členů Pomocné stráže Veřejné bezpečnosti vydaná na základě zákona 286/1948 Sb. stanovuje zevní označení členů PSVB. Tím je rukávová modrá páska šíře 90 mm se žlutým textem \"Pomocná stráž VB\" a s číslem, kde znaky jsou psány písmem o velikosti 20 mm a šířkou 4 mm, páska je opatřena úředním razítkem.\nVyhláška 56/1962 Sb. o Pomocné stráži Veřejné bezpečnosti stanovuje jako zevní označení žlutou rukávovou pásku šíře 105 mm se modrým textem \"PS-VB\" (se spojovníkem), kde znaky jsou psány modrým písmem o velikosti 35 mm a šíři 20 mm. Na vyžádání se člen PSVB prokazuje průkazem člena Pomocné stráže Veřejné bezpečnosti.\n\nVyhláška 76/1971 Sb. o Pomocné stráži Veřejné bezpečnosti stanovuje jako zevní označení žlutou rukávovou pásku šíře 105 mm se modrým textem \"PS VB\" (s mezerou), kde znaky jsou psány modrým písmem o velikosti 35 mm a šíři 20 mm, páska je opatřena úředním razítkem. \nNa vyžádání se člen PSVB prokazuje průkazem člena Pomocné stráže Veřejné bezpečnosti.\n\nVyhláška 43/1974 Sb. o Pomocné stráži Veřejné bezpečnosti stanovuje jako zevní označení žlutou rukávovou pásku šíře 105 mm se modrým textem \"PS VB\" (s mezerou), kde znaky jsou modrým psány písmem o velikosti 35 mm a šíři 20 mm, páska je opatřena úředním razítkem. \nNa vyžádání se člen PSVB - ve smyslu zákona 40/1974 Sb. - prokazuje průkazem člena Pomocné stráže Veřejné bezpečnosti.\n\nTechnicky: Základ pásky tvořila textilie, na vnějším povrchu byla impregnovaná. Oba konce pásky byly napevno spojeny krejčovskými gumami, páska se tedy navlékala na rukáv\n\nPůvodní pravomoci Pomocné stráže Veřejné bezpečnosti odpovídaly pravomocím příslušníků Sboru v rozsahu § 9 a § 10 zákona 286/1948 Sb.\n\nPravomoci poté upravuje vyhláška 56/1962 Sb. o Pomocné stráži Veřejné bezpečnosti. Ta umožňuje napomenout občana porušujícího veřejný pořádek a v závažnějších případech zjistit jeho totožnost, zastavovat a kontrolovat vozidla, zakázat jízdu opilému řidiči, zadržet osobu přistiženou při páchání trestného činu, zamezit jejímu útěku a zajistit důkazy. Tomu odpovídá na druhé straně povinnost občanů uposlechnout výzev.\n\nPravomoci pak nově stanovuje vyhláška Federálního ministerstva vnitra 76/1971 o Pomocné stráži Veřejné bezpečnosti. Podle té je člen oprávněn vyzvat občana k upuštění od protiprávního jednání, napomenout občana porušujícího veřejný pořádek a v závažnějších případech zjistit jeho totožnost, předvést občana na útvar Sboru národní bezpečnosti, pokud neprokáže totožnost nebo pokud jeho nepřístojnosti či narušení veřejného pořádku jsou zvlášť hrubé, zastavovat vozidla a provádět jejich kontrolu (zde již jen v odůvodněných případech a ne mimo obec za snížené viditelnosti), dále zakázat jízdu opilému řidiči nebo technicky nezpůsobilému vozidlu, zajišťovat důkazy a zjišťovat svědky ke spáchanému protiprávnímu činu; tolik samostatné pravomoci členů.\nPři výkonu služby s příslušníkem VB mohou v zákonném rozsahu použít obušek nebo slzotvorný prostředek.\n\nK další právní úpravě pravomocí dochází - tentokrát zákonem - zákonem 40/1974 Sb. o Sboru národní bezpečnosti. Členové Pomocné stráže Veřejné bezpečnosti jsou oprávnění požadovat vysvětlení od osob (pachatelů i svědků) za účelem objasnění protiprávního jednání, při porušení veřejného pořádku občana napomenout nebo i jej vyzvat k prokázání totožnosti, ve stanovených případech vyzvat osobu k následování na útvar Veřejné bezpečnosti (neprokázání totožnosti, výtržnosti, páchání přečinu nebo trestného činu), zastavit vozidlo, jehož řidič se dopustil závažného porušení pravidel silničního provozu, a pak vyžadovat od řidiče potřebné doklady, dále zakázat jízdu opilému řidiči nebo z jiných vážných důvodů, zajistit místo činu. Při výkonu služby s příslušníkem VB mohou v zákonném rozsahu použít použít obušek nebo slzotvorný prostředek.\n(Pozn. 1: Oproti předchozím úpravám je postupně omezováno oprávnění zastavovat vozidla. Naproti tomu platná vyhláška 100/1975 Sb. o pravidlech silničního provozu uvádí pouze \"zastavovat vozidla jsou oprávněni ... členové Pomocné stráže Veřejné bezpečnosti ...\"; důvodem nesouladu je patrně fakt, že řidič je povinen zastavit vozidlo, a ne posuzovat, zdali bylo zastaveno oprávněně\nPozn. 2.: Vedle výše uvedeného se považovalo podle interních pokynů za legální zastavovat vozidla při usměrňování provozu, jako při uzavírkách, dopravní nehodě apod.).\n\nZ pravomocí daných Pomocné stráži VB lze vysledovat tendenci postupného přechodu od složky více represivní ke složce více preventivní (tj. od pravomocí rozsahu policistů od r. 1948 až k pravomocem napomenutí občana nebo zastavení vozidla jen v závažných případech od r. 1974).\nČlenové Pomocné stráže VB vykonávají hlídkovou službu samostatně nebo s příslušníkem SNB. (Výslovně je to stanoveno v § 56 vyhlášky 40/1974 Sb., dále tak nepřímo vyplývá z pravomocí, které jsou rozděleny na \"pravomoci členů\" a \"pravomoci členů v přítomnosti příslušníka\", resp. \"pravomoci členů do příchodu příslušníka\").\n\nPravomoc zadržet\n\nosobu přistiženou při páchání trestného činu měl podle trestního řádu každý občan.\n\nPodle výše uvedených obecně platných předpisů byl zevně označený člen Pomocné stráže Veřejné bezpečnosti veřejným činitelem.\n\nJednotky PS VB byly zřizovány základních útvarech VB, tedy při jednotlivých obvodních (místních) odděleních VB nebo při dopravních inspektorátech, a těm podléhaly. Jednotka PS VB byl souhrn individuálně přijatých členů.\nDá-li se vůbec o Pomocné stráži Veřejné bezpečnosti hovořit jako o organizaci (dnešními pojmy sdružení, spolek), pak je tato organizace zřízena zákonem. \nNejvyšším dohledaným organizačním článkem je celostátní konference, dále pak krajské konference a okresní konference PSVB. Na její návrh mohl náčelník OVB OS SNB (patrně odbor Veřejné bezpečnosti okresní správy SNB) zřídit okresní štáb PSVB. \nNa základním útvaru působila jednotka PSVB v čele s vedoucím, v případě více jednotek může náčelník ZÚ VB zřídit obvodový štáb složený z vedoucích jednotek.\nTuto vertikální strukturu považuji za poměrně formální: Činnost PSVB byla vymezena zákonem a rámcová témata či konkrétní úkoly zadávali jednotkám či členům PSVB příslušníci VB.\nČlenské schůze jednotek ve významu rozhodovacího orgánu (např. pro přijímání nových členů) neexistovaly, schůze členů měly především význam operativně-organizační a vzdělávací. \n\nČlenové PS VB byli podle zákona (vyhlášky) vybaveni rukávovou páskou a průkazem člena.\nVedle toho byli zpravidla vybaveni svítilnou s barevnými filtry, zastavovacím terčem, kapesní příručkou, popř. tiskopisy předvolání nepřítomného pachatele dopravního přestupku (\"lístky za stěrač\").\n\nVýkon funkce byl bezplatný.\nPřesto byly později členům vypláceny ročně náhrady, to 20 Kčs na baterie do svítilny a částky za opotřebení vlastního šatstva a obuvi ve výši 300 Kčs za alespoň 100 odsloužených hodin nebo 600 Kčs za alespoň 200 hodin nebo 1000 Kčs za alespoň 300 odsloužených hodin.\nPro členy PSVB vycházel bezplatný měsíčník \"Bezpečnost\".\nČlenové Pomocné stráže VB při obvodních odděleních VB vykonávali v samostatných hlídkách nebo v hlídkách s příslušníkem pochůzkovou činnost.\nDále se účastnili na hromadných veřejných akcích (1. máj, spartakiáda, lampionový průvod, venkovské lidové slavnosti, ale třeba i na tzv. dušičky atd.) zpravidla skrze dopravní uzávěru prostoru a jako pořádkové hlídky.\nČlenové PS VB získávali a předávali poznatky k trestné činnosti, k hrozícím škodám, k jiným rizikům, popř. pak poznatky pro kontrarozvědku o pohybu kapitalistických diplomatických vozidel. Prevenci a osvětě se věnovaly nejčastěji ženy. \nZ hlediska sociálního složení byli členové v občanském životě zaměstnanci nejrůznějších profesí a vzděláním od vyučených až po vysokoškoláky. Většinou byli členy muži.\nPomocná stráž Veřejné bezpečnosti byla nepolitická organizace, stranická příslušnost nebyla podmínkou členství.\nDoporučení národního výboru pro žadatele o členství bylo v zásadě kladné, národní výbor měl tímto zákonným ustanovením možnost vetovat přihlášku nevhodné osoby.\n\nOficiálně - vzor - Vyznamenaný Josef Novák je přes deset let \"členem Pomocné stráže Veřejné bezpečnosti\" / \"členem Pomocné stráže VB\".\n\nVe služebním styku - vzor - Hlídka číslo jedna: Praporčík Svoboda a \"PSVB\" Novák.\n\nNeformálně - vzor - Ten Novák je \"pomocník\" / \"pomocník VB\" / \"u pomocníků\".\n\nV širším časovém období jako \n\nParalelka profesionální a neprofesionální složky se vyskytuje na více místech:\n\nHasičský záchranný sbor - Sbor dobrovolných hasičů\n\nprofesionální zdravotnictví - Český červený kříž, Vodní záchranná služba, Horská služba\n\nVedle toho byla a je řada stráží, coby neplacených funkcí:\nRybářská stráž, myslivecká stráž, lesní stráž, stráž přírody, dříve vodní stráž.\nOkolo roku 1848 - ostrostřelecké spolky, národní gardy (české království - několik desítek tisíc členů).\n\nPo roce 1918 a znovu po roce 1938 participace tělovýchovné organizace \"Sokol\" na strážní službě.\n\nPrvní republika - ochranné ozbrojené sbory politických stran - \"Proletářská obrana\", \"Dělnická stráž\", \"Ordnerdienst\", \"Freiwilliger Schutzdienst\", \"Svaz stráže svobody\", \"Rote Wehr / Republikanische Wehr\".\n\"Stráže bezpečnosti\", zřízené zákonem roku 1928.\n\n\"Pomocná stráž Veřejné bezpečnosti\" od roku 1952, podobně \"pomocníci Pohraniční stráže\".\n\nZdroj: Stejskal\n\nPomocná stráž VB dnes již neexistuje - zákon o Policii České republiky, ani zákon o obecní policii nepřevzal ze zákona o SNB oficiální dobrovolnou spolupráci s civilními občany.\nPřesto se můžeme setkávat s občany ve funkci asistent městské policie nebo asistent prevence kriminality.\nTito lidé nejsou strážníky (nemají předepsané zkoušky), jsou občanskými zaměstnanci samosprávy zařazenými v obecní policii a plní úkoly, které nejsou podle zákona svěřeny výhradně strážníku nebo čekateli.\nJejich význam spočívá zejména v preventivním působení na veřejnost, popř. v působením na problémovou komunitu (z jejíhož středu často preventista kriminality pochází). \n\nPoužívaný pojem community policing\n\nProgram dobrovolné společenské účasti na veřejné bezpečnosti - \"special constables\". Existují od 19 století. V druhé polovině 20. století čítali desítky tisíc osob. Program se rozšířil i do Austrálie a Nového Zélandu.\nDalší programy \"employer supported policing\", \"community support officer\", \"volunteer police cadets\".\n\nTelefonní linka \"Crimestoppers\" s heslem „řekni nám, co víš, ne kdo jsi“.\n\n\"Police Reserve Specialist\", zahrnut do federálního programu \"Volunteers in Police Service\".\n\"USAonWatch\" zastřešuje značné množství organizací typu \"neighborhood watch´\" s pokrytím prakticky celého území USA a se zapojením asi 4 % obyvatel.\n\nPolicejní dobrovolníci \"politie vrijwilligers, volontairs\" v počtu do 3000 osob.\nProjekt \"crimestoppers\".\n\nPolicejní dobrovolná služba \"polizei freiwilligerdienst\", působící v řadě spolkových zemí; počátek v roce 1963.\nNejednotná struktura - bezpečnostní stráž \"Sicherheitswache\", \"Freiwilliger Polizeidienst\", Saská bezpečnostní stráž \"Sächsische Sicherheitswacht\".\n\nPolicejní reservisté \"réserve civile de la Police nationale\".\nBezpečnostní asistenti či pomocníci policie \"les adjoints de sécurité\" v počtu do 15 tisíc osob.\nDobrovolníků a civilní čekatelé \"gendarme adjoint volontaire\".\nSbor záložníků \"réserve utilisés\" v počtu 40 tisíc osob.\n\nPomocná policie zahrnuje policejní pomocníky \"Polgárőrség\" a Celonárodní sebeobrannou organizaci v počtu 80 tisíc osob.\nObčanská sebeobranná organizace Budapešť \"Budapesti és Agglomerációs Polgárőr Szervezetek Szövetsége\".\n\n\"Beredskapspolisen (BerPol)\".\n\nPolicejní domobrana \"Politihjemmevarnet\".\n\"Virksomhedshjemmevarnet\" neboli podniková, infrastrukturní domobrana (např. pošta, dráhy, energetika).\n\npolicejní pomocníci v počtu 2-3 tisíc osob.\n\nZdroj: Stejskal\n\n\n"}
{"id": "68501", "url": "https://cs.wikipedia.org/wiki?curid=68501", "title": "Satipatthána", "text": "Satipatthána\n\nSatipatthána (v pálí = smrtjupasthána v sanskrtu) znamená buďto \"ustavení sati\" (Sati + upatthána), nebo méně přesně \"podklady sati\" (Sati + patthána). Tato ustavení jsou celkem čtyři. \"Mahá satipatthána sutta\" z Pálijského kánonu, která je považována za jednu z nejdůležitějších Buddhových rozprav, popisuje čtyři satipatthány (ustavení \"sativosti\") jako: \n\n\nSe čtyřmi satipatthánami je spojena řada meditací, které ale nemají být chápány pouze\njako výčet meditačních předmětů, s nimiž se pracuje odděleně. Ačkoli je většina těchto\nmeditací uváděna i na dalších místech buddhistického kánonu, v kontextu této sutty slouží\npředevším k rozvíjení sati, vhledu (vipassaná) i klidu (samatha).\n\n\n\n"}
{"id": "68503", "url": "https://cs.wikipedia.org/wiki?curid=68503", "title": "Přídělový systém", "text": "Přídělový systém\n\nPřídělový systém nebo vázané hospodářství, také racionace je administrativní opatření, které každému obyvateli určuje, kolik základních potřeb si smí koupit. Využívá se v dobách nouze, typicky za války. Obvykle se vztahuje na základní životní potřeby: potraviny, palivo, šatstvo, kuřivo, mýdlo apod. Při nákupu zboží, které podléhá vázanému hospodářství, spotřebitel musí odevzdat odpovídající počet přídělových lístků. Přídělové lístky jsou obyvatelstvu vydávány podle předem daného klíče; zohledňuje se při tom náročnost profese, její užitečnost v době války atd. Vázané hospodářství je obvykle doprovázeno regulací spotřebitelských cen. \n\nZa 1. světové války zavedla rakouská vláda přídělový systém v dubnu 1915 na většinu životních potřeb (mouka, chléb, cukr, sádlo, maso, brambory, mléko, šatstvo, uhlí atd.). Vázané hospodářství bylo v ČSR zrušeno 1. července 1921.\n\nZa druhé světové války byly v Protektorátu Čechy a Morava od 2. října 1939 zavedeny potravinové lístky, v prosinci 1939 pak i poukázky na textil a obuv. Kvůli špatné hospodářské situaci přetrval v Československu přídělový systém až do 31. května 1953 (zrušen byl současně s provedením měnové reformy).\n\nO podvodu spočívajícím v tištění falešných potravinových lístků pojednává 7. díl seriálu \"30 případů majora Zemana\" \"Mědirytina\" (díl je situován do roku 1950).\n\n"}
{"id": "68505", "url": "https://cs.wikipedia.org/wiki?curid=68505", "title": "SOS", "text": "SOS\n\nSOS (· · · − − − · · ·  ) je nejznámější mezinárodní tísňový signál v Morseově abecedě.\n\nSignál byl původně přijat německou vládou a v platnost vešel 1. dubna 1905. Celosvětovým standardem se stal 1. července 1908, kdy byl schválen státy účastnícími se námořní dopravy. Mezi prvními použila tento signál 10. června 1910 britská osobní loď Slavonia, poté co u ostrova Flores (Azory) narazila na útes.\n\nZačátkem roku 1999 bylo použití morseovky, jako prostředku tísňového volání pro lodi s výtlakem nad 300 tun, oficiálně zrušeno. Telegraf byl nahrazen satelitním a radiovým spojením GMDSS (Global Maritime Distress and Safety System, ).\n\nSignál sestává ze 3 teček, 3 čárek a 3 teček, vysílaných bezprostředně za sebou, lze interpretovat i jako znaky S, O a S. Jedním z častých vysvětlení je, že signál vznikl jako zkratka anglických vět „Save Our Souls“ (česky \"Spaste naše duše\") nebo „Save Our Ship“ (\"Zachraňte naši loď\"), to však není pravda. Svůj původ má ve snadném signalizování v Morseově abecedě a není zkratkou žádného slovního spojení.\n\n\n"}
{"id": "68513", "url": "https://cs.wikipedia.org/wiki?curid=68513", "title": "Elektronika", "text": "Elektronika\n\nElektronika je elektrotechnický obor, který studuje a využívá přístrojů fungujících na principu řízení toku elektronů nebo jiných elektricky nabitých částic, zejména pomocí polovodičů. Toho se dosahuje pomocí různých elektronických součástek. Podle výkonu se dělí na slaboproudou a silnoproudou (výkonovou) elektroniku.\n\nPřeneseně se tímto slovem označují spotřební elektronické přístroje, například televize, videa, přehrávače atd., zejména slaboproudé, rovněž zkratkovitě označované za „technologie“, např. „technologické firmy“.\n\nElektronickou součástkou se rozumí samotný činný prvek (prvky) uzavřený v pouzdru s připojovacími prvky (kontakty). Elektronických součástek je celá řada typů a lze je dělit podle mnoha různých kritérií.\n\nSoučástky rozdělujeme na pasivní a aktivní:\n\n\nPodle počtu prvků v pouzdru může součástka být:\n\nExistuje velké množství elektronických obvodů od velmi primitivních sestavených pouze z několika diskrétních součástek (například jeden z nejstarších radiopřijímačů tzv. krystalka) až po obvody velmi komplexní obsahující milióny součástek (například počítač).\n\nElektronické obvody nejčastěji dělíme podle toho, zda zpracovávají spojitý nebo diskrétní signál. Obvodům zpracovávajícím spojitý signál říkáme analogové obvody. Zpracování a přenos spojitých signálů je ovšem velmi náchylné na rušení a zkreslení, a proto se čím dál tím víc setkáváme s převodem spojitých signálů do číslicové (digitální) podoby a jejich následným zpracováním v číslicových obvodech.\nObvody, které částečně zpracovávají analogový a částečně digitální signál nazýváme obvody smíšené. Příkladem takových obvodů jsou analogově digitální a digitálně analogové převodníky.\n\nElektronika prodělala a prodělává obrovský a velmi prudký vývoj. Na jeho začátku stály primitivní obvody sestavené z jednoduchých často elektromechanických součástí, jako například sluchátko, různé typy mikrofonů, elektrický zvonek, koherer, jiskřiště atd. Mnohé z nich se již v současnosti zdají být exotické, ale principy, které používaly se v elektronice využívají v nezměněné podobě dodnes.\nPozději bylo vynalezeno elektromagnetické relé a to ovlivnilo na mnoho let další vývoj elektroniky. Byl to hlavní spínací prvek komplikovaných telefonních ústředen, ale dokonce byly postaveny i reléové počítače.\nDalším významným prvkem, na kterém stála celá jedna éra elektroniky byla elektronka. Jev dnes známý jako termoemise elektronů objevil už Thomas Alva Edison v roce 1883, ačkoliv v té době se ještě o elektronech jako takových nevědělo. První elektronky byly zkonstruovány až na začátku 20. století. Elektronky mají sice výborné vlastnosti, co se týká fungování v elektronických obvodech, ale jsou velké, ke své činnosti potřebují značné množství energie a výrazně hřejí. Také jejich životnost je poměrně malá.\nPolovodičové zařízení bylo známo již na počátku 20. století, kdy se používala hrotová elektroda ( ), avšak cílená výroba polovodičových (germaniových) diod byla uskutečněna až v roce 1940.\nVýrazným mezníkem v historii elektroniky byl vynález tranzistoru v Bellových laboratořích 16. prosince 1947.\n\nPřechod od elektronek k tranzistorům znamenal obrovskou miniaturizaci, větší možnost zařízení napájet z baterií a podstatné zvýšení spolehlivosti elektronických obvodů.\nIntegrovaný obvod vyrobil v roce 1958 Jack Kilby. Obsahoval v jednom pouzdře čtyři tranzistory a byl dalším zlomem v rozvoji elektroniky. Dnes dokážeme na polovodičové destičce jediného integrovaného obvodu realizovat až desítky milionů součástek. Jejich velikost se již dostala pod hranici mikrometru, u procesorů se jejich velikost pohybuje v desítkách nanometrů. Takovým součástkám s komplexním integrovaným obvodem se říká mikroprocesory.\n\nSe zvyšující se miniaturizací se také stále snižuje napájecí napětí obvodů, čímž se dále snižují jejich ztráty. Zvyšuje se ale jejich chybovost.\n\nZvláštním podoborem elektroniky je mikroelektronika (resp. nanoelektronika), která se zabývá fyzikálními a technologickými otázkami miniaturizace elektronických obvodů, tj. návrhem a výrobou polovodičových součástek na bázi submikronových technologií od nejjednodušších diod, přes tranzistory až po integrované obvody (tzv. čipy) s velmi vysokou hustotou integrace. Jde o jeden z nejdynamičtěji se rozvíjejících technických oborů na světě.\n\n"}
{"id": "68517", "url": "https://cs.wikipedia.org/wiki?curid=68517", "title": "Automatický blok", "text": "Automatický blok\n\nAutomatický blok (v železničářském slangu se však běžně užívá označení „autoblok“) je traťové zabezpečovací zařízení 3. kategorie.\n\nPři užití autobloku je trať rozdělena na prostorové oddíly (počet není, na rozdíl od automatického hradla, omezen) a zajištění, aby se v každém oddíle nacházel nejvýše jeden vlak, resp. aby případný další vlak jel podle rozhledových poměrů, tedy tak, aby stačil zastavit před jakýmkoli kolejovým vozidlem. V případě obousměrného autobloku též zajištění ochrany proti protisměrným jízdám na téže traťové koleji. Volnost úseku se zjišťuje pomocí kolejových obvodů. K řízení jízd vlaků slouží oddílová návěstidla automatického bloku a odjezdová návěstidla stanic a přenos návěsti na vlak pomocí liniového vlakového zabezpečovače. V případě ETCS L2, který je instalován na někerých tratích SŽDC (především 1. koridor mezi Prahou a Břeclaví) se nepřenáší návěstí návěstidel automatického bloku, ale poloha konce autorizace k jízdě).\n\nV Česku a na Slovensku se používá automatický blok trojznaký. V Česku se v minulosti používal i automatický blok čtyrznaký. \n\nOddíly čtyřznakého automatického bloku mají délku nejméně polovinu zábrzdné vzdálenosti. Proto jsou standardní zelená, červená a žlutá světla doplněna bílým světlem. Bílé světlo v kombinaci se žlutým tvoří návěst \"Opakování návěsti výstraha\" a upozorňuje, že na následujícím návěstidle je návěst zakazující jízdu (\"Stůj\") na nedostatečnou zábrzdnou vzdálenost. V současnosti se čtyřznakový autoblok nově nezřizuje a stávající automatické bloky tohoto typu byly rekonstruovány na autoblok trojznakový. Nejdelším úsekem se čtyřznakovým autoblokem byla trať Plzeň - Cheb, v roce 1998 však byl automatický blok na této trati změněn na trojznakový. Úplně poslední čtyřznaký autoblok v ČR byl vypnut v roce 2013 mezi stanicí Praha Holešovice a Praha Bubeneč při započetí další etapy přestavby pražského uzlu.\n\nMezi oddílovými návěstidly trojznakového autobloku je vždy vzdálenost návěstidel větší nebo rovna 1000 m a více tak, aby návěstidlo bylo vidět z přijíždějícího vlaku na vzdálenost nejméně po dobu 7 sekund jízdy traťovou rychlostí nebo 200 m, podle toho, co je více. Nevětší vzdálenost návěstidel automatického bloku je 2000 metrů, což je největší přípustná vzdálenost dvou návěstidel, která se předvěstí. Většinou se vzdálenost mezi návěstidly pohybuje v rozmezi od 1000 do 1600 m. Zábrzdná vzdálenost na tratích s automatickým blokem je vždy 1000 metrů a to i v případě, že by traťová rychlost na dané trati umožňovala zábrzdnou vzdálenost menší.\n\nNávěst \"Stůj\" (červené světlo) na návěstidle automatického bloku nemá absolutní význam, jako je tomu u stejné návěsti na jiných typech hlavních návěstidel. V případě návěsti \"Stůj\" strojvedoucí musí zastavit před oddílovým návěstidlem autobloku a může ihned pokračovat v další jízdě podle rozhledových poměrů, tj. takovou rychlostí, aby mohl zastavit před případnou překážkou (tzv. permisivní návěst). Z tohoto důvodu musí být oddílová návěstidla automatického bloku odlišitelná od jiných hlavních návěstidel (např. na tratích SŽDC a ŽSR jsou značena bílými štítky s černými nápisy a bílým nátěrem stožárů, příp. bílými pásy, zatímco u jiných hlavních návěstidel je v označení použita barva červená). \n\nV minulosti byly tyto podmínky mírně odlišné: strojvedoucí mohl pokračovat v jízdě až po uplynutí tří minut a rychlost jízdy podle rozhledových poměrů byla omezena na 30 km/h.\n\nVjede-li na trati vybavené automatickým blokem vlak do traťového oddílu, pak oddílové návěstidlo automatického bloku, které kryje tento oddíl, změní svou návěst z návěsti dovolující jízdu vlaku na návěst \"Stůj\". \nK obnovení návěsti dovolující jízdu dojde až ve chvíli, kdy vlak z tohoto oddílu odjede, čili přestane ovlivňovat souvislý izolovaný úsek kolejnic v tomto oddílu (tzv. kolejový obvod). Jedná se o \"prostou blokovou podmínku\". Dnes většina druhů automatického bloku používá tzv. \"úplnou blokovou podmínku\" .\n\nProstou blokovou podmínkou byly vybaveny pouze první automatické bloky sovětského typu. Novější typy mají vždy úplnou blokovou podmínku.\n\nNa rozdíl od prosté blokové podmínky je při úplné blokové podmínce k rozsvícení návěsti dovolující jízdu na předchozím oddílovém návěstidle automatického bloku nutné nejen uvolnit kolejový obvod daného oddílu, ale také návěst Stůj na následujícím oddílovém návěstidle. \nToto opatření vychází z předpokladu, že kdyby například vykolejil vlak v oddíle, tak by přestal ovlivňovat kolejový obvod a při užití prosté blokové podmínky by došlo k postavení oddílového návěstidla oddílu, ve kterém je vykolejený vlak, na návěst dovolující jízdu dalšího vlaku. \nU úplné blokové podmínky tohle není možné, protože došlo jen k uvolnění stávajícího kolejového obvodu, ale nedošlo k obsazení následujícího. Na návěstidle v tomto případě stále svítí návěst \"Stůj\".\n\nV případě, že je daná kolej vybavena automatickým blokem v obou směrech, jedná se o obousměrný autoblok a takový mezistaniční úsek pak nazýváme \"Mezistaniční úsek, v němž je dovolena jízda vlaku proti správnému směru\" (do roku 1997 se taková kolej nazývala \"banalizovaná kolej\").\nV případě jízdy po takové trati v koleji, která není standardní pro daný směr jízdy na dvoukolejné trati se pak jedná o \"jízdu proti správnému směru\", pokud by na dvoukolejné trati byl pouze jednostranný automatický blok (v jednom směru), jízda po jiné než obvyklé koleji by se nazývala \"jízdou po nesprávné koleji\". Při jízdě po nesprávné koleji pak nejsou přenášeny návěstní znaky na návěstní opakovač na lokomotivě a tato jízda musí být provedena, jako by trať nebyla vybavena automatickým blokem.\nPři jízdě proti správnému směru je taková jízda organizována jako by vlak jel správným směrem.\n\nNa koleji s obousměrným autoblokem jsou vždy rozsvícena jen návěstidla pro směr, který má udělen traťový souhlas, návěstidla v opačném směru jsou obvykle zhaslá, mimo některé automatické bloky budované do sedmdesátých let, u kterých je na oddílových návěstidlech s funkcí předvěsti vjezdového návěstidla při udělení souhlasu opačným směrem trvale rozsvícena návěst Výstraha. \n\nPokud je automatický blok oboustranný (jednokolejná trať nebo dvojkolejný mezistaniční úsek, v němž je dovolena jízda vlaku proti správnému směru), obsahují jeho ovládací a indikační prvky na panelu výpravčích obou stanic, které ohraničují zmíněný mezistaniční úsek, také ovládací a indikační prvky pro obsluhu \"traťového souhlasu\". Traťový souhlas má buď jedna, nebo jen druhá stanice pro každou traťovou kolej zmíněného mezistaničního úseku. \nJen stanici, která má traťový souhlas udělen, dovolí zabezpečovací zařízení postavit odjezdové návěstidlo na trať do polohy dovolující jízdu vlaku (při splnění všech podmínek jako volnost následujícího traťového oddílu atd..). \nPokud je potřeba změnit traťový souhlas (směr jízdy po trati), tak za splnění následujících podmínek: \nmohou výpravčí sousedních stanic traťový souhlas změnit a to tak, že výpravčí, který traťový souhlas potřebuje povytáhne tlačítko \"Žádost o souhlas\" a výpravčí, který momentálně traťový souhlas má udělen, stiskne tlačítko \"Udělení souhlasu\".\nPokud jsou splněny výše uvedené podmínky, směr traťového souhlasu se změní.\n"}
{"id": "68519", "url": "https://cs.wikipedia.org/wiki?curid=68519", "title": "Generalizovaná úzkostná porucha", "text": "Generalizovaná úzkostná porucha\n\nGeneralizovaná úzkostná porucha (GAD - generalized anxiety disorder) je úzkostná porucha charakteristická nadměrnými nekontrolovatelnými obavami a úzkostí, které se většinou týkají běžných denních záležitostí. Frekvence, trvání a intenzita je nepřiměřená zdroji obav a mívá vliv na každodenní život pacienta. Volně plynoucí úzkost nebo chronická ustaranost byla dříve označována jako úzkostná neuróza. Dvakrát častěji postihuje ženy (a častěji ženy rozvedené a vdovy), může se objevit v jakémkoliv věku, ale nejčastěji se objeví v období dospívání a běžně uniká diagnostice. \n\nLidé trpící touto poruchou se obávají o své zaměstnání, finanční situaci a zdraví své i své rodiny. Mohou ale pociťovat obavy i ohledně méně závažných věcí jako jsou termíny schůzek a udržování pracoviště nebo domácnosti v čistotě.\nPříčinou vzniku bývá stresující nebo traumatická událost. Začíná zpravidla mezi 16. až 18. rokem a pokud se neléčí může trvat i celý život (intenzita přitom kolísá). Postižení se mohou stát závislí na benzodiazepinech nebo alkoholu. Popsány jsou též případy závislosti na zolpidemu. \n\nGeneralizovaná úzkostná porucha většinou vzniká na podkladě chronického dlouhotrvajícího stresu u zranitelných osobností. Zranitelnost vzniká kombinací genetické predispozice a vlivů prostředí v dětství a je prohlubována společností. \n\nKlinická pozorování ukazují, že generalizovaná úzkostná porucha často začíná v souvislosti se stresujícími událostmi a chronifikuje pokud stresující problémy přetrvávají. Avšak ohrožující životní události jsou častěji spjaty s úzkostnými poruchami (ztráta nejčastěji s depresí). Neexistuje žádná studie, která by ukazovala, na etiologický vliv určitých specifických \"životních událostí\" na rozvoj generalizované úzkostné poruchy. \n\nVětšina genetických populačních studií nerozlišuje mezi generalizovanou úzkostnou poruchou a jinými typy úzkostných poruch. Populační studie 1033 ženských dvojčat potvrdila tendenci generalizované úzkostné poruchy objevovat se častěji v některých rodinách a prokázala, že vliv genetických faktorů je zde vyšší než vliv sdíleného rodinného prostředí. \n\nTerapeutický efekt benzodiazepínů zaměřil pozornost biologického výzkumu na GABA ergní a serotogení neurotransmiterové systémy. I když zatím neexistují žádné přímé důkazy o narušení benzodiazepinových receptorů v mozku pacientů s generalizovanou úzkostnou poruchou, probíhá intenzivní výzkum zaměřený tímto směrem. Oblasti, o kterých se uvažuje, že by mohly hrát roli, jsou okcipitální lalok (kde je nejvyšší koncentrace benzodiazepinových receptorů vůbec), bazální ganglia, limbický systém a frontální kůra.\nOmezený je počet studií zobrazovacími metodami. Zdá se, že ve srovnání se zdravými jedinci pomocí PET je nižší metabolický obrat v bazálních gangliích a bílé hmotě.\n\n\n\nPoužívá se jak psychoterapie, transformační systemická terapie a kognitivně behaviorální terapie, motivační rozhovory, tak farmakoterapie (Benzodiazepiny, antidepresiva SSRI a SNRI). V léčbě GAD se dle doporučených postupů v České republice mají používat antidepresiva (sertralin, escitalopram, paroxetin, venlafaxin, duloxetin, bupropion, agomelatin), anxiolytika benzodiazepinová (agonisté GABA-A receptoru – alprazolam, diazepam, klonazepam), antikonvulzivum (pregabalin) a antipsychotikum (quetiapin). V augmentaci dále antihistaminika (antagonisté H1 – hydroxyzin, promethazin), agonisté 5-HT1A (buspiron) nebo betablokátory.\nV případě kognitivně behaviorální terapie může pacient například dostat „domácí úkol“, aby vypracoval katastrofický scénář týkající se situací, kterých se obává. Zjistí tak, že jeho problémy by měly řešení i kdyby se onen katastrofický scénář naplnil. \nTato terapie obvykle zahrnuje i osvojení sociálních dovedností, které pacient ztratil. Pacient může mít problém říci ne, přijímat normálně kritiku, povzbudit ostatní, systematicky řešit problémy atd.\n\nAlkohol je multispektrální droga, to znamená, že v mozku člověka působí ve více centrech a má inhibičně-aktivační účinek. Relaxační účinky alkoholu jsou způsobeny zejména jeho působením na produkci glutamátu a kyseliny gamaaminomáslené (GABA). Etanol působí v mozku na podobná centra jako benzodiazepiny. \n\nJe tedy zřejmé, že alkoholické nápoje mohou lidem trpícím generalizovanou úzkostnou poruchou přinášet krátkodobou úlevu. \n\nZ dlouhodobého hlediska jsou ovšem úzkostní lidé ohroženi vznikem závislosti několikanásobně více, než je tomu u běžné populace. Generalizovaná úzkostná porucha vede ke vzniku závislosti na alkoholu a dalších drogách častěji, než je tomu u ostatních úzkostných poruch.\n\nKonzumace alkoholických nápojů nabourává přirozenou biochemickou rovnováhu v mozku, což úzkostní lidé vnímají citlivěji. V okamžiku, kdy etanol přestává působit, se dostavuje zvýšená úzkost, doprovázená afektivními výkyvy. Tyto stavu zhoršují samotný průběh generalizované úzkostné poruchy, často vedou i ke vzniku panické poruchy. \n\nPokud je generalizovaná úzkostná porucha s abúzem alkoholu, je třeba kognitivně behaviorální terapii kombinovat s vhodným programem zaměřeným na redukci nebezpečných konzumačních vzorců, například terapií Kontrolované konzumace alkoholu.\n\n\n"}
{"id": "68520", "url": "https://cs.wikipedia.org/wiki?curid=68520", "title": "Vesjolyje Kartinki", "text": "Vesjolyje Kartinki\n\nVesjolyje Kartinki (přepis \"Весёлые картинки\" – legrační obrázky – z ruštiny) byl internetový server, na kterém rozliční autoři pod přezdívkami uveřejňovali vtipné fotomontáže, též nazývané kartinki. Každé pondělí bylo vyhlášeno téma, na které mohou autoři obrázky vytvářet. Kartinki byly shromažďovány na diskusním serveru Okoun.cz a následně pravidelně uveřejňovány na oficiálních stránkách (které byly až do roku 2005 na serveru kompost.cz). První obrázky byly zveřejněny 11. listopadu 2003. Server uzavřel svou činnost dvoustým řádným vydáním 28. března 2008. V roce 2009 přestal běžet server úplně.\n\nNázev byl inspirován stejnojmenným sovětským dětským časopisem, který byl v osmdesátých letech distribuován žákům základních škol. Z hlediska české i ruské gramatiky je velké „K“ v názvu nesprávné, ale editoři VK dle svých slov chybu učinili záměrně. \n\nObdobné servery ve světě, které inspirovaly české tvůrce, jsou Something Awful a Worth1000.\n\nTvůrcům několikrát hrozilo trestní stíhání. Nejznámější případ je vytvoření fotomontáže s nápisem \"VyHubení\", kde se objevila fotomontáž snímku z Terezína a pozměněného loga reality show \"VyVolení\". Na provozovatele bylo podáno trestní oznámení za podněcování k nenávisti vůči skupině osob.\n\n\n"}
{"id": "68522", "url": "https://cs.wikipedia.org/wiki?curid=68522", "title": "Neurotransmiter", "text": "Neurotransmiter\n\nNeurotransmiter je zpravidla nízkomolekulární chemická látka, která přirozeným způsobem vzniká v nervové soustavě živočichů a slouží v ní k přenášení vzruchů. Buňky nervové soustavy, neurony, jsou vybaveny speciálními receptory, citlivými na výskyt specifického neurotransmiteru. Mezi nejdůležitější neurotransmitery patří acetylcholin, aminokyseliny glycin a kyselina glutamová, katecholaminy dopamin, noradrenalin a adrenalin a biogenní kyselina gama-aminomáselná (GABA), β-alanin, histamin a serotonin. Někdy se používají jako léčiva některých závažných neurologických a psychiatrických nemocí.\n\n\n\nVysoká koncentrace těchto receptorů je v amygdale, v hipokampové CA1 a CA4, entorhinální kůře, ve striatu bazálních ganglií,mozkové kůře (vrstvy V. a VI.), ale absolutně nejvyšší je v CA3 hipokampu.\n\nKainátový receptor je složen z \"GluR5-7 podjednotek\", má glutamátové vazebné místo a iontový kanál, který obsahuje další barbiturátové vazebné místo (barbituráty blokují kanál).\n\nAntagonisté receptoru jsou:\n\nKainátové receptory vznikají v naprosté většině až v dospělosti. V dětství je patrná jejich několikanásobně menší koncentrace v \"mozku\".\n\nKainát je selektivně neurotoxický a neuroexcitační látkou. Analogem kainátu je kyselina domoová, která se může nahromadit v mořských mušlích používaných v potravinářství. Existují otravy kyselinou domoovou u starých lidí (nejčastěji na východním pobřeží Kanady a USA), projevující se křečemi, poškozením hipokampu až smrtí.\n\nNMDA (\"N-methyl-D-aspartátové\") receptory systému se vyskytují v hipokampu (hlavně CA1), mozkové kůře (vrstvy I-III.), méně ve striatu, Varolově mostu a míše.\n\nNMDA receptory jsou složeny z \"NMDAR1 a R2-C,D podjednotek\". Stavba je velmi komplikovaná a existuje mnoho vazebných míst pro:\n\nVazebná místa jsou v iontovém kanálu pro Mg, PCP (phencyklidin – celkové anestetikum), ketamin, MK-801.\n\nNadbytek receptorů je přítomen v dětském věku, kdy je i jejich zvýšená citlivost k přenašečům. Do dospělosti se počet i citlivost snižují.\n\nNMDA systém se účastní plastických dějů v CNS, tj. na dlouhodobé potenciaci, některých typech učení a druzích paměti. Poruchy NMDA receptorů mohou mít za následek postižení výše uvedených dějů. Blokáda iontového kanálu receptoru má za následek celkové anestetické účinky. Blokáda NMDA receptorů působí ochranně (protektivně) u neurodegenerativních onemocnění způsobených ischémií, hypoxií, hypoglykemií a křečemi.\n\nEndogenním antagonistou NMDA receptorů je kyselina kynurenová, produkovaná gliemi, která má na ně ochranný účinek.\n\nGlutasol je přísadou glutamátu v potravinářství. Může mít toxické účinky na děti se zvýšenou citlivostí jejich NMDA receptorů, kdy vyvolá křeče.\n\nReceptory GABA systému se vyskytují v celém mozku, naopak málo v páteřní míše.\nReceptory jsou složené z α-1-6, β-1-4, γ-1-4, ρ-1-2 podjednotek, které jim dávají charakteristické vlastnosti, např. schopnost vázat benzodiazepiny nebo afinitu ke GABA (γ-AminoButyric Acid; γ-aminomáselná kyselina). Podjednotky ρ (\"ro\") byly zjištěny zatím jen v sítnici oka. Tím, že je receptor tvořen jen pěti podjednotkami je možné sestavit přes 100 000 kombinací, ale jen něco přes 100 kombinací receptoru je biologicky významných a ještě méně skutečně existujících.\nVazebné místa receptorů jsou pro:\n\nV chloridovém kanále jsou místa pro:\n\nReceptory GABA mají relativně malé zastoupení v dětství, jejich počet stoupá v pubertě.\n\nJejich činnost je nutná pro neurotransmiterovou inhibici a synchronizaci činnosti nervových buněk. Odstranění této inhibice nebo její potlačení navodí epileptické záchvaty. Řada GABA agonistů se proto používá v léčbě epileptických záchvatů (barbituráty, benzodiazepiny, vigabatrin jako GABA-T inhibitor, progabid jako prekursor a přímý agonista GABA receptorů.\n\nDegenerace GABAergních neuronů ve striatu bazálních ganglií vede k Huntingtonově nemoci.\n\nMá zejména synchronizační funkce v centrální nervové soustavě. Kontroluje také uvolňování přenašečů z presynaptických zakončení.\n\nPosílení GABA inhibice, tedy synchronizace v thalamu má za následek vznik epileptických záchvatů typu absencí, na nichž se účastní i Ca T-kanály.\n\nAgonisté GABA jako např. baclofen, zhoršují průběh epileptických absencí, zatímco GABA antagonisté (CGP 35348) účinkují opačně, zlepšením stavu.\n\nJeho receptory se vyskytují v bazálních gangliích, čichových jádrech, mozkové kůře (vrstvy I-III.) a pyramidových buňkách hipokampu.\n\nReceptor je tvořen \"GluR2-3 podjednotkami\". Stavba receptoru i jeho antagonisté jsou shodní s Kainátovým systémem.\n\nNejvyšší koncentrace receptorů AMPA systému dosahuje v nejčasnější ontogenezi, po narození a patrně i před porodem. K úbytku receptorů dochází směrem do dospělosti.\n\nÚčinkem receptoru je, stejně jako u Kainátového systému, depolarizace s akčním potenciálem odpovídající Na vodivosti.\n\n\n"}
{"id": "68523", "url": "https://cs.wikipedia.org/wiki?curid=68523", "title": "Chasechemuej", "text": "Chasechemuej\n\nChasechemuej byl posledním egyptským faraonem 2. dynastie. Vládl pravděpodobně v letech 2734/2684–2707/2657 př. n. l.\n\nO tomto panovníkovi není příliš mnoho známo. Ví se pouze, že vedl několik důležitých vojenských kampaní, např. válku proti seveřanům. Postavil také několik známých staveb, některé z nich dodnes existují. Vybudoval mimo jiné pevnost v \"Hierakonpoli\" a v \"Abydu\".\n\nChasechemuej je většinou považován za nástupce faraona Peribsena, avšak několik egyptologů se domnívá, že mezi nimi vládl ještě jiný panovník. Spousta z nich ale věří, že Chasechemuej a tento „další“ faraon byli ve skutečnosti toutéž osobou. Tento faraon si totiž mohl změnit své jméno na Chasechemuej poté, co opět sjednotil Horní a Dolní Egypt po občanské válce mezi přívrženci boha Hora a boha Setha. Ještě se bere v úvahu jedna možnost. Podle ní Chasechemuej porazil Peribsena poté, co se vrátil z Núbie, kde potíral povstání.\n\nNěkteří egyptologové se domnívají, že spíše Chasechemuej než Narmer či Meni sjednotil Horní a Dolní Egypt v jeden stát.\n\n"}
{"id": "68528", "url": "https://cs.wikipedia.org/wiki?curid=68528", "title": "Visočica", "text": "Visočica\n\nVisočica je kopec, který se nachází u města Visoko v Bosně a Hercegovině. Výška činí 212 metrů nad okolním terénem, což odpovídá nadmořské výšce 767 m.\n\nV říjnu 2005 se v médiích začaly šířit spekulace, že se jedná o prastarou pyramidu. Hlavním propagátorem byl Semir Osmanagić, bosenský spisovatel žijící v USA, který tvrdil, že pyramidy vybudovali starověcí Ilyrové. Nezávislé archeologické a geologické průzkumy ovšem tuto hypotézu vyvrátily a vzniklo důvodné podezření, že právě pod Osmanagićovým vedením dochází k úpravám místa za komerčním účelem, zatímco skutečné středověké naleziště je neodbornými zásahy znehodnocováno.\n"}
{"id": "68532", "url": "https://cs.wikipedia.org/wiki?curid=68532", "title": "Haibane renmei", "text": "Haibane renmei\n\nHaibane renmei (灰羽連盟, Federace šedokřídlých) je několik dódžinši (japonských komiksů „manga“ vydaných vlastním nákladem) napsaných a ilustrovaných výtvarníkem Jošitoši ABe. Je to také název anime seriálu od stejného autora na námět těchto knížek. Obojí sleduje události kolem dívky jménem \"Rakka\", nově příchozí \"haibane\" (\"šedokřídlá\", bytost s andělským zjevem), která se narodí z kokonu do \"Starého domova\", starého sídla, které sdílí s několika dalšími šedokřídlými. Rakka, která nemá na svůj předchozí život stejně jako jiní šedokřídlí žádné vědomé vzpomínky, postupně objevuje a hledá svoji roli v malém světě kolem městečka \"Guri\", ohrazeném zdí a zcela izolovaným od okolního světa, kde žijí společně šedokřídlí a obyčejní lidé.\n\nManga (komiksová podoba), která je čistě dílem Jošitoši ABeho, byla vydána jako první, příběh je však velmi podobný jako v seriálu; navazuje na ni několik dalších (v zásadě výtvarných) knížek s touto tematikou.\n\nAnime (seriál) režíroval Tomokazu Tokoro a produkoval Jasujuki Ueda ze studia RADIX, Jošitoši ABe se však na něm také výrazně podílel (scénářem i po výtvarné stránce). Seriál o třinácti dílech po 23 minutách byl vytvořen a vysílán na Fuji Television v druhé polovině roku 2002 – prvních pět dílů odděleně, zbylých osm ve formě dvojdílů. Posléze byl vytvořen anglický dabing a série byla vydána na DVD. Seriál si rychle získal neobyčejně oddanou skupinu fanoušků a dodnes pravidelně získává velmi vysoká hodnocení. Ceněna je nejen výtvarná stránka a soundtrack, ale i hluboký příběh a myšlenkové poselství; někteří mu však vytýkají zejména v první půlce příliš rozvláčný děj a nedostatek akce.\n\nDílo je kromě svého japonského názvu známo také pod oficiálním autorem schváleným anglickým názvem \"Charcoal Feather Federation\". V češtině nebyla zatím manga ani anime oficiálně vydána a nejčastěji se používá japonský název \"Haibane Renmei\". Dosud jediný český překlad titulků, pořízený překladovou skupinou Jurinoki, používá také přímočarý překlad \"Federace šedokřídlých\".\n\n\nKaždý šedokřídlý dostal jméno podle snu, který se mu zdál v kokonu.\n\n\n\n\nGuri (v anglickém dabingu Glie) je odhadem několikatisícové město, v jehož okolí obehnaném zdí šedokřídlí žijí a nemohou jej opustit. Kromě poměrně malého počtu šedokřídlých (v řádu nejvýše desítek) ve městě žije velké množství lidí; přestože je tedy určeno primárně pro šedokřídlé a má jim pomáhat, žije z velké části vlastním životem. Styk s okolním světem zabezpečují Tógové a Federace šedokřídlých, která také zabezpečuje šedokřídlým práci ve městě.\n\nGuri je obehnáno vysokou zdí, přes kterou se nemůže dostat nikdo kromě ptáků; ve zdi je jediná brána, kterou stráží Federace a Tógové. Šedokřídlí jí mají zakázáno projít, zatímco lidští obyvatelé mohou město opustit, mají však zakázáno se opět vrátit. Branou mohou oběma směry procházet pouze Tógové. Zdi je zakázáno se dotýkat.\n\nŠedokřídlí (haibane) jsou bytosti s lidským vzhledem, ovšem podobně jako andělé mají křídla a svatozáře. Jejich křídla jsou však krátká, nelze je použít k létání a mají šedou barvu. Jejich svatozáře ková Federace šedokřídlých, mohou je však zřejmě nosit pouze samotní šedokřídlí.\n\nŠedokřídlí si během několika měsíců po svém příchodu musejí najít práci; nedostávají plat, ale poukázky na jídlo, obnošené šatstvo a další věci. Práci a poukázky jim zprostředkovává Federace šedokřídlích. Někteří šedokřídlí pracují přímo ve Starém domově a starají se o děti, nebo mohou pracovat přímo pro Federaci.\n\nFederace šedokřídlých (podle které se jmenuje i celé dílo) je organizace, která má na starosti soužití mezi šedokřidlými a lidskými obyvateli. Zabezpečuje šedokřídlým zaměstnání a platí jim v podobě poukázek, proplácí lidem poukázky a zřejmě také zabezpečuje přísun zboží z vnějšího světa do Guri. Řeší také případné problémy šedokřídlých.\n\nV jejím čele pravděpodobně stojí Waši (který je každopádně jejím mluvčím) a její středisko je ve Chrámu, pravděpodobně poblíž Zdi. S jinými pracovníky Federace se však divák či čtenář téměř nesetká a pravděpodobně jich je jen velmi málo, nepočítáme-li Tógy – podle obecně rozšířeného mínění však Tógové přímo členy Federace nejsou.\n\nTógové jsou tajemné postavy v kápích se zahalenými obličeji, které mají zakázáno s kýmkoliv mluvit. Zabezpečují kontakt Guri s okolním světem (zejména přísun zboží). Je sporné, zda jsou přímo součástí Federace či s ní jen spolupracují, v současnosti však je mezi komunitou dávána přednost druhému názoru, je poukazováno na odlišné vzhledové znaky příslušníků Federace a Tógů.\n\nHanenone\n\n\n\n\n"}
{"id": "68537", "url": "https://cs.wikipedia.org/wiki?curid=68537", "title": "Pablo Picasso", "text": "Pablo Picasso\n\nPablo Ruiz Picasso (25. října 1881 – 8. dubna 1973) byl španělský malíř a sochař. Jeho celé jméno je Pablo Diego José Picasso. Je jednou z nejvýznamnějších osobností umění 20. století. Společně s Georgesem Braquem je považován za zakladatele kubismu. Odhaduje se, že Picasso vytvořil asi 13 500 obrazů a skic, 100 000 rytin a tisků, 34 000 ilustrací a 300 skulptur a keramických děl. Byl aktivním členem francouzské komunistické strany (Parti communiste français).\n\nJeho obraz \"Alžírské ženy\" byl v květnu 2015 v newyorské aukční síni Christie's vydražen za 179,4 milionu dolarů (v přepočtu 4,4 miliardy korun), čímž se stal historicky nejdražším výtvarným dílem prodaným v aukci.\n\nNarodil se v Málaze ve Španělsku, byl prvním dítětem José Ruize y Blasco a Maríe Picasso y López. Byl pokřtěn jako Pablo, Diego, José, Francisco de Paula, Juan Nepomuceno, Maria de los Remedios, a Cipriano de la Santísima Trinidad.\nPicassův otec, José Ruiz, byl malířem, jehož specialitou bylo realistické zobrazení ptáků a který byl většinu svého života profesorem umění na škole řemesel a kurátorem v muzeu. Picasso už jako chlapec prokazoval vášeň i cit pro kresbu. Podle jeho matky bylo jeho první slovo „piz“, což je zkrácenina od \"lápiz\", španělsky tužka.\n\nOtec vyučoval Picassa různým technikám, např. kresbě a olejové malbě. Picasso studoval i na Akademii umění (Academia de San Fernando) v Madridu, ale studia nedokončil a po roce ji opustil.\n\nPo studiích v Madridu se vydal do Paříže, centra umění v Evropě. V Paříži bydlel s Maxem Jacobem (novinář a básník), který mu pomohl naučit se francouzsky. Picasso pracoval hlavně v noci, kdy Max spal. Prošli spolu časy chudoby a beznaděje, hodně z Picassova díla se v té době muselo spálit kvůli teplu. V roce 1901 založil Picasso v Madridu společně se Solerem časopis Arte Joven. První číslo celé ilustroval sám. Od té doby se Picasso podepisuje jen Picasso, už ne Pablo Ruiz y Picasso.\n\nPrvní léta 20. století trávil Picasso mezi Barcelonou a Paříží, kde v roce 1904 začal jeho dlouholetý vztah s Fernande Olivierovou. Právě ona se objevuje v mnoha obrazech té doby. Poté, co získal slávu a nějaký ten majetek, odešel Picasso od Olivierové k Marcelle Humbertové, které říkal Eva. Svou lásku k ní Picasso vyjádřil v mnoha kubistických obrazech.\n\nV Paříži poznal lidi jako jsou André Breton, Guillaume Apollinaire a spisovatelka Gertrude Stein. Kromě manželky měl i množství milenek. Byl dvakrát ženatý a měl čtyři děti se třemi ženami.\n\nV roce 1918 si Picasso vzal balerínu Olgu Chochlovou, která mu představila život ve vyšších vrstvách společnosti. Měli spolu syna Paula, ze kterého se později stal motocyklový závodník a také řidič svého otce.\n\nPicasso se s Chochlovou často hádal. Ona si trvala na společenském chování, zatímco on měl spíše sklony k chování bohémskému. V roce 1927 Picasso poznal sedmnáctiletou Marie-Thérèse Walterovou a začal si s ní tajnou aféru. Jeho manželství s Chochlovou brzy skončilo rozloučením. Rozvod Picasso nechtěl, protože podle francouzského práva by Chochlové připadla polovina jeho majetku. Zůstali tedy svoji až do roku 1955, kdy Chochlová zemřela.\n\nPicasso dlouho pokračoval ve vztahu s Walterovou a měl s ní dceru, kterou pojmenoval Maia. Marie-Thérèse po zbytek života žila v naději, že si ji Picasso jednou vezme, oběsila se 4 roky po jeho smrti.\n\nDora Maar, fotografka a malířka, byla také po dlouhou dobu Picassovou milenkou. Nejblíž si byli na konci 30 a začátkem 40. let a byla to ona, kdo zdokumentoval obraz Guernica.\n\nPo osvobození Paříže roku 1944 se Picasso dal dohromady s mladou studentkou umění Françoise Gilotovou. Měli spolu dvě děti – Clauda a Palomu. Jako jediná z Picassových žen Gilotová Picassa roku 1953 opustila, údajně kvůli hrubému zacházení a nevěře. Picasso tím byl zdrcen.\nProšel těžkým obdobím, kdy si uvědomil, že ve svých 70 letech už není pro mladé ženy tak atraktivní a vypadá vedle nich spíš směšně. Několik kreseb z té doby to jasně ukazuje – znázorňují ošklivého trpaslíka a krásnou mladou ženu. Geneviève Laporte, která s Picassem zažila krátký milostný románek, vydražila v roce 2005 právě takové Picassovy kresby, na nichž je i ona sama.\n\nDalší Picassovou láskou byla Jacqueline Roque, která pracovala v hrnčířské dílně Madoura, kde Picasso vytvářel a maloval keramiku. Vzal si ji roku 1961 a byli spolu až do konce Picassova života. Tento sňatek také představoval část pomsty Gilotové. Ta se snažila najít způsob, jak by legitimizovala své dvě děti, které měla s Picassem. Picasso ji podporoval v tom, aby se rozvedla se svým manželem, a tvrdil jí, že si ji poté vezme. Místo toho si ale vzal Roqueovou.\n\nPicasso byl známá osobnost a lidé se zajímali jak o jeho dílo, tak o jeho osobní život.\nByl všestranným umělcem, dokonce účinkoval i ve filmu, například se objevil ve filmu Jeana Cocteaua \"Orfeova závěť\". Pokaždé, když se Picasso objevil ve filmu, hrál sám sebe.\n\nV roce 1955 se podílel na filmu \"Le Mystère Picasso\" \"(Picassovo tajemství)\", který režíroval Henri-Georges Clouzot.\nPablo Picasso zemřel 8. dubna 1973 v Mougins ve Francii během oběda s přáteli. Jeho poslední slova byla „Připijte si na mě, na mé zdraví, víte, že já už pít nemohu.“ Byl pochován na zahradě zámku Vauvenargues, ve Vauvenargues, Bouches-du-Rhône. Jacqueline Roqueová nedovolila svým dětem, aby se zúčastnily pohřbu.\n\nPicasso zůstal během španělské občanské války, první světové války i druhé světové války nestranný a odmítl bojovat za jakoukoli stranu nebo zemi. Picasso o tom nikdy přímo nehovořil, ale podporoval domněnku, že je pacifista. Někteří z jeho současníků (například Braque) měli za to, že tento postoj vychází spíš ze zbabělosti než z principu.\n\nJakožto španělský občan žijící ve Francii nepociťoval Piccaso touhu bojovat proti Němcům v první ani ve druhé světové válce. Ve španělské občanské válce byla pro Španěly žijící v zahraničí služba v armádě dobrovolná, navíc by vyžadovala dobrovolný návrat do vlasti. Picasso vyjádřil svůj nesouhlas s Frankem a fašismem pomocí umění, ale nikdy proti nim nešel bojovat přímo.\n\nNeúčastnil se ani katalánského hnutí za nezávislost i přes to, že s ním vyjadřoval souhlas a sám se přátelil s aktivisty, kteří v něm byli. Žádné politické hnutí si nezískalo jeho podporu v nějakém větším měřítku. Je ale pravda, že vstoupil do komunistické strany.\n\nBěhem druhé světové války zůstal Picasso v Paříži i v době, kdy ji okupovali Němci. Nacisté jeho styl malování nesnášeli, proto v té době nemohl vystavovat. Zavřel se však v ateliéru a dál tvořil. I přes to, že nacisté zakázali v Paříži odlévání bronzu, Piccaso pokračoval s bronzem, který k němu byl propašován francouzským hnutím odporu.\n\nPo druhé světové válce Picasso znovu vstoupil do Francouzské komunistické strany, dokonce se účastnil mezinárodní mírové konference v Polsku. Jeho zájem o komunismus ochladl poté, co byl kritizován, že jeho portrét Stalina není dostatečně realistický. Loajálním členem strany ale zůstal až do své smrti. Ve svých myšlenkách se přibližoval spíš anarchistickému komunismu.\n\nPicassovo dílo se řadí do několika období. Některé názvy období Picassovy tvorby jsou předmětem sporů, ale asi neuznávanější jsou: modré období (1901–1904), růžové období (1905–1907), období ovlivněné Afrikou (1908–1909), analytický kubismus (1909–1912), a syntetický kubismus (1912–1919).\n\nV letech 1939–40 se konala v Muzeu moderního umění v New Yorku pod záštitou jeho ředitele Alfreda Barra, velice úspěšná retrospektiva Picassova díla až do té doby. Tato výstava Picassa proslavila a ukázala americké veřejnosti celý rozsah jeho umění. Mnozí historikové umění tehdy právě díky této výstavě svůj názor na Picassa přehodnotili.\n\nPicasso se začal učit u svého otce před rokem 1890. Jeho vývoj můžeme sledovat díky kolekci jeho raných prací, které jsou teď v Picassově muzeu v Barceloně. Jedná se o jednu z největších existujících sbírek, která dokládá vývoj díla jednoho umělce. V roce 1893 se z jeho děl vytrácí jakási mladistvost a můžeme říci, že právě tímto rokem začíná kariéra Picassa jako malíře. Akademický realismus, dobře patrný na jeho dílech z poloviny 90. let 19. století, můžeme vidět např. na obraze \"První přijímání\" z roku 1896. Jedná se o velký obraz, na kterém je Picassova sestra Lola.\n\nV roce 1897 namaloval několik obrazů, které byly ovlivněny symbolismem. Byly to krajiny vyvedené v nepřírodních fialových a zelených tónech. Poté následovalo období, které je někdy nazýváno jako modernistické (léta 1899–1900). Picasso znal díla Rossettiho, Steinlena, Toulouse-Lautreca a Muncha, ale působila na něj i tvorba starých mistrů, jako byl například El Greco.\n\nV modrém období (1901–1904) tvořil Picasso tmavé obrazy vyvedené v modrých a modrozelených barvách, pouze zřídka použil teplejší barvy. Není jisté, kdy přesně toto Picassovo období začalo. Je možné, že se tak stalo ve Španělsku na jaře 1901 nebo v Paříži ve druhé polovině toho roku. Strohá barevnost a smutné náměty (prostitutka, žebrák) mohou mít za příčinu Picassovu cestu po Španělsku a také sebevraždu jeho přítele Carlose Casagemase. Od podzimu roku 1901 vytvořil několik posmrtných portrétů Casagemase a v roce 1903 namaloval temný alegorický obraz \"La Vie\" – \"Život\".\n\nStejná nálada panuje i na rytině s názvem \"Skromný pokrm\" z roku 1904, na které je žena a slepý muž, oba jsou vyhublí a sedí u skoro prázdného stolu. Téma slepoty se v Picassových obrazech tohoto období objevuje častěji. Další časté téma jsou umělci, akrobati a harlekýni. Harlekýn – obvykle vyobrazený v oblečení se čtvercovým vzorem – se stal Picassovým osobním symbolem.\n\nPro růžové období (léta 1905–1907) je charakteristický veselejší nádech s oranžovými a růžovými barvami. Opět se zde často objevuje harlekýn. V roce 1904 se Picasso seznámil s Fernande Olivierovou. Vztah s ní a také vliv francouzských malířů se značně podepsaly na Picassově tvorbě. Roku 1906 strávil Picasso s Olivierovou deset týdnů v odlehlé katalánské horské vesničce Gosol, kde na něj silně zapůsobilo primitivní románské umění. Zde nastal radikální zlom v jeho malbě (Dva akty, 1906), který byl později označen jako africké období.\n\nNa začátku Picassova afrického období (léta 1907–1909) stojí dvě postavy na obraze \"Avignonské slečny\", které byly inspirovány předměty přivezenými z Afriky. Nápady vzniklé v tomto období vedou přímo k následujícímu období – kubismu.\n\nAnalytický kubismus (léta 1909–1912) je styl, který Picasso vytvořil společně s Braquem. Obrazy obou umělců byly v té době temné, vyvedené v hnědých barvách. Oba umělci malovali věci tak, jako by byly viděny z více úhlů najednou. Obrazy Picassa a Braqua z té doby jsou si velice podobné.\n\nSyntetický kubismus (léta 1912–1919) je dalším stupněm kubismu. Umělec na obraz lepí i kusy papíru – často tapety nebo noviny. Jednalo se o první použití koláže v umění.\n\nPo První světové válce tvořil Picasso v neoklasicistním stylu. Tento „návrat k pořádku“ je viditelný v tvorbě mnoha umělců 20. let 20. století. Picassovy obrazy a kresby z té doby připomínají díla Ingrese.\n\nV 30. letech 20. století vystřídal harlekýna jako hlavní motiv Picassových obrazů minotaurus. To, že Picasso používal motiv minotaura, můžeme zčásti přičíst jeho kontaktu se surrealisty, kteří minotaura často používali jako svůj symbol. U Picassa ho můžeme najít např. v obraze \"Guernica\". Je to jeden z jeho nejznámějších obrazů. Zobrazuje bombardování španělského města Guernica Němci. Dlouhou dobu bylo toto plátno v newyorském Muzeu moderního umění, v roce 1981 se vrátilo do Španělska a dnes je v Madridu.\n\nNové tvůrčí impulsy přišly hned po válce. Picasso začal navrhovat průmyslový design. Maloval na porcelánové talíře. Pro britsko-francouzskou firmu původem českého hedvábníka Ziky Aschera navrhoval design pro potisk hedvábných šátků. Tiskly se v limitovaných sériích a byly tak slavné, že se vzápětí prodávaly v aukcích.\n\nPicasso byl jedním z 250 sochařů, kteří vystavovali ve Filadelfii v létě 1949.\n\nV 50. letech 20. století se Picassův styl opět změnil, když začal tvořit interpretace děl starých mistrů. Vytvořil skupinu obrazů založených na Velazquezových Las Meninas – Dvorní dámy. Další díla založil na obrazech od Goyi, Poussina, Maneta, Courbeta a Delacroixe.\n\nDostal zakázku na vytvoření makety pro patnáctimetrovou sochu v Chicagu. Do projektu se vrhl s velkým zápalem a vytvořil skulpturu, která je dvojsmyslná a do jisté míry i kontroverzní. Byla odhalena roku 1967 a stala se jednou z nejznámějších pamětihodností Chicaga. Picasso odmítl odměnu 100 000 dolarů a věnoval je občanům města.\n\nPicassova pozdní díla byla směsicí stylů, jeho prostředky vyjadřování v neustálé proměně až do konce jeho života. Picasso se cele věnoval práci, byl odvážnější, jeho dílo barevnější a expresivnější. Mezi lety 1968 a 1971 vytvořil množství obrazů a stovky leptů. Jeho obrazy nebyly v jeho době nijak dobře přijímány, teprve později byl Picasso uznán za umělce, který byl často daleko před svou dobou.\n\nDne 4. listopadu 1955 fotograf Lucien Clergue navštívil Picassa v Cannes. Poprvé se však setkali několik let před tím na koridě v Arles, kde Lucien Clergue ukázal své fotografie Picassovi a ten chtěl vidět i ostatní snímky. Mladý Clergue mu pak léta své snímky posílal. Jejich přátelství trvalo 30 let, až do mistrovy smrti. Kniha \"Můj přítel Picasso\" (\"Picasso my friend\") ukazuje důležité okamžiky jejich vztahu.\n\n"}
{"id": "68539", "url": "https://cs.wikipedia.org/wiki?curid=68539", "title": "Syberia II", "text": "Syberia II\n\nSyberia II je počítačová hra typu adventura, příběhem úzce navazující na hru Syberia. Výtvarníkem i tvůrcem scénáře byl opět Benoît Sokal.\n\nHlavní hrdinka, právnička Kate, pokračuje v pátrání po tajemném ostrovu Syberia. Musí překonat nástrahy po cestě vlakem přes Rusko i svébytnost severských domorodců a pomoci starému Hansi Volarbergovi nalézt mamuty, kteří se v Syberii podle pověstí nalézají.\n\nServer tiscali.games dal hře hodnocení 8/10 a Metacritic.com 80%. \n\n"}
{"id": "68542", "url": "https://cs.wikipedia.org/wiki?curid=68542", "title": "Benoît Sokal", "text": "Benoît Sokal\n\nBenoît Sokal (* 28. června 1954, Brusel) je belgický výtvarník, známý především svými komiksy a počítačovými hrami.\n\n\n"}
{"id": "68557", "url": "https://cs.wikipedia.org/wiki?curid=68557", "title": "Titus Lucretius Carus", "text": "Titus Lucretius Carus\n\nTitus Lucretius Carus [Lukrécius] (okolo 97 př. n. l. – 55 př. n. l.) byl římský básník a filosof. O jeho životě máme velmi málo spolehlivých zpráv.\nJeho hlavní dochovanou prací je didakticko-epická báseň \"O přírodě\" (\"De rerum natura\"), sestávající z 6 knih a objasňující Epikúrovo učení. Tvrdí, že příroda se řídí odvěkými zákony, kde vše vzniká, trvá a zaniká. Bohové nemohou zasahovat do světa, který povstal z atomů. Podle něj neexistuje ani podsvětí a bohové žijí v nečinnosti v nebesích, kde se radují ze své blaženosti.\n\n"}
{"id": "68560", "url": "https://cs.wikipedia.org/wiki?curid=68560", "title": "Okres Revúca", "text": "Okres Revúca\n\nOkres Revúca je jedním z okresů Slovenska. Leží v Banskobystrickém kraji, v jeho východní části. Na severu hraničí s okresem Brezno, na jihu s Maďarskem, na západě s okresem Rimavská Sobota a na východě s okresem okresem Rožňava.\n\n"}
{"id": "68563", "url": "https://cs.wikipedia.org/wiki?curid=68563", "title": "UFO", "text": "UFO\n\nUFO (z anglického Unidentified Flying Object = \"neidentifikovaný létající předmět\") je jev, kdy pozorovatel hlásí situaci, ve které pozoroval na obloze předmět, jehož podstatu není schopen racionálně vysvětlit. Lidově je tento jev často označován jako pozorování „létajících talířů/velkých zvláštních objektů“. Britské ministerstvo obrany při výzkumu těchto jevů po roce 1996 používalo označení UAP (Unidentified Aerial Phenomena), protože označení UFO bylo již zprofanované.\n\nKromě několika pasáží z historických textů, které jsou interpretovány jako popis setkání člověka s UFO, vzrostl zájem veřejnosti o tyto jevy v období po 2. světové válce. Na vzniku ufologie však neměly podíl žádné vědecké objevy, jako například modelování vzniku života, pokusy o zachycení signálů cizích kosmických civilizací. Tento směr se zformoval spíše jako odraz politických problémů rozděleného světa po druhé světové válce. Zpočátku byly centrem hlášených pozorování především Spojené státy americké, postupně jsou však hlášena pozorování UFO prakticky ze všech oblastí Země. Do současnosti bylo zaznamenáno několik desítek tisíc hlášení o pozorování UFO.\n\nVětšina těchto pozorování (uvádí se okolo 90 – 97 %) má racionálně vysvětlitelný původ, existuje však řada pozorování, kde se nepodařilo příčinu hlášeného jevu určit. Z nejznámějších historických pozorování UFO lze uvést tyto:\n\nNovodobá éra UFO začala v roce 1947. Toho roku letěl americký obchodník Kenneth Arnold 24. června svým soukromým letadlem nedaleko hory Mount Rainier ve státě Washington. Nahlásil, že spatřil devět velmi jasných objektů letících neuvěřitelnou rychlostí před štítem hory Rainier směrem k blízké hoře Mount Adams. Jeho pozorování získalo vzápětí velký ohlas ve sdělovacích prostředcích. Arnold později o objektech řekl, že \"letěly jako talíře, když je hodíte nad vodu\", že \"byly ploché jako pekáč na koláče\", že měly tvar \"půlměsíce, vpředu oválného a vzadu vypuklého\" a že \"vypadaly jako velký plochý disk\". Tento jeho popis přejatý místním deníkem vedl k lidovému označení neznámých létajících strojů jako \"létajících disků\" či \"létajících talířů\".\n\nPatrně nejdiskutovanější případ se odehrál 2. července 1947 poblíž města Roswellu v Novém Mexiku v USA. Na obloze byl tehdy pozorován předmět ve tvaru disku a místní farmář prý poté našel na svém pozemku vzdáleném asi 110 km od Roswellu trosky objektu neznámého původu. Oznámil svůj nález policii, která společně s armádou místo zabezpečila, trosky odvezla na neznámé místo a snažila se celou věc utajit před sdělovacími prostředky. Ještě dlouhá léta poté s v novinách objevovaly články, které přinášely výpovědi údajných svědků kteří se měli podílet na výzkumu vraku i mrtvé posádky létajícího talíře prováděném na letecké základně Wright Field v Daytonu. Událost se stala námětem několika knih i filmové předlohy, avšak americká armáda dodnes celou záležitost kategoricky popírá a prohlašuje ji za výmysl novinářů.\n\n8. července 1947 vydala armáda tiskové prohlášení, že se jednalo o katastrofu létajícího talíře, druhý den prohlášení odvolala a prohlásila událost za pád meteorologického balónu, v roce 1994 vydala rozsáhlou zprávu, která předmět prohlásila za americký špionážní balón z projektu Mogul. Událost měla (postupně) dvě přirozená (oba balóny) a dvě spekulativní vysvětlení (létající talíř a mezi lety 1947 a 1994 utajovaná letecká zbraň, i když ne toho typu o kterém toto vysvětlení obvykle mluví).\n\nTvrdí se, že americký astronaut Frank Borman vyfotografoval neznámý předmět, který sledoval jejich kosmickou loď Gemini 7 v roce 1965.\n\nAmerický muž Jack Robertson tvrdí, že se v roce 1976 vrátil z vesmíru, kde byl společně s mimozemšťany. Po svém údajném návratu podstoupil psychotesty u uznávaného amerického psychiatra Dr. Franka P. Jonese. Podle údajných výsledků testů neměl tento muž důvod lhát, ani si nic vymýšlet, dále testy neodhalily žádnou psychickou poruchu.\n\nV roce 1990 byla především v Belgii a Francii hlášena rozsáhlá řada nočních pozorování trojúhelníkových létajících předmětů se se světly v rozích. Představitelé belgické armády přitom důrazně popřeli, že by mohlo jít o zkoušky nového typu letadla. Tato tzv. „Belgická UFO“ byla posléze pozorována i na jiných místech, v České republice to bylo například v roce 2005 v Kladně nebo Otrokovicích.\n\nV Československu došlo údajně k největšímu kontaktu s UFO 12. července 1987 na Vranovské přehradě, kde vrtulník československé armády pronásledoval stříbrný předmět doutníkového tvaru o velikosti 10 – 15 m. Všechny zprávy o tomto incidentu pocházejí pouze z ústního podání účastníků incidentu a oficiálně nebyly nikdy potvrzeny. K podobnému incidentu prý došlo i 6. července 1983 v Polsku, kdy nad mořem ve vzdálenosti asi 50 km od pobřeží pozorovala posádka polského vojenského letadla tmavý válcovitý předmět o délce asi 6 m a průměru přibližně 2 metry.\n\nV květnu roku 2016 americký prezident Barack Obama slíbil zveřejnění přísně tajných informací americké armády o fenoménu UFO. Podle experta na danou problematiku Stephena Basseta se bude jednat o průkopnické prohlášení, které zásadně změní pohled na tento záhadný jev, který byl poprvé výrazně zaznamenán krátce po II. světové válce. Podobné prohlášení rovněž pronesla prezidentská kandidátka Hillary Clintonová. Podle kritiků se pouze jednalo o promyšlenou reklamu na demokratického kandidáta v kontextu prezidentských voleb v listopadu roku 2016.\n\nNeidentifikované létající objekty se obecně třídí do několika skupin.\n\nDělení podle tvaru:\n\nDoktor J. Allen Hynek vytvořil moderní systém kategorizace UFO (řazení do skupin) podle podmínek během jeho pozorování. Za první rozřazovací kritérium považoval vzdálenost od neidentifikovaného předmětu. Pokud je větší než 500 stop (cca 150 metrů) dělí se UFO do těchto tří kategorií:\n\nV případě, že se svědek octne ve vzdálenosti menší než 500 stop (150 metrů), spadá podle Hynka svědectví do kategorie \"blízké setkání\" (Close Encounter, CE):\n\nUFO nerozdělujeme podle původu, protože jejich původ je neznámý. Můžeme je však obecně podle Nosretiho dělit do šesti tříd podle původu předpokládaného. (Musíme si však uvědomit, že pokud nějaké UFO dokážeme jednoznačně podle původu zařadit, tím automaticky ve většině případů jevem zvaným UFO být přestává. Určení podle tohoto dělení je třeba vždy vázat na určitého pozorovatele/hodnotitele či jejich skupinu a je třeba si uvědomovat subjektivní hodnotu takového zařazení.)\n\n\nUFO inteligentního původu můžeme dále dělit na\n\nUFO technického charakteru může být řízeno\n\nV lidovém povědomí termín UFO splývá s létajícími technickými prostředky mimozemských inteligentních bytostí, tedy hovorově s tzv. \"létajícími talíři\"\n\nVzhledem k mimořádnému zájmu sdělovacích prostředků byly vládami všech zainteresovaných států (především USA) ustanoveny různé komise a výbory které měly vnést jasno do otázky původu nevysvětlených fenoménů UFO.\n\nPatrně největším z těchto projektů byl Projekt Blue Book, který pod patronací a finančního zabezpečení vlády USA v letech 1952 – 1970 prozkoumal více než 10 000 hlášení o výskytu UFO na území USA. Výsledkem této velmi obsáhlé odborné studie bylo konstatování, že ve více než 90 % případů lze hlášená pozorování zcela racionálně vysvětlit přírodními jevy a úkazy. Přesto však zbývá přibližně 3 % hlášení, pro která nebylo uspokojivé vysvětlení nalezeno a zůstávají dodnes záhadou.\n\nV 90. letech byla provedena ve Francii rozsáhlá studie pracovní skupiny COMETA, která analyzovala data sbíraná již od 50. letech po současnost. Výsledkem bylo, že v roce 1999 byla vydána Zpráva COMETA. Zpráva konstatovala, že přibližně 5% ze studovaných UFO případů, byly naprosto nevysvětlitelné. Jako nejlepším vysvětlením pro tyto případy byla zvolena mimozemská hypotéza.\nPodle některých amerických UFOlogů publikujících na konci 20. století (a údajně i podle některých představitelů americké administrativy a některých tajných zpráv) je možné drtivou většinu tzv. pravých a „přirozeně nevysvětlitelných“ UFO připsat na vrub tzv. extrémofilům. Tedy příslušníkům hypotetické paralelní pozemské civilizace. Tedy jakýmsi domácím cizincům, skoromimozemšťanům z hlubin Země.\n\nPodle zatím neověřené zprávy bulharská jasnovidka Vanga tvrdila, že některé UFO jsou technickými prostředky lidí (tedy pozemšťanů) z budoucnosti. Podle ověřené zprávy tvrdila, že se lidstvo dočká \"oficiální návštěvy\" mimozemšťanů. (Krasimira Stojanová: Vanga - slepá jasnovidka)\n\nAustralský astrofyzik Stephen Hughes je přesvědčen, že většina pozorování UFO nemá žádnou\nspojitost s mimozemšťany. Na základě své studie tvrdí, že za jevy stojí kulové blesky a další atmosférické úkazy. Jako důkaz předkládá veřejnosti rozbor zajímavé události, k níž došlo v roce 2006 nedaleko Brisbane. Tehdy bylo spatřeno velké množství meteoritů a ve stejný čas uviděli také očití svědkové nad nedalekým pohořím zářivý zelený objekt. Vědec se domnívá, že tajemný objekt byl ve skutečnosti kulový blesk, a to, že se neočekávaně objevil, souvisí s pádem meteoritů. Meteority, které při pádu ionizují vzduch, mohou způsobit elektrické spojení mezi vrchní atmosférou a zemským povrchem a zajistí dostatek energie pro vznik kulového blesku. (Spirit 3/2011)\n\nPři podrobnějším studiu hlášení o pozorování UFO se setkáváme s často se opakujícími příčinami vzniku pozorovaného jevu. Jsou to především:\n\n\nPokud se však nějaké výše uvedené vysvětlení nenalezne, nabízejí se následující vysvětlení:\n\n\nMísta s častým výskytem UFO jsou někdy označována jako \"shromaždiště UFO\". Mezi místa s největším výskytem UFO ročně se řadí města Peking, Brusel, Washington D. C. a město a okres Los Angeles.\n\nPodle některých domácích (Hruška) i zahraničních (např. japonských) badatelů je podstata hlavní třídy UFO totožná s podstatou kulového blesku, podstatou hlavní třídy USO (USO = Unidentified Submerged Objects - neidentifikované ponořené objekty) a podstatou pravých (nefalšovaných) tzv. kruhů v obilí (CC).\n\n\n"}
{"id": "68565", "url": "https://cs.wikipedia.org/wiki?curid=68565", "title": "Markéta Fišerová", "text": "Markéta Fišerová\n\nMarkéta Fišerová (* 12. nebo 19. února 1960 Kladno) je česká herečka. Do 80. let hrála v několika seriálech a filmech (\"My všichni školou povinní\", \"Třetí patro\"). V roce 1986 těžce onemocněla a skončila na invalidním vozíku. Jejím manželem je Marek Eben.\n\n\n"}
{"id": "68566", "url": "https://cs.wikipedia.org/wiki?curid=68566", "title": "Klobouk s oblohou", "text": "Klobouk s oblohou\n\nKlobouk s oblohou je humoristická fantasy kniha Terryho Pratchetta, 32. ze série \"Zeměplocha\".\n\nHlavní hrdinkou této knížky je už 11letá Tonička Bolavá z Křídy, která se dva roky poté, co zjistila, že má talent pro čarování, vydává do učení. Dostává se ke slečně Rovnovodovážné v horách, kde se učí každodennímu řemeslu čarodějek, spočívajícím v obyčejné pomoci ostatním lidem. To se ale brzo mění, protože se jí snaží vystopovat nebezpečný zlojroj, jenž chce ovládnout její mysl i tělo. V nejhorších chvílích jí ale pomůžou nejen její známí Nac mac Fíglové, ale také Bábi Zlopočasná, nejlepší čarodějka (i když čarodějky žádné náčelnice nemají) Zeměplochy. Tonička tak získá nejenom respekt okolí a přátelství Esmé Zlopočasné (což budí úctu všech ostatních čarodějek včetně Toniččiných kamarádek), ale také pochopí, co to znamená být skutečnou čarodějkou.\n\n"}
{"id": "68567", "url": "https://cs.wikipedia.org/wiki?curid=68567", "title": "Kontinentální pohár ve skocích na lyžích", "text": "Kontinentální pohár ve skocích na lyžích\n\nKontinentální pohár (zvaný též CoC podle anglického \"Continental Cup\") je série závodů ve skocích na lyžích.\n\nKontinentální pohár je skokanskou „druhou ligu“ (za Světovým pohárem). V Kontinentálním poháru soutěží většinou mladší skokani, kteří zde sbírají zkušenosti, a sportovci, kteří se nevešli do národní nominace do SP a v Kontinentálním poháru hledají formu. (Navíc v závodech SP mohou startovat pouze ti skokani, kteří již bodovali v Kontinentálním poháru.)\n\nPrvní sezóna Kontinentálního poháru proběhla v letech 1991/1992. Mezinárodní lyžařská federace soutěž založila, aby odlehčila přeplněnému SP. První dvě sezóny byl Kontinentální pohár známý pod názvem \"Evropský pohár\". Vzrůstající počet závodníků způsobil, že v sezóně 2005/2006 přibyla ještě nižší soutěž, Pohár FIS ve skocích na lyžích.\n\n\n"}
{"id": "68570", "url": "https://cs.wikipedia.org/wiki?curid=68570", "title": "Čúiči Nagumo", "text": "Čúiči Nagumo\n\nČúiči Nagumo (南雲 忠一, \"Nagumo Čúiči\", 25. března 1887 – 6. července 1944) byl admirál japonského císařského námořnictva. Úspěšně velel útoku na Pearl Harbor, byl drtivě poražen v klíčové bitvě o Midway a nakonec spáchal sebevraždu při obraně Saipanu.\n\nPo absolvování císařské námořní akademie (jako osmý ze 191 kadetů) v roce 1908 vstoupil do Císařského námořnictva a v roce 1917 dostal své první velení – na torpédoborci \"Kisaragi\". Právě taktika útoku torpédy a použití torpédoborců byla jeho specialitou. V průběhu 20. a 30. let postupně velel divizi torpédoborců, těžkému křižníku \"Takao\" a bitevní lodi Jamaširo. Když vypukla válka v Evropě byl Nagumo povýšen do hodnosti viceadmirála, ale ve stejné době také viditelně zestárl, fyzicky (sužovala ho artritida) i mentálně.\n\nBrzy po svém povýšení byl jmenován velitelem \"Úderného svazu letadlových lodí\" (機動部隊 \"kidó butai\"). Že se nejednalo o zcela šťastné rozhodnutí, vyjádřil trefně admirál Nišizo Cukahara: \"„Nagumo byl důstojníkem ze staré školy, specialista na torpéda a hladinové manévry … Neměl naprosto žádnou představu o možnostech a potenciálu palubního letectva“\".\n\nI přesto dokázal uštědřit námořnictvu Spojených států nejhorší porážku v dějinách. Pod jeho vedením zaútočily japonské letadlové lodě na nejdůležitější americkou základnu v Tichém oceánu – Pearl Harbor. Japonské palubní letouny během několika hodin potopily nebo na dlouhou dobu vyřadily z boje všechny americké bitevní lodě v Tichomoří.\n\nPak následovaly úspěchy první poloviny roku 1942. Akce v Tichém oceánu a nájezd do Indického oceánu, kde jeho svaz letadlových lodí potopil britskou letadlovou loď HMS \"Hermes\", dva křižníky, dva torpédoborce, korvetu a přinutil admirála Sira Jamese Somervilla ustoupit do přístavů ve východní Africe.\n\nAle v nejdůležitějším střetnutí války v Pacifiku, v bitvě u Midway, ztratil čtyři své letadlové lodě a malou část nejzkušenějších pilotů. Za způsob vedení bitvy byl kritizován, ale ještě zůstal velitelem svazu letadlových lodí v bitvě u východních Šalomounových ostrovů a v bitvě u ostrovů Santa Cruz.\n\nV listopadu 1942 byl Nagumo převelen do Japonska, kde velel námořní základně. Až v březnu 1944 mu bylo svěřeno velení menších námořních sil v oblasti Marianských ostrovů. Velitelství těchto sil bylo umístěno na ostrově Saipan, na kterém se 15. června vylodila americká námořní pěchota a 6. července v bezvýchodné situaci admirál Čúiči Nagumo spáchal sebevraždu (zastřelil se revolverem).\n\n"}
{"id": "68572", "url": "https://cs.wikipedia.org/wiki?curid=68572", "title": "Rybnice", "text": "Rybnice\n\nRybnice je vesnice ve střední části okresu Plzeň-sever, 2,5 km jižně od Plas. Ve vsi žije obyvatel, její katastrální území měří 525,6 ha a PSČ všech adres je 331 51.\n\nRybnice leží v údolí Rybnického potoka, na hlavním silničním tahu spojujícím Plzeň a Most. V obci je zastávka linkových autobusů, mateřská škola, smíšený obchod a dvě restaurace. V obci sídlí firmy BEST (výroba zámkové dlažby), autoservis s STK a autobazar.\n\nVes je poprvé připomínána roku 1193 jako dar Anežky z Potvorova plaskému klášteru.\n\nRybnice na severu sousedí s Plasy a na jihu s Kaznějovem. Na jihozápadě se v lesích rozkládají kaznějovské kaolinové doly, na sever od vsi začíná plaské polní letiště.\n\n\n"}
{"id": "68573", "url": "https://cs.wikipedia.org/wiki?curid=68573", "title": "Mikroregion Dolní Střela", "text": "Mikroregion Dolní Střela\n\nMikroregion Dolní Střela je oblastí okolo dolního toku řeky Střely po soutok s Berounkou. Zároveň je mikroregion sdružením obcí.\n\nMikroregion vznikl v roce 1999 jako sdružení 13 obcí za účelem propagace celého regionu a zlepšení nabídky turistických služeb. Na území mikroregionu se nachází řada památek venkovské lidové architektury, oceňované je i hluboké údolí Střely. Oblast je protkána značenými turistickými trasami a nově též cyklotrasami.\n\n\n"}
{"id": "68576", "url": "https://cs.wikipedia.org/wiki?curid=68576", "title": "Ptyč", "text": "Ptyč\n\nPtyč nebo dříve též Ptíč byl rozlehlý hospodářský dvůr a osada v severovýchodní části okrese Plzeň-sever. Dvůr ležel na terase nad levým břehem řeky Berounky na katastrálním území obce Hlince, 12,5 km východně od Kralovic. V roce 2009 byl původní dvůr zbourán a na jeho místě je budován rozsáhlý komplex Maják Ptyč pro aktivity protagonistek gnostické filosofie Avenna.\n\nVes Ptíč patřila pánům ze Slatiny. Ve vsi byl opevněný dvůr, na kterém v polovině 14. století seděl jistý Petr. Za husitských válek byla ves zničena pravděpodobně v průběhu obléhání hradu Libštejna. Na přelomu 15. a 16. století byl poplužní dvůr opraven Johankou ze Ptíče. Kolem roku 1590 byla obnovena ves, která byla majetkem pražského kláštera karmelitánů. Roku 1613 prodal klášter zpustlý dvůr Henrichovi Jakubovi Týřovskému na Chříči a okolo roku 1650 byl dvůr znovu vystavěn. Roku 1701 prodali zadlužení bratři Týřovští chříčské panství i s dvorem Ptíč Václavovi J. Lažanskému. Poslední podoba dvora pocházela z doby po roce 1800.\n\nU Ptyče končí území přírodního parku Hřešihlavská. Na sever v nivě Berounky je zřícenina gotického kostela sv. Petra a Pavla na místě zaniklé vsi Dolany, na protějším pravém břehu je národní přírodní rezervace Chlumská stráň\n\nOd jara 2010 (s přibližným termínem dokončení stanoveným na rok 2013) na území osady vyrůstalo ozdravné, vzdělávací, relaxační, kulturní a sportovní centrum Maják Ptyč s dvěma podzemními a dvěma nadzemními podlažími. Počítalo se se sedmdesáti lůžky a s chovem koní a stájemi pro ně. Původní budovy zemědělského statku, které za socialismu sloužily JZD, byly od roku 2009 postupně zbourány. I s přilehlými pozemky zaujímá stavba plochu 10 000 m², cenu stavby odhadli nejmenovaní odborníci pro MF Dnes na 2 miliardy Kč, na místě má vlastní betonárku. Výstavbu zajišťuje zahradnická, rybníkářská a zemědělská firma Stébla. MF Dnes zjistila, že za aktivitami stojí firmy Stébla a Double Square, které spoluvlastní Daniela Kuchtová, bývalá manželka miliardáře Pavla Tykače.\n\nZáměr stavby byl ohlášen 13. června 2007 a 19. září 2007 byla podána žádost o územní rozhodnutí.\n\nPodle původního projektu by stavba přerušila některá místní spojení, což se stalo i důvodem k odporu několika starostů okolních obcí proti stavbě. Starosta Hlinců (pod něž území spadá) Jaroslav Helebrant je však s investorem spokojen a na stavbě brigádničí jako řidič. Stavební odbor v Kralovicích pod vedením Hany Vorlové kvůli nedořešení cest dva a půl roku odmítal vydat stavební povolení a investora pokutoval, podle Hany Vorlové se investorská firma chovala arogantně. Investor byl donucen vybudovat pro provoz stavební techniky a zajištění přístupu k blízkým nemovitostem novou silnici o délce 2,6 km v hodnotě desítek milionů Kč, což způsobilo roční zdržení stavby. V nedaleké osadě Chříč tatáž firma opravuje památkově chráněný statek a kostel, což místní lidé oceňují.\n\nPřesnější informace o vlastnících i účelu objektu stavbyvedoucí a dělníci před MF Dnes údajně tajili, lidé v okolních vesnicích prý stavbu přezdívají na „Temelín“ či „Gabčíkovo-Nagymáros“ a spekulují o tom, že má sloužit nějaké náboženské sektě, která zde v podzemí má lidem vymývat mozky.\n\nWebové stránky projektu obsahují nabídku nejrůznější forem ubytování a rekreačních aktivit. V úvodu obsahují informaci, že filosofií centra je Avenna, s odkazem na web Avenna s návody „jak se uzdravit, jak urovnat vztahy, jak pochopit osud a další“, a v sekci Vzdělávání je uvedeno, že bude „vzdělávání jedním z hlavních důvodů pobytu“.\n\n28. února 2013 Daniela Kuchtová náhle ukončila spolupráci s léčitelkami Kuňovou a Přádovou a zakázala jim vstup do objektu. MF Dnes to dává do souvislosti se změnami majitele statku Dubjany, který Kuchtová prodala Kuňové a ta poté jiné osobě. Investorka změnila projektanta a začala projednávat jinou podobu objektu. Výstavba byla přerušena.\n\nDle informací z podzimu 2014 byl projekt přepracován. Pod zemí má vzniknout speciální depozitář s velkými trezory. Nejmenší jsou velké 2,5 metru čtverečních, rozloha největšího přesahuje 45 metrů čtverečních a vejde se do něj sbírka umění, auto či 70 tun zlata v cihlách. První trezory mají začít sloužit v druhé polovině roku 2016. Nad trezory pak vyroste 32 luxusních domů, největší bude mít rozlohu resp. obytnou plochu 235 metrů čtverečních. Součástí areálu o rozloze 16 900 metrů čtverečních jsou také zemědělská usedlost Château Berne, soukromá honitba, jízdárna a heliport.\n\nOd 25. dubna 2016 byla zahájena 14měsíční etapa rekonstrukce a dostavby, během níž proběhla demolice části nedostavěného objektu, zemědělských skladů, které původně měly sloužit v rámci budovaného esoterického školicího střediska Maják hnutí Avenna. Během roku mají být zakryty tři věže a dokončeny první luxusní vily. Areál je nově prezentován jako Park Berne, který má kombinovat luxusní bydlení na povrchu s rozsáhlými trezorovými místnostmi v podzemí. Depozitář má pojmout jak nejmenší předměty, tak rozsáhlé sbírky umění, datová úložiště či automobily. Hlavním investorem nového projektu je společnost Double Square Group, za niž se vyjadřuje mluvčí Ondřej Drábek. Jediným akcionářem investora Double Square Group je společnost Double Square Limited registrovaná na Kypru, jehož jedinou členkou představenstva je Daniela Kuchtová.\n\n\n"}
{"id": "68578", "url": "https://cs.wikipedia.org/wiki?curid=68578", "title": "Dolany (Hlince)", "text": "Dolany (Hlince)\n\nDolany jsou rekreační osadou v severovýchodní části okresu Plzeň-sever. Osada leží na terase nad místem původní zaniklé vsi v údolní nivě Berounky na katastrálním území obce Hlince, 12,5 km východně od Kralovic.\n\nPůvodní ves je poprvé uváděna k roku 1358, ale místo bylo osídleno mnohem déle. Ves byla v majetku drobných šlechticů, stála v ní též tvrz, ale k roku 1481 jsou Dolany uváděny jako pusté. Okolo roku 1838 byly Dolany částečně obnoveny výstavbou pěti domků pro osadníky, kteří robotovali ve Chříči.\n\nNa místě původní vsi se dochoval gotický kostel sv. Petra a Pavla. V průběhu 20. století se stal zříceninou, od počátku 21. století probíhá jeho obnova.\n\nDolany sousedí na severu se Studenou, na jihu s hospodářským dvorem Ptyč a na západě s Hlinci. Jižně od osady v malém údolí protéká Dolanský potok. Na protilehlém břehu Berounky se rozkládá národní přírodní rezervace Chlumská stráň a jižně proti proudu řeky u Ptyče začíná přírodní park Hřešihlavská.\n\n"}
{"id": "68579", "url": "https://cs.wikipedia.org/wiki?curid=68579", "title": "Kostel svatého Petra a Pavla (Dolany)", "text": "Kostel svatého Petra a Pavla (Dolany)\n\nKostel sv. Petra a Pavla je postupně rekonstruovaná zřícenina gotického kostela na místě zaniklé vsi Dolany na katastrálním území obce Hlince, 12 km východně od Kralovic, v nadmořské výšce 260 m.\n\nKostel stojí osamocen v polích na nevysoké terase nad nivou řeky Berounky v místech, kde řeku pod vrchem Hamouz brodem překonávala zemská stezka vedoucí od Zvíkovce. Stezka na levém břehu pokračovala okolo kostela, míjela bývalou tvrz pánů z Řebříku, přes brod pokračovala malým údolím Dolanského potoka a vedla dále na jih ke dvoru Ptyč a dále ke hradu Krašov.\n\nArcheologický průzkum prokázal, že dnešní gotický kostel stojí na místě staršího pohřebiště. Řada starobylých prvků – např. zazděná románská hlavice, typické okénko z jediného kusu kamene zasazené v západní stěně, pravidelné kvádříky v pozdějším zdivu, barokní kropenka vyrobená ze znovu opracované románské patky sloupku – a především nález základů věže s obvyklým řádkovým románským zdivem z kvádříků prokazují existenci staršího románského kostelíku.\n\nDnešní kostel byl postaven pravděpodobně jako raně gotický v druhé polovině 13. století. Poprvé je zmiňován jako farní v popisu pražské diecéze před rokem 1350 za vlády císaře Karla IV. V roce 1358 byl kostel ve vlastnictví Habarta z Dolan a Markwarta z Řebříku.\n\nNa počátku 15. století získali Dolany páni z Kolovrat na Krakovci. Za husitských válek byla ves pravděpodobně vypálena husity a kostel opuštěn, k roku 1481 jsou Dolany uváděny jako pusté, hřbitov zasypán a kostel z části pobořen.\n\nV roce 1530 byl kostel, ze kterého zbývaly pouze obvodové zdi, opraven na náklady Kryštofa z Kolovrat. Nejpozději při této opravě zanikla zděná věž při západní stěně. Kryštof roku 1553 osadil kostel zvonem.\n\nZa třicetileté války kostel opět zpustl a byl opraven až dalším vlastníkem panství, Vojtěchem Hynkem Lažanským. V roce 1684 přidal tentýž pán k renesančnímu zvonu nový zvon barokní. Další pozornosti, oprav a vybavení se kostelu dostalo za správy Lažanských roku 1719. V té době kostel stále ještě plnil funkci farního kostela pro vsi Hlince, Ptyč, Studenou, Holovousy, Chříč, Slatinu, Lhotu a dvory Dubjany a Březsko.\n\nV roce 1785 poklesl význam dolanské farnosti poté, co kaple sv. Jana Nepomuckého na Chříči získala funkci lokálie pro většinu vsí dolanské farnosti. Kostel v Dolanech si přesto i v průběhu 19. století udržel přízeň věřících – probíhaly v něm bohoslužby a konaly se k němu poutě, nejvýznamnější 29. června na svátek sv. Petra a Pavla a 18. srpna na sv. Jáchyma. V letech 1838–1840 se kostel dočkal významné opravy ve spojitosti s obnovou Dolan postavením 5 domků pro nové osadníky.\n\nVe farní kronice na Chříči je v roce 1874 zmiňován havarijní stav dřevěné zvonice dolanského kostela, vztyčené nad středem kostela. Roku 1878 z ní byly odvezeny zvony na Chříč a umístěny v dostavěné věži tamního kostela sv. Jana Nepomuckého, kde jsou dodnes. Odvezením zvonů začaly kostelu smutné časy: kostel začal rychle pustnout, v roce 1880 páter Václav Polívka jeho stav popisuje takto:\n\nPáter Polívka podal na jaře roku 1881 prostřednictvím vikariátu žádost na konzistoř o opravu. Ta se obrátila na hejtmanství, jehož komise téhož roku kostel prohlédla a pro umístění kostela v záplavovém území řeky Berounky a Dolanského potoka nedoporučila investici do nákladné opravy. Kostel byl následně uzavřen, přestaly se v něm konat bohoslužby a byla navržena i jeho demolice.\n\nNa žádost dolanských osadníků se i nadále konala svatopetrská pouť, kázání a bohoslužba probíhala pod širým nebem vedle kostela. V srpnu téhož roku bylo rozhodnuto o zrušení kostela a v březnu 1882 probíhala jeho dražba. Na ní se však dostavili zplnomocnění zástupci obcí Studená a Hlince, kteří žádali zrušení dražby a zachování kostela, na jehož opravy by dle svých možností obce přispívaly. O jejich příslibu byl učiněn protokol a obě obce dohromady následně na opravu kostela vybraly 240 zlatých. Na přímluvu patronky kostela Johanny Ubelli von Siegburg získali dalších 100 zlatých od ovdovělé císařovny Marie Anny.\n\nRoku 1895 byl opraven interiér i fasády kostela a na západní straně střechy nad vchodem byla vztyčena nová sanktusová věžička. V ní byl pravděpodobně umístěn jeden z malých zvonků z kostela na Chříči a dnes se nachází zřejmě ve zvoničce v Holovousích.\n\nOprava na konci 19. století byla poslední známou opravou. V době první republiky a po 2. světové válce kostel prudce chátral, přesto ještě v 60. letech 20. století měl střechu s nachýlenou zvoničkou. V 90. letech již byl kostel zříceninou, ze které zbývaly pouze obvodové zdi.\n\nV presbytáři, který byl od lodi oddělen hrotitým vítězným obloukem, visel na zdi obraz \"Sv. Petr se loučí se sv. Pavlem\" zasazený do střídmého rámu se zdobenými rohy a nesený vyřezávanými postavami andělů umístěných po stranách. Obraz pocházejí z 1. poloviny 18. století nesl alianční znak Černínů a Lažanských, jeho kompozice byla obdobná jako výzdoba manětínských kostelů.\n\nBoční oltáře v rozvilinových rámech představovaly sv. Jáchyma a sv. Isidora. Na prvém obraze byl text: \"Svatému Jáchymu, otci blahoslavené Panny Marie, dědovi vykupitele našeho Ježíše Krista i Davida krále, pocházejícímu z rodu pastýřů, obětoval tento oltář na svůj náklad Jan Veselý l. p. 1719\". Druhý oltář byl opatřen nápisem \"Svatému Isidoru španělskému divotvornému sedláku hospodářů patronu, tento oltář obětoval nehodný sedlák Adam Šubrt l. p. 1719\". Zasvěcení sv. Isidoru je poměrně vzácné, nicméně na panství Lažanských se s ním můžeme ještě setkat v kostele sv. Barbory v Manětíně. Boční oltáře byly obnoveny v roce 1838 a pravděpodobně byly opraveny i jejich obrazy.\n\nZ pozdějších popisů a vyobrazení jsou známé ještě cínové svícny, kostelní lavice, dřevěné zábradlí před oltářem oddělující loď a presbytář, skromná pozdně barokní kazatelna stojící pod obloukem po levé straně a kříž umístěný na pravé straně. Zmíněné vybavení se v kostele nedochovalo. Dva již zmíněné velké zvony doplňovaly ještě zvonky, jeden s monogramem \"I. W. S.\" a datací 1770 a malý s festonovým a figurálním dekorem z roku 1803.\n\nV říjnu 2000 schválilo zastupitelstvo obce Hlince žádost o převod kostela a přilehlých pozemků do vlastnictví obce s cílem jeho obnovy. Záchranné práce zajištěné prostředky z grantu Nadace Open Society Fund Praha se rozběhly v následujícím roce, kdy byly v bezprostředním okolí kostela vytrhány náletové dřeviny, upraven terén, částečně opraveno zdivo a instalována informační tabule. Na konci téhož roku byla smluvně zajištěna přístupová cesta ke kostelu.\n\n16. května 2002 byl kostel a pozemky převedeny do majetku obce. Ke konci června proběhla pouť, na které byl vysvěcen prapor a znak Hlinců. Bohužel 12. a 13. srpna 2002 povodeň na Berounce poškodila kostel, narušila statiku obvodového zdiva, postiženy byly i okolní pozemky. Na začátku léta 2003 byla vytěžena z interiéru kostela suť a naplaveniny, současně proběhl částečný archeologický průzkum, při kterém byly u jižní zdi presbytáře odhaleny základy bývalé sakristie. Z programů Ministerstva kultury ČR a od Plzeňského kraje byly získány příspěvky na obnovu statiky zdí a opěrných pilířů. Kromě statického zajištění byla opravena koruna zdiva a obnovena římsa, pobořené boční oltáře, okenní klenby spolu s valounovým okapním chodníkem okolo zdiva; byly též fixovány zbytky původních omítek. Na náklady obce bylo upraveno okolí kostela a umístěn dřevěný stůl s lavicemi pro turisty. Vstup kostela byl osazen kovanou mříží.\n\nV roce 2004 byl vypracován projekt na obnovu krovu, střechy kostela se zvoničkou, stropu a kruchty. Z prostředků MK ČR, Plzeňské kraje a obce samotné byly v témže roce krov a střecha obnoveny a celý kostel byl tak zajištěn před povětrnostními vlivy. V červenci proběhla další z poutí a na podzim bylo okolí kostela osázeno 25 hrušněmi a dvěma jírovci. V roce 2005 byla obnovena věžička s novým křížem a makovicí, v červnu 2006 byl vysvěcen a usazen nový zvon. Na další roky je naplánována obnova fasády, zavedení elektrického proudu, vysušení a dokončovací práce.\n\nV 18. století ves zchudla natolik, že musela prodat i kostelní zvony. Když potom císař Josef II. zrekvíroval vybavení kostela sv. Mikuláše na Starém Městě v Praze, rozhodl se věnovat jeho největší zvon Dolanům. Ale obyvatelé nedaleké Chříče, pod jejichž faru náležel dolanský kostelík, jim velký staroměstský zvon nepřáli. S výmluvou, že malému kostelu stačí malé zvony, si jej vzali pro sebe. Když se však zvon poprvé v chříčském kostele rozezvučel, hněvivě volal: „Do Dolan – do Dolan!“ Obyvatelé se zalekli a vrátili zvon dolanským. Od té doby zvonil krásně. Na konci 19. století ovšem dolanský kostel zchátral a jeho zvony putovaly zpět do Chříče.\n\n\n"}
{"id": "68583", "url": "https://cs.wikipedia.org/wiki?curid=68583", "title": "Oldřich II. z Rožmberka", "text": "Oldřich II. z Rožmberka\n\nOldřich II. z Rožmberka (13. ledna 1403– 28. dubna 1462) byl významný český šlechtic, po Bitvě u Lipan se stal uznávaným vůdcem katolických pánů v Čechách. Svými současníky byl zván \"„sloupem království tohoto a údem nejmocnějším“\".\n\nV době vladařství Oldřicha II. (1418–1451) stoupla moc rodu Rožmberků, protože dokázal využít oslabení královské moci v průběhu husitských válek. Během 20. let 15. století ovládl skoro celé jižní Čechy, s výjimkou silného královského města České Budějovice. Toto scelení rožmberského dominia vytvořilo vhodnou hospodářskou základnu pro podnikání šlechtického velkostatku, který Oldřichovi potomci vytvořili v 1. polovině 16. století.\n\nVedle majetkových zisků dokázal Oldřich II. upevnit postavení rodu i v rámci stavovské obce, a to vytvořením řady zfalšovaných listin s výsadami a dary, které měl rožmberský rod získat od českých králů. K roku 1360 se tak vázala výsada, vydaná údajně Karlem IV., která stvrzovala nedělitelnost rožmberského dominia a zřízení vladařství v rožmberském rodě patřící vždy nejstaršímu mužskému členu rodu. Tyto skutečnosti byly dokonce roku 1493 zaneseny do zemských desk a dodržovány až do vymření rožmberského rodu 6. listopadu 1611.\n\nRovněž vymyslel pověst o původu Rožmberků ze starého římského rodu Ursini (z lat. medvěd) a jednáním s italským rodem Orsini skutečně dosáhl oboustranně potvrzené dohody o tom, že jejich smyšlený společný původ je pravda.\n\nPřestože Oldřich byl zpočátku silně ovlivněn sympatiemi k husitskému hnutí, které v něm vzbudil jeho poručník Čeněk z Vartemberka, následný vývoj jej navrátil zpět ke katolictví. Poté, co husité v roce 1420 vypálili město Sezimovo Ústí a založili Tábor na samé severní hranici rožmberského dominia, Oldřich se stal předním spojencem císaře Zikmunda a prostředníkem mezi ním a kališníky. Již od věku 17 let se stal v této rozbouřené době zkušeným diplomatem. Listiny Archivní sbírky v Třeboni a Listář a listinář Oldřicha II. z Rožmberka dokazují, že vyjednával se všemi zúčastněnými stranami a zejména se snažil zachovat na svém území klid a pořádek, což se mu podařilo zejména řadou sepsaných příměří mezi lety 1420–1434. 3. září 1420 jej císař Zikmund jmenuje hejtmanem kraje bechyňského a prácheňského, zejména pro konsolidaci sil proti husitům. Oldřichova pozice posílila i díky tomu, že císař Zikmund měl vůči němu dluh ve výši 11.500 kop grošů, které se zavázal postupně splácet. \n\nPřímo vojensky zasáhl Oldřich nejdříve v neúspěšném dobývání Tábora 30. června 1420. Pak bylo jeho vojsko poraženo v Bitvě u Panského Boru 12. října 1420, účastnil se Bitvy pod Vyšehradem 1. listopadu 1420 a také v úspěšné Bitvě u Lipan na straně Panské jednoty 30. května 1434. Skutečně poslední bitvou husitské revoluce byla Bitva u Křeče 19. srpna 1435, kde oddíly Oldřicha II. z Rožmberka zcela rozdrtily zbytky husitských vojsk a donutili Tábor ke kapitulaci a následné přijmutí vlády Zikmunda. Ten ho pak ještě žádal, aby pomohl v obléhání hradu Sion, ale Oldřich listem z 3. července 1437 odmítá z důvodu, že jeho lidé musejí bořit hrad Příběnice, čemuž se zavázal smlouvou s Tábory ze dne 4. července 1437 odplatou za věčný mír. \n\nKvůli husitským rebeliím se vladař zadlužil, dokonce do zástavy svého přítele a švagra, rakouského šlechtice Reinprechta z Walsee dne 29. září 1420 uložil rodový hrad Rožmberk včetně města, za 4 tisíce kop grošů. V roce 1427 dal do zástavy klášter Vyšší Brod za 2333 zlatých uherských. Nadále prodal své rakouské panství Haslach. Také se zbavil všech držav, které ležely mimo Jižní Čechy, např. rokycanské panství Strašice, Zbiroh nebo Velhartice, které prodal v roce 1428 Menhartovi z Hradce.\n\nDůkazem Rožmberkovy snahy o vyhovění oběma stranám s cílem uklidnění situace je dohoda s představiteli Tábora a obcí Písek ze dne 18. listopadu 1420, kde sjednává smír za podmínky držení čtyř artikul pražských. Toto opětovně potvrdil na svých panstvích 25. dubna 1421.\n\nDíky své samostatné zahraniční politice dokázal získat na svoji stranu rakouské spojence a využít jejich žoldnéře. V září 1431 sepisuje smlouvu s Fridrichem III. Habsburským, že mu dopomůže ke korunovaci českým králem, pokud Zikmund zůstane bezdětný a pokud Fridrich zachová postavení české šlechty, v první řadě Rožmberků.\n\nNepřehlednou situaci a těžkou pozici Zikmunda využil k neoprávněnému zisku některých církevních i světských majetků. Zejména na základě zfalšované listiny si nadále podržel klášter Zlatá koruna, získaný zástavou od císaře v roce 1420. V dlouhodobém sporu se Smilem z Křemže a i díky svým falzům nakonec získal v roce 1444 Prachatice a městečko Volary.\n\nPo porážce Husitů a smrti Zikmunda přispěl k přijetí Albrechta II. habsburského za českého krále a poté i k uznání nároku jeho syna Ladislava Pohrobka. Poté u nového římskoněmeckého krále Fridricha III. intervenoval pro vydání nezletilého Ladislava a proti jmenování zemského správce, kterým měl být dle kališnické strany Jiří z Poděbrad. Byl protivníkem Jiřího z Poděbrad i kališnické frakce. Ta na svém sněmu 24. června 1448 zvolila Jiřího z Poděbrad skutečně zemským správcem a 3. září s vojskem 9000 mužů obsadili Prahu. Zajali přitom nejvyššího purkrabího Menharta z Hradce, který byl dlouholetým spojencem Rožmberka. \n\nV podzimu roku 1448 došlo ke střetům oddílů rožmberských vojáků s poděbradskými. V lednu 1449 se Oldřich II. sešel s Jiřím z Poděbrad v Soběslavi, ale dohodli jen svolání sněmu do Pelhřimova. Menhart mezitím v zajetí zemřel. Již 6. září se vladař sešel s dalšími zástupci katolické šlechty na hradě ve Strakonicích a založili Strakonickou jednotu. Jejím hlavním cílem bylo zničení moci Jiřího z Poděbrad, kterého obvinili z vraždy Menharta z Hradce. Oldřich II. mezitím dohodl se saským vévodou Fridrichem II. spolek proti Jiřímu z Poděbrad. Dohoda a listy, ve kterém Rožmberk zve saská vojska do Čech k zabránění kališnické vzpoury, se dostala do rukou kališníků. Fridrich II., vévoda saský mnoha dopisy z jara 1450 potvrzuje vojenskou pomoc Oldřichovi a českým katolickým stavům. Zveřejnění korespondence poškodilo Oldřichovi reputaci, neboť německá šlechta v té době představovala pro velkou část českého obyvatelstva nepřítele. Navíc ho poděbradská strana vinila s prospěchářství, nacházela záminky i v tom, že za sebe již ve sněmech nechává zastupovat jiné (míněn jeho syn Jindřich IV.) a šířila různé pomluvy, které Oldřich v letech 1450–1552 vyvracel, např. v dopise dne 2. května 1450. 27. května 1450 již Jiří z Poděbrad píše velmi ostrý dopis, který byl v podstatě vyhlášením nepřátelství. Vyjmenovává mu v dopise všechny zlé skutky, včetně jednání s Němci, vlastizradu anebo vraždu Smila z Křemže.\n\nNarůstající zdravotní problémy (dna, močové kameny) Oldřicha II. z Rožmberka postupně donutili předat vládnutí svému synovi Jindřichovi IV., který jej začal zastupovat v jednáních. Jiří z Poděbrad se v roce 1452 již chopil faktické moci, koncem srpna 1452 se mu bez boje vzdalo město Tábor a v září postupoval s vojskem na Krumlov. Oldřich, aby zabránil pustošení, což stvrzuje i v dopise svému synovi, se vydal vstříc tažení a v Českých Budějovicích pak písemně uznal Jiříkovu volbu zemským správcem. V dubnu 1453 pak sám Ladislav Pohrobek uznal Jiříkovu funkci zemským správcem a byl poté sám 28. října korunován českým králem. Pohrobek i Jiří z Poděbrad spolu od té doby dobře vycházeli, k nelibosti Oldřicha II. z Rožmberka. Nezabránilo to však jeho žádosti, aby nový král Ladislav vystavil listinu, kterou by potvrdil veškerá dosavadní i budoucí rožmberská privilegia a majetky.\n\nOldřich se po neúspěšném politickém boji s kališníky stáhl z veřejného života, předal vládnutí v dominiu svým synům Jindřichovi IV., Janovi II., Joštovi a odstěhoval se na hrad Dívčí kámen. K předání moci v rožmberském domě došlo 13. listopadu 1451 a poté, co se syn Jindřich IV. při vojenské výpravě proti Turkům nakazil morem, jemuž 25. ledna 1457 ve věku třiceti let ve Vídni podlehl, předal vladařství nejmladšímu synovi Janovi II., dne 14. 5. 1457.\n\nDozvuky vztahu Oldřicha II. s Jiříkem z Poděbrad probíhaly na pozadí volby Jiřího z Poděbrad českým králem, k jehož zvolení napomohl i Oldřichův syn Jan. Rozkol otce a syna se promítl i do vztahu s Jiřím z Poděbrad. Důvody této politiky, kdy přední katolický šlechtic v zemi volí kališníka za krále byl krom jiného i dlužní úpis na tehdejších velmi vysokých 16 tisíc dukátů, který byl předložen rožmberské straně. Tento úpis získal předtím výtečný diplomat Jiří z Poděbrad od Habsburků a výměnou za podporu v královské volbě jej Rožmberkům odpustil.\n\nNa okraji Rožmberského dominia působili nižší šlechtici a současně lapkové, kteří se posléze účastnili husitské revoluce. Vztah Oldřicha z Rožmberka k těmto rytířům a vladykům byl pochopitelně negativní. Jan Smil z Křemže byl ve styku s těmito šlechtici, mezi nimi byl i první táborský hejtman, Mikuláš z Husi nebo Přibík z Klenové. Není přesně známo, kdy poprvé došlo ke konfliktu mezi Oldřichem a Smilem. První zmínka o Smilovi v Popravčí knize rožmberské je z roku 1423, kdy Jan Polák z Prachatic na mučidlech přiznal, že Smil organizoval asi 40 mužů, aby se přidali k Táboritům, k Žižkovi, aby loupili a dobývali okolní tvrze a hrady a posádky vraždili. Přestože Oldřich poprvé Smila vězní na Krumlově někdy v roce 1423, záhy ho propouští a posléze 10. září 1424 uzavírá se Smilem jako i s většinou šlechticů v oblasti včetně Jana Žižky příměří.\n\n15. října 1427 Oldřich koupil od Smila tvrz Křemži s vesnicemi. Spory však pokračovaly. 19. října 1429 uzavírají dohodu o výměně zajatců, mezi nimi byl i např. Zdeněk z Rožmitálu. V následných letech i po Bitvě u Lipan docházelo k šarvátkám, bojůvkám a spor vyvrcholil nejasným aktem císaře Zikmunda, který v roce 1437 údajně prodal Smilovi města Prachatice, Volary a několik dalších vesnic, které byly v majetku kláštera Zlatá Koruna. Oldřich o tyto výnosné a na okraji jeho dominia položené državy již léta usiloval. Dne 3. července 1437 si v dopise císaři stěžuje na Smila, že „\"se proti němu búří a mém chudým lidem škoditi miení.\"“. Smil si pak stěžuje ostatním šlechticům na chování Oldřicha v dopise z roku 1437, kde doslova píše „\"žaluji na toho zlého nečistého pána Oldřicha z Rožmberka\"“. \n\nPřed návštěvou Krumlova v roce 1439 Smil žádal sepsat glejt, který by mu zaručoval, že nebude na hradě zajat. Oldřich jej však přesvědčil, že již žádného glejtu není třeba, jelikož s ním hodlá natrvalo uzavřít příměří. Na počátku roku 1439 se tedy Smil vydal na Krumlov a byl zatčen. 16. ledna 1439 král Albrecht sice píše Oldřichovi, aby propustil Smila z vězení na Krumlově, ale protože se situace kolem Tábora a husitů v těchto dnech již uklidňovala, a ani husité si nechtěli situaci komplikovat dalším dílčím vyjednáváním, nad Smilem se tzv. zavřela voda.\n\n25. července 1444 Smil (spolu se svými dvěma syny Jiříkem a Přibíkem) pečetí smlouvu, ve které postupuje Oldřichovi II. z Rožmberka Hus, Prachatice, vesnice v držení kláštera Zlatá Koruna a Volary. Rovněž další smlouvou doznává, že jej Oldřich propouští z vězení a že se nebude mstít a podvolí se svým věřitelům. Manželka Smila se 19. prosince 1444 rovněž vzdává veškerého manželova majetku a práv.\n\n20. prosince 1444 podává sám Oldřich svědectví o jednání a výslechu Smila a jednání z \"„veliké světnice“\" na Českém Krumlově. Z popisu situace vyplývá, že Oldřich viní Smila z padělání Zikmundovy zápisné listiny na město Prachatice z 1. června 1437, doslova Oldřich říká \"„a také ani písmo ani pergamen z kanceláře císaře nenie, než tuto dobří lidé vidie, že je to list falešný.“\". A dává Smila uvěznit. A protože Smil poté nemohl doložit pravost listiny a Zikmund již byl tou dobou po smrti, vězněm zůstal až do své smrti. Z jednání není zcela jasné, jaké další listiny byly záminkou pro uvěznění, zda i ty ke Zlaté Koruně a Husickému panství, ale Oldřichovi šlo primárně o to se Smila zbavit a získat zejména zboží zlatokorunské, což ještě pojistil zfalšovanou listinou údajně ze dne 4. července 1412, kde král Václav IV. \"„svěřuje Jindřichovi z Rožmberka a jeho nástupcům ochranu a vládu kláštera Zlatokorunského“\". K popravě došlo na přelomu června a července 1447 v Českém Krumlově.\n\nProti tomu vystoupil Smilův přítel Tomáš z Chotěmic, který kdysi Smila přesvědčil, aby po Oldřichovi nepožadoval další propouštěcí glejt, díky čemuž nakonec došlo k jeho osudnému zatčení. Stěžoval si na Rožmberkovo počínání nejen Smilovým synům, ale i rožmberským úředníkům. Dále si na Rožmberkovo jednání stěžovali i Táborští, ale k žádnému dalšímu šetření v té věci nedošlo. Oldřich navíc vyhotovuje další falzum, údajně z 18. října 1422, ve kterém Jan Smil z Křemže \"„slibuje pod ztrátou hrdla i zboží, že se již více neproviní proti Rožmberkům“\". 8. října synové Smila prodali své dědictví po otci Oldřichovi, panství Křemže. 28. října zemský správce Jiřík z Poděbrad listem ukládá synu Oldřicha Jindřichovi IV., že musí synům Smila zaplatit za \"„zcizené zboží“\" 1500 kop grošů. 5. prosince 1455 král Ladislav postupuje své právo na Hus, Husinec a Záblatí i s vesnicemi Rožmberkům.\n\nJan Smil byl oproti Oldřichovi II. z Rožmberka zástupcem nižší šlechty. A přestože rovněž využil nepřehlednou situaci během husitských nepokojů k sekularizaci církevního majetku (především Zlatokorunský klášter), čímž se stal majitelem opravdu velkého jmění, na rozdíl od Rožmberka přecenil situaci a nakonec i špatně odhadl příliš silného protivníka.\n\nPrimárním cílem falzifikátorské aktivity Oldřicha II. bylo nabytí, rozšíření a také větší zákonné ukotvení rodového majetku. Falza byla listinná i pečetní. Z hlediska českých dějin jde o největší falzátorskou akci vůbec. Některé listiny byly pouze upraveny, např. vložena slova \"i jeho dědičům\", což mělo za následek, že majetková práva, která byla Rožmberkům dána na dobu určitou, se touto falzifikací stala na dobu neurčitou. Jiné listiny byly vytvořeny kompletně nové. Další variantou falzifikace bylo odstranění původního písma z originálního pergamenu, sepsání nového textu a ponechání originální pečeti, např. listina Jana Lucemburského z roku 1333. Je typické, že se v naprosté většině případů jednalo o padělky listin a autentických pečetí osob již zemřelých. Z toho plynula výhoda, že se tito nebudou bránit. Je dochováno více než 30 kusů padělaných písemností a 16 typů pečetí. Mezi falzy se nalezly padělky pečetí Jana Lucemburského (2 typy), Karla IV. (2 typy), Václava IV. (2 typy), Zikmunda Lucemburského (3 typy), Jana Zhořeleckého (1 typ), Wolframa ze Škvorce (1 typ), nejvyššího zemského sudího Hynka z Hohenštejna (1 typ), Petra II. z Rožmberka, Jošta I. z Rožmberka, Oldřicha I. z Rožmberka, Jana I. z Rožmberka, Jana Smila z Křemže, Jana a Racka z Drahonic (vše po jednom typu). U souboru padělaných písemností existují dvě originální pečeti Václava IV. a Viléma z Potštejna a Lopaty, člena rožmberské rady.\nKdo vytvářel Rožmberkovi padělky není známo, nejspíše lze usuzovat na někoho z jeho rožmberské kanceláře. Největší padělaná císařská pečeť Zikmunda Lucemburského měla velikost 14 cm.\n\nNáslednému využívání falz v soudních či osobních sporech napomohl i fakt, že Oldřich od roku 1454 začal uplatňovat privilegium předkládat místo originálů pouze vidimáty, tedy úředně ověřené opisy originálních listin. Toto privilegium pocházelo ze zfalšované listiny údajně vydané Janem Lucemburským 13. ledna 1334. Právo vidimovat listiny měli například i konšelé a jiné osoby, jejichž úsudek byl společensky jen těžko zpochybnitelný.\n\nSňatek dohodl vladař 9. února 1449 s Hanušem z Lichtenštejna. Věno bylo stanoveno na tisíc kop grošů, které se Oldřich rozhodl vyplácet postupně po 50 kopách grošů. Stejně vyplácel věno dceři Lidmile, provdané za Bohuslava ze Švamberka, a ten v tom nespatřoval problém. Na rozdíl od své sestry se Perchta, která se po svatbě v Krumlově dne 12. října 1449 ocitla rázem v cizím prostředí Mikulovského hradu a vedle skutečně nepřátelského člověka Hanuše z Lichtenštejna, necítila dobře. Už v listopadu téhož roku Perchta píše otci, že „\"touží po něm a žádá, aby jí nezapomínal\"“. Hanuš z Lichtenštejna, jeho matka a sestry stále více dotíraly na Perchtu a Hanuš po jejím otci žádal vyplacení celého věna hotově. Podmínky, ve kterých na hradě v Mikulově žila, byly nuzné a místy docházelo i k bití. Perchta si mnohokrát stěžuje na situaci u Lichtenštejnů, což dokládá např. dopis z 22. listopadu 1450, kde si stěžuje, že trpí velkou nouzí a Hanuš z Lichtenštejna se k ní chová nelaskavě a dokonce jí chtějí otrávit. V dopise ze dne 20. února 1450 si stěžuje na svou tchyni Hedviku z Pottendorfu, na spory v jejich rodině a žádá otce, aby za ní poslal krumlovského purkrabího, aby na vlastní oči viděl, jak špatně se jí v Mikulově vede. Otec odpovídá listem z 27. února 1450, že nemůže teď přijet ani posla přijmout a že má být Perchta trpělivá, že ji potom pozve na Krumlov a celou záležitost vyřídí. \n\nTehdejší chudší moravská německá šlechta zcela nemohla ani po hmotné stránce zajistit takovou úroveň šlechtického velkostatku, jakou oplývali Rožmberkové, byť Lichtenštejnové měli svá rozsáhlá panství ve Valticích, Mikulově, v Rakousku (hrad Steyregg) a domy ve Vídni. Hanuš z Lichtenštějna potřeboval vyplatit své příbuzné a doufal, že věno mu z této situace pomůže. Otec Oldřich, přestože v dané situaci nemohl mnoho dělat, neboť dobové zvyklosti a společenský úzus mu neumožňovaly větší intervence, alespoň v dopisech Perchtu těší a posílá jí peníze. V květnu 1450 Perchta žádá, zda by se s ní otec nemohl sejít. Naneštěstí v tu dobu vrcholí Oldřichovo politické soupeření s Jiřím z Poděbrad a je tak velmi zaneprázdněn.\n\nV únoru 1452, kdy se vdávala sestra Lidmila, Perchta déle setrvala na rožmberském dvoře a otec Oldřich se jí dopisem zastává a vysvětluje Hanušovi z Lichtenštejna, proč se Perchta ještě nevrací na Moravu. V roce 1454 již dává svému otci na srozumněnou, že je smířena s osudem a že „\"její manžel Hanuš jí připověděl lásku manželskou a oba se tak podle svého slibu zachovati chtějí\"“. 24. března 1455 píše Oldřich II. svému synovi Jindřichovi, aby doprovodil svou sestru Perchtu do Vídně a s jejím manželem Hanušem sjednal smír a zakoupil mu perly.\n\nV Perchtině situaci u Lichtenštejnů nepomohlo ani dvojí mateřství (dcera a syn). Skutečným vysvobozením byla až smrt Hanuše v roce 1473. Ze své svobody se však dlouho netěšila, přežila obě své děti a zemřela ve Vídni 2. května 1476.\n\nPerchta za celou dobu u Lichtenštejnů poslala do Krumlova 32 dopisů v rozmezí let 1449–1470, otci Oldřichovi poslala mezi lety 1450-62 6 naléhavých dopisů, zbylé bratrům Jindřichovi, Joštovi a Janovi. Dopisy si nechávala napsat svým písařem Jindřichem neboť neuměla psát, přestože uměla číst.\n\nPrvorozená dcera Anežka zůstala po celý život svobodná. Lze zcela vyloučit, že by důvodem, proč ji otec neprovdal, byla nějaká tělesná či duševní vada. Anežka byla zdravá, společenská a velmi zdatná lovkyně. V pozdějším věku pro ni otec vyčlenil ze svého panství Třeboň, které pak sama vedla a kde v poklidu dožila. K rodičům, sourozencům i jejich dětem si zachovala vřelý vztah. Zemřela jako poslední z Oldřichových dětí 25. června 1488.\n\nLidmila měla na tehdejší poměry nejběžnější život. Otec Oldřich ji svatební smlouvou ze dne 28. září 1451 vdává za Bohuslava ze Švamberka a nadále s ní má dobrý a přátelský vztah.\n\nSyn Jindřich šel zcela ve stopách svého otce. Roku 1451 částečně přebírá s dalšími syny správu rodového majetku a pokračuje v otcově politice, zejména v protikališnickém boji. Mnoho dopisů otci z těchto let dokládá, že jim šlo o stejnou věc. Udržet a rozšířit vliv Rožmberského dominia.\nSyn Jošt byl určen k dráze duchovní. Otec Oldřich mu svými diplomatickými styky zařídil na tehdejší poměry velmi lukrativní místo, Vratislavské biskupství, které bylo tehdy součástí Českého státu. Přestože jeho situace v německé Vratislavi nebyla jednoduchá (Jošt příliš neuměl německy a kázal raději latinsky nebo česky, navíc mu vratislavští vytýkali prostopášný život, obžerství a styk s ženami) a jeho snahy o narovnání vztahů s kališnickou stranou mohly způsobovat otci Oldřichovi nepříjemnosti vůči ostatní katolické šlechtě, jejich vzájemný vztah to nenarušilo. Jošt dokonce několikrát intervenoval k uklidnění vztahů mezi otcem a bratrem Janem, např. dne 17. srpna 1461. Zemřel v roce 1467.\n\nSyn Jan měl k otci velmi problematický vztah. Povahově byli rozdílní. K napětí nepochybně přispíval i Janův kompromisu nakloněný kurs a posléze i loajalita vůči Jiřímu z Poděbrad. Jejich spor se stal postupně veřejným, vyjadřovali se k němu i ostatní šlechtici a i bratr Jošt se snažil věc několikrát urovnat. Syn Jan vyčítal otci vysoké zadlužení a celkovou koncepci jeho politiky, Oldřich nakonec přesídlil na Dívčí kámen, ale i odtud pokračoval ve své politice a jednáních. Dokonce lze tvrdit, že svému synovi činil příkoří, např. si žil nad poměry, žádal od syna Jana zvláštní peníze na \"kratochvíle\" a přestěhoval mu rodový archiv na Dívčí kámen. Syn Jan ho např. v dopise ze dne 14. května 1457 upomíná, aby \"„mu v ničem nepřekážel, ani več sahal, abych již mohl úředníkom a služebníkům i všem poddaným našim mocně rozkazovali a činiti napřed jeho milosti i tomuto panství poctivému a dobrému činiti bez jeho překážky“\". Krátce před smrtí se se synem Janem smířil.\n\nRod Orsiniů byl starým italským šlechtickým rodem s kořeny ve 12. století. Největší vliv a majetek měli v Římě, kde patřili k předákům strany guelfů, stoupenců papežů. Ve svém děleném erbu používali v jeho horní polovině stejnou obecnou figuru jako Rožmberkové, totiž růži, navíc červeně zbarvenou na stříbrném poli (v poli dolním pak měli zobrazeny tři kosmé červené pruhy na stříbrném poli a uprostřed štítu vodorovné zlaté břevno s černým hadem). Oldřich při návštěvě kardinála Orsiniho na Krumlově na tuto podobnost erbovních figur přišel a na tom posléze vystavěl fikci o příbuzenství obou rodů (což mělo své částečné opodstatnění v heraldických pravidlech, dle nichž různé větve původního rozrodu používaly podobné erby, kterými manifestovaly své dávné příbuzenství – při zmnožování počtu šlechtických erbů v průběhu středověku a raného novověku však při omezeném rejstříku možných erbovních figur logicky docházelo i k podobnostem, které už byly pouze náhodné a neodrážely žádné rodové souvislosti). Oldřich svůj výmysl podpořil listinným falzem hlásícím se k 8. červenci 1341, v němž údajně král Jan Lucemburský „urovnává spor o přednost mezi knížetem opavským Bolkem [\"sic!\"] a Petrem z Rožmberka, uznav příbuzenství Rožmberků s římským rodem Orsini“. Zástupci Ursiniů později přijeli do Krumlova. Dohoda o příbuzenském spříznění byla totiž výhodná pro obě strany, Oldřich mohl nabídnout nejen své společenské postavení, které by Orsiniům vylepšilo postavení v Itálii, ale v případě vymření Rožmberků bez dědiců by majetek mohl přejít na Orsinie. K údivu císaře se tedy na dotaz „zda je toto dávné příbuzenství mezi oběma rody pravdivé“ přihlásili hned dva vysoce postavení církevní hodnostáři z rodu Orsini a oba to potvrdili. Jelikož pokusem o zpochybnění by císař zpochybňoval neomylnost katolické církve, stala se domnělá příbuznost právní skutečností.\nOldřichovi dědici nadále rozvíjeli orsiniovský výmysl, a to s pomocí třech dalších falešných listin z let 1468 a 1481. A protože Orsiniové také užívali jako štítonoše medvědy (lat. \"ursus\" – „medvěd“), jako narážku na blízkost slov „Urs(ini)-Orsini“, následně i Rožmberkové neváhali polepšit svůj erb o tyto štítonoše a někteří členové rodu (např. Vilém z Rožmberka) převzali rodový přídomek \"Ursinus\".\n\nVztahy obou rodů vyústily v roce 1595 začátkem července v návštěvu dětí knížete Virginia Orsiniho na Krumlově. Návštěva měla politické pozadí: zatímco Vilém z Rožmberka rozvíjel orsiniovskou-ursinovskou legendu ve společenském smyslu, zástupci české katolické šlechty nabádali bezdětného Petra Voka k získání alespoň adoptivního dědice z katolického rodu Orsiniů – dědictví by totiž mohlo připadnout v případě sporů na protestantskou protihabsburskou stranu. Proti tomuto záměru však ostře vystoupili Švamberkové, kterým smlouva z roku 1484 zaručovala dědictví. Poté navštívili Orsiniové Petra Voka ještě v roce 1597 a v květnu 1609, když v dubnu předtím došlo k ujednání nové dědické smlouvy se Švamberky i se synovcem Petra Voka, Janem Zrinským ze Serynu.\n\nZáznam o přípravě vraždy vladaře a plánu na oslabení popř. zániku vlivu Rožmberků v Jižních Čechách je v popravčí knize pánů z Rožmberka, konkrétně v části označené 35a, 35b, 36a, 36b. Jde o výslechy svědků a pachatelů na mučidlech.\nPetr šafář z Perštejnce u Kutné Hory se v roce 1423 smluvil s Janem Domašínem, Onešem, dalšími husity a zejména s kuchařem na Krumlově Dietlem, že jako pomstu za způsobená příkoří otráví vladaře a zapálí hrad Krumlov i město. Z výslechu svědka Heřmana ze Zaječic vyplývá, že Oneš doslova pravil \"„buďte toho pilni, zda byste se nad ním pomstili pro tu tvrz Perštajnec“\". Otráven měl být vladař jedem, vmíchaným do prosoleného cinádru, tedy rybích vnitřností, ve štice. Kuchař Dietl, kterému předem zaplatili 3 kopy grošů, pak měl ještě zapálit světnice na hradě a slanit po prostěradlech do hradního příkopu a utéci do Prachatic. Mezitím již měli husitští spojenci z Prachatic, Tábora a Kutné Hory přijet ke Krumlovu a vše zbořit a vyplenit. Signálem k útoku mělo být zablýsknutí mečů z blízkého kopce. Heřman měl pomoci zapálit latrán na hradě. Jed měl opatřit Mikuláš za 10 grošů.\n\nNakolik by otrava a útok na Krumlov mohl být zdařilý a zda o této chystané akci věděli čelní představitelé Tábora, lze těžko posoudit. Svědectví byla učiněna pod právem útrpným.\n\n\n\n\n"}
{"id": "68584", "url": "https://cs.wikipedia.org/wiki?curid=68584", "title": "Struna", "text": "Struna\n\nStruna je drát nebo vlákno, které slouží jako zdroj zvuku u strunných nástrojů, jako je například kytara, viola, harfa nebo klavír.\n\nPůvodně se struny vyráběly ze střev.\nStruny mají různou délku a v hudebním nástroji jsou udržovány v napnutém stavu tak, aby mohly volně vibrovat. Struny mohou být „jednoduché“, kdy jsou vyrobeny z jediného materiálu (ocel, nylon, dříve též střeva, žíně, šlachy a další pevné organické materiály) nebo „vinuté“, kdy je jádro z jednoho materiálu obtočeno jiným materiálem pro zvýšení hmotnosti a tloušťky struny. Používají se různé kombinace materiálů (uhlíková ocel, nikl, chrom a nejrůznější slitiny např. bronz).\n\nStruna musí být v nástroji napnutá. Proto mají struny obvykle na jednom konci kuličku nebo smyčku k upnutí do nástroje. Některé struny jsou chráněny na konci vinutím z hedvábí, struny mohou být kvůli snadné identifikaci barevně označeny.\n\nTón struny závisí na její váze a průměru - tloušťce. Obvykle se průměr struny uvádí v tisícinách palce. Čím je tloušťka větší, tím větší je i hmotnost struny. Těžší struny ale vyžadují také větší napětí k dosažení stejné výšky tónu. Napnutou strunu je obtížnější přitlačit k pražci. Těžší struny vydávají hlasitější a plnější tón.\n\nOcelové kytarové struny se obvykle prodávají v sadách. Sada obsahuje všechny struny, které se na nástroj dávají. Sady jsou označeny podle tloušťky první struny (např. 9) nebo se používají dvě čísla, které označují tloušťku první a poslední struny (např. 9-45).\n\nPříklad rozměru strun D'Addario\n\nStruny pro basovou kytaru mají obvykle následující tloušťky. Pozor, další struny (5. a 6.) se obvykle prodávají zvlášť.\n\nNejčastěji se používají kovy - ocel nebo bronz. Používají se i přírodní (hedvábí, střívka) nebo syntetické materiály (nylon, kevlar).\n\nNejčastěji se používá hliník, bronz, měď, chrom, stříbro a nikl.\n\nNa znějící struně vzniká tzv. stojaté vlnění. Struna vibruje v celém harmonickém spektru. Základní frekvence je nejhlubší a nejhlasitější. Závisí na hustotě, délce a napětí struny. Tato frekvence je vnímána jako výška tónu. Nad touto frekvencí zní další harmonické tóny, které jsou tišší a vyšší. Např. zní-li základní tón na frekvenci 440 Hz (komorní A), pak přeznívají další frekvence – 880 Hz, 1320 Hz, 1760 Hz, 2200 Hz, atd.\n\nZákladní tón struny odpovídá stojatému vlnění se dvěma uzly na koncích. U řady hudebních nástrojů, zejména smyčcových, lze pak hrát tzv. flažolety kdy se zlehka přidrží prst u struny a rozezněním struny se dosáhne vyšších harmonických tónů; například dotykem uprostřed struny zní tón o oktávu vyšší než základní tón.\n\n"}
{"id": "68585", "url": "https://cs.wikipedia.org/wiki?curid=68585", "title": "Kozmice (okres Opava)", "text": "Kozmice (okres Opava)\n\nKozmice (německy \"Kosmütz\", polsky \"Koźmice)\" leží v okrese Opava v Moravskoslezském kraji, v severovýchodní části České republiky v oblasti nazývané Hlučínsko. Žije zde obyvatel. V blízkosti obce se nacházejí větší města Hlučín (3 km od Kozmic), Ostrava (11 km) a Opava (21 km).\n\nPrvní písemná zmínka o obci pochází z roku 1349. Minulost Kozmic je spjatá s historií celého Hlučínska, jenž patřilo střídavě k českému státu, střídavě k Německu. 1. července 1973 se obec stala součástí města Hlučína, od 1. ledna 1993 je obec na základě referenda opět samostatná.\n\nV současné době žijí v Kozmicích necelé 2 tisíce obyvatel na rozloze 1091 ha. Okolí Kozmic je určeno k rekreačnímu vyžití. V sousedním Hlučíně a částečně i na katastru Kozmic se nachází Sportovně-rekreační areál Štěrkovna a celé Hlučínsko je díky mírně zvlněné krajině s dalekými výhledy na Nízký a Hrubý Jeseník, Beskydy a do Polska vhodné k pěší turistice a k cykloturistice.\n\nV létě 2015 byla v blízkosti Kozmic otevřena lokalita Kozmické ptačí louky s obnovenými mokřady a ptačí pozorovatelnou.\n\n"}
{"id": "68588", "url": "https://cs.wikipedia.org/wiki?curid=68588", "title": "Myš domácí", "text": "Myš domácí\n\nMyš domácí (\"Mus musculus\") je nejvýznamnější druh myši z čeledi myšovití.\n\nJe to domácí škůdce a je jedním z významných modelových organismů a laboratorních živočichů. Přesto může být chována i jako „domácí mazlíček“.\n\nMyši západoevropské se poněkud liší od myší žijících např. na Slovensku, nebo i jinde ve východní Evropě, hlavně délkou těla a ocásku. Čím více na východě myš žije, tím je její ocásek kratší.\n\nOmezení zdrojů potravy, zaslepení možných přístupů do obytných prostor. Dále pak systematické položení deratizačních boxů s nástrahou + kontrola a pravidelné doplňování odebraných nástrah či fumigace (plynování).\n\n\n"}
{"id": "68592", "url": "https://cs.wikipedia.org/wiki?curid=68592", "title": "Tyrolské elegie", "text": "Tyrolské elegie\n\nTyrolské elegie je báseň Karla Havlíčka Borovského, která vznikla v době jeho internace v Brixenu. Jedná se o ostrou, útočnou satiru na rakouskou vládu a státní policii. Rukopis byl dokončen roku 1852, časopisecky pak dílo vyšlo v roce 1861.\n\nSkladba je výrazně autobiografická, má 9 zpěvů. Vypráví o Havlíčkově zatčení a jeho následné deportaci do Brixenu. Promlouvá k měsíčku, ten ale vlastně zastupuje jeho vlastní pocity, protože on sám se cítí osamocen, odříznut od domova, a přitom chce Čechům říct, co se stalo a proč. Zároveň zesměšňuje zaostalý státní aparát Rakouska a svazující nadvládu cizího národa, kterému navíc vládne despotický Bach, který vládou teroru za pomoci vojáků a tajné policie drží zkrátka ostatní národy v Rakouské monarchii. Havlíček kritizuje i církev za její zaostalost a pomáhání vladaři.\n\nPopisuje svoji cestu od příchodu policistů, loučení s rodinou, přes jízdu okolo rodné Borové po loučení s vlastí. Vlastně ani nevěděl, kam jede a jestli se vůbec někdy vrátí. Po cestě v Rakousku v noci na horské cestě se vozu splašili koně a kočí zmizel, policajti vyskákali hned ven, strachy celí bez sebe. Havlíček však zůstal ve voze a dojel až do města. Nakonec dojeli do Brixenu a Havlíčkovi se začínala vytrácet naděje na návrat.\n\n\n"}
{"id": "68593", "url": "https://cs.wikipedia.org/wiki?curid=68593", "title": "Křest svatého Vladimíra", "text": "Křest svatého Vladimíra\n\nKřest svatého Vladimíra je jednou ze tří delších satirických básnických skladeb Karla Havlíčka Borovského, které vznikly v době jeho pobytu v Brixenu. Havlíček využívá látku z dávné ruské historie: kníže Vladimír I. zavrhl pohanského boha Peruna a přijal křesťanství. Skladba zůstala nedokončena nebo se závěrečná část nedochovala. Námět je čerpán z Povesti vremennych let, ruského letopisu z počátku 12. století.\n\nCar Vladimír má svátek a chce, aby mu bůh Perun místo kanonády zahřměl. Perun to ale odmítne, a tak ho car Vladimír nechá zavřít. Když je Perun uvězněn, zjistí se, že na něj není žádný zákon, a tak je poslán před soud vojenský, který ho odsuzuje k utopení v Dněpru. Poté ho přivážou ke koňskému ocasu, vláčí ulicemi a nakonec je utopen. Rusko se najednou ocitá bez boha, ale nic se nezmění, lidé se rodí a umírají, pole rostou, jen církev už nemá význam. Nikdo už nedával desátky, nemodlil se, a proto se celé duchovenstvo schází na audienci u cara Vladimíra, kde po něm chtějí nového boha. Všichni ministři ani dvorní kamarila se neshodují na novém bohu, a proto nechává carův rádce Mates vypsat v novinách konkurs na boha nového. V Rusku se na konkurz schází všechny víry a také sekty.\n\n<poem>\nPro nic za nic robotovat —\nnevěděl bych věru,\nna tu jeho čekoládu,\nže mu na ni seru!\n\nCar necar, svátek nesvátek,\nže mi všechno rovno,\nne a ne a nebudu hřmít,\nco z toho mám? Hovno!\n\n<nowiki>* * *</nowiki>\n\nPoslyšte, milí křesťané,\ntu smutnou novinu,\njak dokonal slovanský bůh\nposlední hodinu.\n\nJá jsem sice při tom nebyl,\nčet jsem to jen v plátku,\nkterý o tom sepsal Nestor\nvnukům na památku.\n</poem>\n"}
{"id": "68594", "url": "https://cs.wikipedia.org/wiki?curid=68594", "title": "Epigramy", "text": "Epigramy\n\nEpigramy je dílo Karla Havlíčka Borovského z roku 1845. Vznikly během pobytu v Moskvě (1842-1845), kde pracoval jako vychovatel v rodině profesora Pogodina.\n\nAutor v díle satiricky kritizuje dobové společenské poměry. Komentuje nejrůznější pokrytecké postoje a zažité konvence, otevřeně poukazuje na rozpory mezi hlásanými \"pravdami\" a skutečností. \n\nDílo je rozděleno podle témat do 5 oddílů: Církvi, Králi, Vlasti, Múzám a Světu. V oddílu Církvi útočí na kněze, kteří touží po majetku, a na jezuity, které nemůže vystát (\"\"Z historie literatury české: Českých knížek hubitelé lití: / plesnivina, moli, jezoviti\"\"). V oddílu Králi si bere na mušku státní moc. Ve Vlasti ironizuje vlastenectví a nekritické rusofilství. V oddílu Múzám se věnuje umělcům a umění, např. dílo Kusy mého srdce Josefa Kajetána Tyla shledává vhodným pro kuchařky pod koláč. Závěrečná skupina epigramů Světu shrnuje různé postřehy o obecných lidských vlastnostech a nezáviděníhodném postavení satirika.\n\n<poem>\nJehly, špičky, sochory a kůly\nstesal\nskoval\nzostřil\nsebral\nkvůli vojně s hloupostí a zlobou místo šavel\nBorovský Havel.\n\nNechoď, Vašku, s pány na led,\nmnohý příklad známe,\nže pán sklouzne a sedlák si\nza něj nohu zláme.\n\nOdkud vzalo - zkouším žáky - \njméno Rakous počátek?\nOd raků, neb oni taky \nchodí pořád nazpátek.\n\nNa kříž reformátora\nbyla methoda stará,\ndnes však svět pověsí spíš\nna reformátora kříž.\n\nPomodli se, Čechu,\nk svatému Vojtěchu,\nby tě vzaly samostatné\nnárody do cechu. \n</poem>\n\n"}
{"id": "68598", "url": "https://cs.wikipedia.org/wiki?curid=68598", "title": "Tunelování (rozcestník)", "text": "Tunelování (rozcestník)\n\nTunelování má více významů:\n"}
{"id": "68599", "url": "https://cs.wikipedia.org/wiki?curid=68599", "title": "Strakonický dudák aneb Hody divých žen", "text": "Strakonický dudák aneb Hody divých žen\n\nStrakonický dudák aneb Hody divých žen je divadelní hra Josefa Kajetána Tyla. Svou premiéru měla 21. listopadu 1847 v Královském stavovském divadle v Praze. Již při svém prvním uvedení se setkala s nadšeným ohlasem diváků. Tato „národní pohádka ve třech jednáních“ se řadí k tzv. dramatickým báchorkám společně s Tylovými dramaty \"Tvrdohlavá žena\", \"Jiříkovo vidění\" a \"Lesní panna\". \n\nNámět hry pochází z lidové tradice. Tyl se nechal inspirovat jihočeskou pověstí o dudákovi, který hrál pod šibenicí. Dudák Švanda by se rád oženil s Trnkovic Dorotkou, ale pro starého Trnku je Švanda příliš chudý ženich. Švanda se tedy rozhodne, že si na svatbu vydělá hraním na dudy, a to i přes domluvy přítele Kalafuny. Švandova matka, víla Rosava, chce svému synu pomoci. Proto očaruje jeho dudy, Švanda je velmi úspěšný a dokonce ho pozvou do královského paláce, aby uzdravil smutnou princeznu Zuliku. Nicméně jeho sekretářem se stane vychytralý Vocilka, který chce zneužít jeho umění a obohatit se. Nakonec mu pomáhá až jeho přítel Kalafuna a Dorotka.\n\nPremiéra Strakonického dudáka se uskutečnila 21.listopadu 1847 v pražském Stavovském divadle a již ve své době se stala dramatickou báchorkou, která ze všech Tylových děl získala největší oblibu. Jelikož se české obrozenecké divadlo opíralo o diváky z nejnižších vrstev měšťanů, dosáhly dramatické báchorky velké obliby. Kladně se ke hře vyjádřila i málopočetná česká buržoazie. I sám Karel Havlíček, který stál zásadně v opozici k tylovskému pojetí obrozeneckého umění, tehdy porušil svou zásadu nepsat o tehdejším českém divadle a o Strakonickém dudákovi napsal: „nikdo neopustil divadlo nespokojen“.\n\nV představeních tohoto typu vždycky šlo o nápravu a záchranu nějakého hrdiny, který chybuje. Pestré situace autorovi pomáhaly vytvořit nadpřirozené postavy. Hrdinu se nakonec podaří napravit a vše šťastně končí. Tyl ale uplatnil obecná pravidla tohoto žánru zcela osobitým způsobem. Hra je jedinečná v tom, jak v ní spojil typickou českou vesnici a svět pohádkových bytostí. Pohádková forma, kterou zvolil mu dává velký prostor pro fantazii, o to lépe můžeme hlouběji porozumět charakteru a podstatě postav. Ve Strakonickém dudákovi ztělesnil Tyl dramatický konflikt jako protihru dvou typických charakterů: Švanda kolísá mezi vlivem věrného přítele Kalafuny a mazaného podvodníka Vocilky. Právě pro jejich typickou „českost“ a pro velkou působivost celého motivu hry se Strakonický dudák hraje dodnes. Tyl navíc prohlubuje charakteristiku všech postav, vytváří z nich tradiční české typy.\n\nInspiraci ke hře bral Tyl na českém venkově, u dudáků, kteří tenkrát chodili po Strakonicku, Prachaticku, Klatovsku až po Domažlice a byli známí i za hranicemi svých krajů. Jmenovali se Zelenka , Havelka, Matěj, Kubíček a jiní. Když šlechtu omrzela jejich kultura a toužili po něčem „exotickém“, pozvali si na dvůr nějakého z dudáků. Dudáci byli i zpravodaji a písmáky dějin. O jejich bouřlivém životě kolovalo mnoho historek, a tak vznikla například pověst o čertovském dudáku. Tu před Tylem zpracoval už Hněvkovský a Jakub Malý. V roce 1825 vyšel Sborník národních písní a na jejich obalu byl nakreslen dudák jako nejvýraznější symbol naší lidové kultury. Dudák byl za těch časů symbolem češství.\n\nTakto je popsáno slovo švanda v Jungmannově čtvrtém díle Slovníku česko-německého (vydaný v Praze roku 1838).\nSWANDA, y,m., pověstný dudák, der (Ernst) berühmte Dudelsackpfeiffer. Pogďmě ta, Radovi, tam bude Svanda (přísloví, když se kdo na dobrou wůli neb k hudbě zůwe). Zlob.-Švanda,f., nahňka, honba, ranty,fuchs, Tanz. To byla swanda, das war ein Tanz (passim swanda cf.P germ. Swank). Toť by byla swanda, kdybys upadl, das war ein Spektakel, Aujuhr. Us.\nTyl hru neustále upravoval a na konečné verzi pracoval ještě několik dní před smrtí. O hlavní postavě Švandy se dověděl z již zmíněných pověstí, které se o dudákovi dochovaly. Badatelům (mezi ně patřil např. J.G. Sommer6)) se o něm podařilo zjistit, že Tylův slavný dudák, který žil asi v polovině 16.století, se jmenoval Antonín nebo Matěj a v pověstech je spojován s čerty. Jednu z historek najdeme ve Staročeských pověstech (1845) W.S. Sumlorka:“Jistého dudák pod večer v lese potkali tři mládenci zeleně přistrojeni řkouce: Pojď s námi, budeš nám hráti, my ti dobře zaplatíme, jen nám „zaplť Pán Bůh“ neříkej. Zavedli ho v lese do překrásně osvíceného zámku, kdež bylo jídel a nápojů medových plno, co jen hrdlo ráčilo. Když se vše nakrmilo, napilo, natancovalo, na úsvitěho zlatem a stříbrem hojně obdarovali. Dudař radostí naplněný vykřikl:“I zaplať vám to Bůh, aby vám to Pán Bůh zas nadělil“. V tom zmizeli páni, světlo zhaslo, vítr se strhl, zámek rozmetl a dudák zpitomělý a omráčený bez sebe zůstal. Přijda k sobě, viděl, že na vrchu, na mrchovišti leží pod šibenicí a místo peněz hromádky lejen má.“Z těchto důvodů by bylo docela pravděpodobné, kdyby „čerty“ k dudám vymyslel náš známý Švanda. Dudy totiž dříve mívaly kromě kozího těla i nohy a hlavu obr.2.\n\nHra byla zfilmována roku 1937, 1955 v titulní roli s Josefem Mixou a v roce 1974. Naposledy (1974) šlo o popově laděný hudební film \"Hvězda padá vzhůru\" režiséra Ladislava Rychmana, ve kterém hlavní roli hrál Karel Gott, hudbu k filmu složil Ladislav Štaidl.\n\nDo filmové podoby bylo rovněž převedeno historicky první divadelní představení na Nové scéně, 20. 11. 1983, v režii Václava Hudečka, v titulní roli s Jiřím Štěpničkou.\n\nŠvanda a Dorotka se do sebe zamilují. Jejich lásce ale nepřeje Dorotčin otec Trnka, protože Švanda nemá rodiče a je chudý. Aby si mohl Dorotku vzít, musí vydělat nějaké peníze. Proto se rozhodne odejít do světa, rozloučí se s Dorotkou a slíbí jí, že se do měsíce vrátí. Cestou usne na palouku v lese, kde ho najdou víly. Na přímluvu jeho matky – víly Rosavy – je Švandovým dudám vdechnuto zvláštní kouzlo. Rosava žádá královnu víl, aby směla svého syna doprovázet. Lesava svolí, ale podmínkou je, že se Švanda nesmí dovědět, kdo je jeho matka.\n\nŠvanda má v cizině velké úspěchy. Potkává podvodníka Vocilku, který mu dělá sekretáře a přitom ho neustále šidí. Švandovi se podaří pomocí svých dud rozesmát princeznu Zuliku, která si ho za to chce vzít. Švanda tak ale úplně zapomíná na Dorotku. Protože se už dlouho nevrací zpátky domů, začne se Dorotce stýskat a rozhodne se ho jít hledat se Švandovým kamarádem Kalafunou. Zastihnou ho zrovna v době, kdy si má brát princeznu. Proniknou až na hrad, kde se jich ale Švanda nezastane, a tak jsou vyvedeni strážemi. Nato přijíždí princ Alamir, s kterým byla Zulika zasnoubena, a Švandu nechá uvrhnout do vězení. Až tam si Švanda uvědomí svou chybu.\n\nZjeví se mu jeho matka Rosava, řekne mu celou pravdu o tom, kdo vlastně je, a proto je královnou víl uvržena mezi divé ženy. Pomůže Švandovi dostat se z vězení, aby se mohl vrátit zpátky domů k Dorotce. Ta už o něm ale nechce ani slyšet. Až když jí Rosava řekne, že Švandovi hrozí nebezpečí, rozhodne se ho jít Dorotka zachránit.\n\nŠvanda byl totiž vlákán Vocilkou o půlnoci do lesa, kde hodlá Švandovi ukrást kouzelné dudy. Švanda je ale donucen hrát na reji divých žen, které ho chtěji zabít. Objeví se ale Dorotka a Švandu osvobodí od kouzel. Švanda slíbí Dorotce, že se změní a oba odcházejí do rodné vsi. Královna víl odpustí i Rosavě, protože ji dojme její láska k Švandovi, jejímu dítěti.\n\n\n"}
{"id": "68600", "url": "https://cs.wikipedia.org/wiki?curid=68600", "title": "Radikalismus", "text": "Radikalismus\n\nPojem radikální (z latinského \"radix\", kořen) se začal používat během pozdního 18. století jako politologické označení stoupenců důkladných společenských změn, které by ve větší nebo menší míře zahrnovaly změny sociálního řádu. Historický radikalismus je vhodné odlišovat od moderního označení radikál. Především je však třeba odlišovat termín radikální, který označuje zásadní změny, jež jdou na podstatu neboli kořen (\"radix\") věci, od extremismu, který označuje krajní polohy v levicové nebo pravicové politice.\n\nHistoricky došlo k nárůstu raných radikálních požadavků týkajících se svobody a volební reformy ve Velké Británii během americké a francouzské revoluce, do té míry, že někteří radikálové začali požadovat republikánské zřízení, zrušení šlechtických titulů, přerozdělení vlastnictví a svobodu tisku. V 19. století se ve většině Evropy začal pojem radikální používat pro označení progresívní liberální ideologie. Od kritiky kapitalismu a jeho liberální ideologie díky nástupu dělnického hnutí, hnutí pracujících a obecněji socialistického hnutí později v 19. století se pojem radikální začal používat v souvislosti se socialistickým hnutím. V tomto smyslu se používá dodnes. V červenci 2019 Miloš Zeman k radikalismu ve smyslu návratu ke kořenům přiřadil hnutí Svoboda a přímá demokracie, které v programu akcentuje vlastenectví a přímou demokracii a levicovými publicisty bývá hodnoceno jako extrémně pravicové až fašistické či populistické. \n\nRadikalismus můžeme definovat jako kritické zpochybňování existujících okolností a hlásání reformy nebo zrušení těchto okolností. Nelze být vnímán jako plnohodnotné politické přesvědčení, jde spíše o postoj, jehož obsah i forma se mění podle politické kultury a politických okolností, v nichž se radikálové nacházejí. Tento postoj se ale opírá o jisté ideové kořeny, které považuje za základní hodnoty a dle kterých se snaží přizpůsobit budoucí stav společnosti.\n\nZastánce radikalismu je označován jako radikalista nebo radikál. Slovo radikál má ještě další dva významy. První se týká chemického pojmosloví a pojednává o něm článek radikál. Druhý pochází z pojmosloví jazykovědného a označuje skupinu souhlásek, která je nositeli významu.  Tato skupina se vyskytuje především v semitských jazycích a v češtině ji nenajdeme.\n\nRadikalismus se dá chápat jako myšlenkový přístup vyhledávající cestu k určité změně. Podle charakteru kýžené změny je možno radikalismus vymezit na dvě základní skupiny, a to na politický a náboženský. Blackwellova encyklopedie politického myšlení jej definuje takto: „Radikalismus je schopnost podrobit existující okolnosti kritickému zpochybňování a hlásat reformu nebo zrušení těchto okolností (…). Je to tedy spíše postoj než politické přesvědčení, jeho praktický obsah se mění s politickými okolnostmi, v nichž se radikálové nacházejí. (…) Pravým protikladem radikalismu je konzervatismus s názorem, že politická akce může vylepšit životní podmínky jen velmi málo.“\n\nV případě politického radikalismu se radikálové snaží přimět danou vládu k prosazení svých zájmů, např. levicoví radikálové chtějí dosáhnout diktatury proletariátu, nebo příznivci Greenpeace mohou přikročit ke kriminální činnosti k dosažení ochrany přírody. Náboženský radikalismus se snaží zpravidla dosáhnout ustanovení náboženství jako systému vládnutí, neboli teokracie. Typickým příkladem je radikální islám, islamismus. Jeho příznivci chtějí, aby bylo právo Šaría a náboženské texty jediným pramenem legislativy. Radikálové jsou tedy příznivci určité formy radikalismu. Výroční zpráva Royal Canadian Mounted Police z roku 2009 označuje radikála za osobu, která si přeje dosáhnout velké politické, ekonomické nebo sociální změny ve společnosti.\n\nSouvisející články\n\nPodle teorie extremismu označuje radikalismus názory, které se vzdalují od centrálního demokratického konformního prostoru, ale ještě nedosáhly hranic extremismu. Lze být tedy vnímán jako šedá zóna přechodu mezi demokratickým a extremistickým politickým spektrem názorů a postojů. Tato definice je rozšířena a uznávána hlavně v německém prostředí. \n\nRozdíl mezi radikalismem a extremismem v politické rovině je velice jemný a těžko uchopitelný. Politologie zatím nedospěla k definování rozdílu mezi radikálními a extrémními politickými uskupeními. Nicméně z praktického používání v odborné literatuře i sdělovacích prostředcích lze odvodit, že radikalismus označuje politické postoje, které se pohybují na hraně demokratického politického systému, ale nechtějí ho odstranit. Naopak politický extremismus odmítá demokratický právní stát a snaží se ho výrazně modifikovat nebo odstranit.\n\nRadikalismus je komplexní dynamický proces, který se projevuje většinou emočně a názorově. Při silnějším radikalismu, u kterého je již zapojeno násilí a změny chování se již nazývá terorismus. Radikalismus ovšem nemusí nutně podněcovat k násilí, avšak může k němu vést. Když mluvíme o radikalismu, můžeme jej definovat jako specifický druh manifestu při normálním vývojovém procesu. Tento proces může mít pokaždé jiné parametry. Radikalismus není doménou pouze různých hnutí, nýbrž jakýchkoliv osob. Každý člověk se může zradikalizovat za určitých podmínek, jakými např. jsou: traumatizující životní událost, nedostatek podpory ze svého okolí, nedostatek sebevědomí, špatné dětství či ovlivnění partnerem.\n\nOznačení pro historické politické hnutí. Události roku 1848 rozdělily demokratické tendence v evropských státech na dva směry: liberální a radikálně demokratický. K radikálnímu směru tíhli spíše drobní měšťané, studenti a dělníci, zatímco aristokracie a bohaté měšťanstvo se soustředilo ve směru liberálním. V Čechách se během jednoho roku objevilo mnoho přívrženců obou přístupů a rozcházeli se především v názorech na aristokracii a sociální problematiku a po Pražském červnovém povstání také ve vztahu k Rakousku, německé levici a maďarské revoluci.\n\nČást radikálů, především těch mladších, se nechala strhnout vidinou celoevropské demokratické revoluce a začala připravovat převrat v květnu 1849. Přípravy ale byly odhaleny a většina aktéru pozatýkána. Nejvýznamnějšími členy hnutí byly pravděpodobně literát Karel Sabina, Karel Sladkovský, Emanuel Arnold, Vincenc Vávra, Jan Slavibor Knedlhans Liblinský a Josef Václav Frič. Za hlavní orgán radikalismu bývá považován Pražský večerní list.\n\nV dnešní době mezi nejznámější radikální ideologie islámu patří salafismus, jež vznikl ve středověku. Podle salafismu (salafíja), dosáhnout „skutečného islámu“ a následně vytvořit pravý islámský stát, je možné prostřednictvím dodržování náboženského, všedního a politického chování společnosti doby proroka Muhammada a jeho čtyř volených chalífů. Pro většinu muslimů je islám stylem života, který není možné oddělit od politiky, zákonodárství, vzdělání, společenského chování a ekonomiky.\n\nIslámská ideologie odvádí muslimy od modernizace společnosti jako prostředku k řešení jejich problémů. Islamismus vytváří iluzi, že řešení již existuje uvnitř muslimské společnosti a zevnější, „zlé“ síly překáží k realizaci daného řešení. Za „zlé“ síly jsou označováni lidé nevěřící v Alláha, což podporuje xenofobii. K dosažení svých cílů mohou mít islamisté sklony k použití násilné formy boje, které mohou vyústit až k terorismu. Tato radikální část islámského světa je nejvíce aktivní muslimskou složkou, v důsledku čehož se celý islámský svět často označuje jako islamistický, i přesto, že to ve skutečnosti není pravda.\n\n\n"}
{"id": "68603", "url": "https://cs.wikipedia.org/wiki?curid=68603", "title": "Edda", "text": "Edda\n\n\"Poetická\" a \"Prozaická Edda\" jsou dvě sbírky islandských epických písní s námětem severské mytologie. Slovo \"edda\" poprvé použil Snorri Sturluson pro název své knihy. Edda znamená islandsky \"prababička\" a mohlo být použito s významem jako \"prazáklad\" skaldské poezie. Další význam slova edda může být ve zkomolenině jména \"Oddi\", dvorce, kde Snorri vyrůstal a získal vzdělání.\nPro poezii obou Edd jsou typické kenningy a aliterační verše.\n\n\"Hlavní článek: Poetická Edda\"\n\n(též \"Starší\" nebo \"Saemundova Edda\"). Obsáhlá sbírka mytologických a hrdinských písní. Autorství (původně připisované Saemundovi Moudrému), ani doba vzniku není známa. Některé písně byly pravděpodobně zapsány již ve 12. století, ale nejstarším zápisem, o němž víme s jistotou, jsou citace z dvacátých let 13. století ve Snorriho Eddě.\nNa otázku, kdy a kde eddické písně vznikaly v ústní podobě, lze odpovědět, že jejich jádro vznikalo ve Skandinávii v 9. a 10. století a že Islanďané si toto jádro přivezli z Norska a dál je pěstovali a rozšiřovali.\n\n\"Hlavní článek: Prozaická Edda\"\n\n(též \"Mladší\" neboli \"Snorriho Edda\"), napsaná okolo roku 1220. Jejím autorem je Snorri Sturluson a své dílo pojal jako učebnici poezie pro nastávající skaldy. Na vlastních básních i básních starších skaldů vysvětluje jejich metriku. Zároveň je jeho dílo bohatým pramenem germánské mytologie a kosmogonie. Jeho dílo (na rozdíl od Poetické Eddy) na Islandu nikdy neupadlo v zapomnění.\n\n\n\n"}
{"id": "68604", "url": "https://cs.wikipedia.org/wiki?curid=68604", "title": "Mastičkář", "text": "Mastičkář\n\nMastičkář je nejstarší české drama ze 14. století. Žánrově jde o veršovanou satirickou frašku, zesměšňující pochybné léčitele a poměry ve středověké Praze. Jsou známy dva rukopisné záznamy: první tvoří vložku latinsko-české Hry tří Marií (tzv. \"Mastičkář muzejní\", byl nalezen v roce 1822 Václavem Hankou v knihovně Národního muzea na vazbě rukopisu z Kolowratské březnické knihovny), druhý je obsažen ve zlomcích rukopisu několika latinsko-českých náboženských her (tzv. \"Mastičkář drkolenský,\" byl objeven v Drkolenském klášteře v hornorakouském Schläglu). Děj se odehrává v prostředí středověkého trhu; základem námětu je scéna z velikonočních her. Stojí na počátku vývoje českého divadla. Hra byla kvůli obscénním scénám vykázána ven z kostelů do venkovského prostředí.\n\nČeská hra je podle všeho adaptací latinsko-německy psané předlohy vagantského původu, která je uvedena ve sbírce poezie německých vagantů Carmina Burana.\n\nDějištěm je středověké tržiště. Mastičkář, nebo také mistr Severin, a jeho prostořeký sluha Rubín na tržišti rozloží krám a začnou tam vypočítávat a vychvalovat své léčebné masti. Rubín přiláká ke krámku tři Marie (Panna Maria, Máří Magdaléna a Marie, sestra Lazara), které shánějí masti k balzamování mrtvého Kristova těla. Mastičkář před jejich očima vzkřísí Abrahámova syna Izáka (opět narážka na Bibli, tentokrát na starozákonní příběh) tím, že mu poleje hýždě kvasnicemi. Své masti chce prodat za tři hřivny zlata, ale nakonec je třem Mariím prodá jen za dvě hřivny. Jeho manželka mu nadává, že za ně mohl dostat víc, ale dostane výprask.\n\nPosledním výjevem dochovaného textu hry je spor studenta Pustrpalka s Rubínem o to, čí rod je přednější.\n\n\n\n"}
{"id": "68605", "url": "https://cs.wikipedia.org/wiki?curid=68605", "title": "Život svaté Kateřiny", "text": "Život svaté Kateřiny\n\nŽivot svaté Kateřiny je klíčové středověké dílo hagiografické literatury. Jedná se o českou veršovanou skladbu, nazývanou někdy také \"Větší\" nebo \"Stockholmská  legenda\" nebo také \"Legenda o svaté Kateřině\".\n\nVypravuje o dceři krále Kateřině, která je velmi krásná, ctnostná a moudrá. Odmítne sňatek s pohanským císařem Maxenciem, na radu poustevníka přijímá křesťanství a je zasnoubena Kristu. Císař Maxencius se rozzuří, svolá 50 pohanských učenců a pokouší se Kateřině její víru vyvrátit. Ona je ale svou krásou oslní a moudrostí obrátí na křesťanství. Maxencius jí nechá krutě zbičovat, nakonec je popravena, ale mnoho dalších lidí přechází ke křesťanství.\n\nDílo je psáno osmislabičným veršem, text vznikl asi ve 2. polovině 14. století, přesná datace a jméno autora je neznámé. Do dnešní doby se text uchoval v jediném rukopise z počátku 15. století, který je uložen v Moravském zemském archivu v Brně (Sbírka rukopisů G10, č. 555) a je označován jako stockholmský (proto tato legenda někdy bývá označována jako stockholmská legenda). Švédská vojska ho odvezla během třicetileté války do švédské královské knihovny. Tam jej v roce 1850 nalezl gymnaziální profesor Josef Pečírka. Rukopis patřil ke skupině rukopisů, které se zejména zásluhou Bedy Dudíka podařilo navrátit do Česka ve druhé polovině 19. století.\n\nV 2. polovině 14. století se světská i duchovní epika a lyrika prolínaly, takže jsou případy, kdy se nedá rozhodnout, zda se jedná o duchovní nebo milostnou píseň. Postupy dvorské světské literatury nemohly zůstat bez odezvy ani v oblasti legendistiky. Život svaté Kateřiny vykazuje nejen vztah k výtvarnému umění, ale také předpoklad, že posluchač díla zná jak duchovní literaturu, tak i dvorský milostný epos. Středověká literatura se soustředila na alegorické zobrazování a vedla středověkého vnímatele, aby alegorický smysl díla hledal sám. V Legendě o svaté Kateřině se téma soustřeďuje na dvě místa (scéna bičování a vylíčení nádherné síně).\n\nPodobně i v Legendě o svatém Prokopovi autor pracuje na základě stejného principu. Autor použil dvě vrcholná místa, a to vyhnání ďáblů z jeskyně a vypuzení Němců ze Sázavského kláštera.\n\nVývoj české hagiografické literatury určuje tři fáze.\n\n\n\n\nČeská podoba díla vycházela z latinské předlohy. Již v 19. století bylo poukázáno na to, že ve srovnání s latinskou předlohou má \"Život svaté Kateřiny\" dvě původní místa, vložená zřejmě českým autorem. Jedná se o scénu bičování svaté Kateřiny a o vylíčení nádherné síně, ve kterém se svatá Kateřina ve svém druhém snu setkává s Pannou Marií a Kristem v nádherně zdobené síni, a v kterém se také s Kristem jako se svým nebeským ženichem zasnubuje.\n\nKateřina – jediná dcera alexandrijského krále Kosta, neuvěřitelně krásná, hodná, mladá, chytrá, silně věřící, velmi odvážná, bojovná\n\ncísař Maxencius – ukrutný, zlý, bezohledný pohan\n\nkrál Kostus – otec Kateřiny, pohan, snažil se o to, aby jeho jediná dcera měla dobré vzdělání\n\nmatka Kateřiny – svoji dceru chtěla provdat za bohatého krále\n\nmanželka Maxencia – hodná, odvážná, chtěla pomoct Kateřině\n\nMarie – matka Ježíše, přimlouvala se za Kateřinu u Ježíše\n\nJežíš – syn Marie, Kateřinu zbavil bolesti, posílal ji anděly, aby ji pomáhali a léčili\n\nJe nutné se zabývat interpretací vylíčení síně, která byla zdobená drahokamy a polodrahokamy, perlami, slonovou kostí a zlatem. Názor J. Vilikovského se opírá o předpoklad autorova vztahu k výtvarnému umění. Jinak by se nedalo vysvětlit, že autor vložil o textu svého díla další místo, které nemá oporu v předloze. Jedná se o prosbu k Bohu v závěru legendy, kdy se Kateřina před stětím modlí za ty, kteří budou mít ve svém domě Kateřinino vyobrazení.\n\nDoklad o autorově výtvarném vidění literárně ztvárněné skutečnosti vysvětluje i zálibu ve využití barevnosti, projevující se ve scéně bičování, která je považována za básnický střed díla, protože i dnešního čtenáře „oslovuje svou vnitřní plností“.\n\n<poem class=\"odsad\">\nSplň mi ještě toto přání:\nTomu, kdo dá mé strádání\nMalovati ve svém domě\nČi na listě a kdo o mně\nBude věrně v knihách psáti,\nTěm rač též odměnu dáti.\n</poem>\n\nScéna, kdy je Kateřina bičována, bývá v odborné literatuře interpretována z dnešního hlediska jako projev středověkého naturalismu, i když její funkce v díle byla jiná. Byla vyložena na základě pasáže, která ji uzavírá a to pomocí symboliky barev, která byla běžná v kurtoazní poezii. Funkce barev byla správně vyložená jako forma vyjádření Kateřininy čistoty, lásky ke Kristu atd., tedy na základě symbolické hodnoty, která byla barvám v kurtoazní lyrice běžně přisuzována. Tím také autor poukazuje na vztah Tristana a Izoldy. V pojetí autora legendy je Kristus srovnáván s Tristanem a Kateřina s Izoldou. Kristus je pojímán jako nebeský ženich Kateřiny. Srovnání, které legenda uvádí, svědčí o jejím zakotvení v dvorském prostředí, kde zmíněný milostný epos mohl být dobře znám. Pro náročného vnímatele legendy svědčí také vysoký styl a myšlenková hloubka (například vylíčení disputace svaté Kateřiny s pohanskými mistry).\nDrastická scéna bičování, v jejímž vylíčení neváhá autor zachytit barvy, které se objevují na mučeném těle, dokládá následující ukázka:\n\n<poem class=\"odsad\">\nTak nesla pro svého přítele\nNa znamení věrné lásky\nZ šesti barev čisté pásky,\nJako milá pro milého\nNosí věrně barvy jeho.\n</poem>\n\nPůvod tohoto motivu se jeví jako jasný doklad na symbolický význam barev, typický pro dvorskou lyriku i epiku, jak ukazuje například staročeská báseň z této doby Barvy všecky.\n\nPokud se vychází z myšlenky symetrie, může se předpokládat, že nádherná výzdoba síně zde funguje na základě své barevnosti a jde skutečně o paralelu bičování. Drahokamy a polodrahokamy, které jsou jako součást výzdoby v legendě uvedeny, nemají jednu barvu, ale vyskytují se v různých barevných odstínech : bílá, červená, zelená, modrá, zlatá a fialová.\n\nPři bičování se na Kateřině objevují tyto barvy : bílá, červená, zelená, modrá, zlatá, ale místo fialové je barva černá. Z hlediska symboliky barev je bílá chápána jako symbol čistoty svaté Kateřiny, červená jako její láska ke Kristu, zelená jako schopnost proměny (z pohanky na křesťanku), modrá jako výraz naděje a ustavičnosti ve víře a zlatá jako příslib nebeského oslavení světice. Důležitou barvu má barva fialová, naznačující utrpení a barva černá, vyvolávající představu Kateřininy mučednické smrti.\n\nV podstatě se uvažuje o určité formě barevné instrumentace celého textu, která začíná již při prvním setkání svaté Kateřiny s Kristem, k němuž dochází na krásné louce. Autor uvádí pouze dvě barvy, spojené s postavou Jezulátka.\n\n<poem class=\"odsad\">\n„…září bílá drobná šíj,\njako bělostná lilie\nplane z nejjasnější lásky.\nA jeho líbezné vlásky\nsvítí, vší poskvrny prosté,\njako plane zlato čisté,\nnad ostatní zlato dražší.“\n</poem>\n\nZlatá a bílá barva se objevuje ve scéně bičování, opět ovšem vedle dalších barev. Teprve v závěru textu legendy se tyto barvy opět objevují jako výraz Kateřininy čistoty a její nebeské slávy ve chvíli mučednické smrti. Kateřina vystupuje v bílé a zlaté (bílá barva je ještě zdůrazněna tím,že po jejím stětí vytéká z rány místo krve mléko). Je zřejmé, že zde koresponduje první a poslední místo (bílá a zlatá jako znaky Jezulátka i jako znaky svaté Kateřiny, chystající se do nebeského království k duchovnímu sňatku s Kristem) a druhé a třetí místo, kde soubor barev funguje jako způsob vylíčení duchovního života svaté Kateřiny i jako jisté předznamenání jejího dalšího osudu.\n\n<poem class=\"odsad\">\n„…vzhlédnuvši vzhůru na kata,\nsvé skvoucí vlasy uchopila,\nbílou šíji odhalila\na řekla : ,Hle, jak lži odolá\nmá pře! Již mě k sobě volá\nkrál, jenž nad králi vítězí.“\n</poem>\n\nPomocí symbolického významu barev zachytil autor to, co nebylo obvyklé do této doby brát v úvahu, tj. duchovní rozměr hrdinky, je ještě zcela na počátku předznamenána verši, líčící Kateřininu krásu :\n\n<poem class=\"odsad\">\n„…pannu tak ruměné krásy\na bělosti tak veliké,\nplnou sličnosti všeliké,\nna své pouti uhlídáte,\na sotva již pěknější máte,\nnež je pokorná Kateřina…“\n</poem>\n\nTyto verše poukazují nejen bílou barvou na Kateřininu nevinnost, ale červenou barvou symbolizují cestu lásky, která Kateřinu ke Kristu přivede.\n\nMotiv deščky, tj. výtvarného zobrazení, se v legendě objevuje opakovaně. Nejprve poustevník (jeho zásluhou je Kateřina přivedena ke křesťanské víře) daruje budoucí světici obraz Panny Marie, nesoucí v náručí Krista. Kateřina se k tomuto obrazu modlí a prosí Pannu Marii, aby jí ukázala svého syna, protože se chce stát jeho nevěstou.\n\n<poem class=\"odsad\">\n„…Vyňala tu malbu krásnou\na před sebe ji postavila.\nRukama se v prsa bila,\nnedbajíc, že si bolest činí,\nsvými zraky zářícími\nhořce plačíc a slzavě,\nprosíc tu pannu zajíkavě,\nby se nerozpakovala\na aby jí ukázala\nsvého synáčka milého.“\n</poem>\n\nZ této ukázky je zřejmé, že podobně jako výtvarné dílo otevřelo Kateřině cestu ke Kristu, přála si Kateřina, aby obraz jejího umučení otevíral cestu k Bohu i těm, kteří jej budou vlastnit.\n\nAutorova záliba v alegorii a symbolu, která mu umožnila zachycení duchovního rozměru hlavní postavy, pramenila zřejmě z hlubších příčin. Jestliže Kateřina ve své disputaci s pohanskými mistry uvádí, že pro milost Kristovu zavrhla:\n\n<poem class=\"odsad\">\n„…všechny disputace plané,\nplytké důkazy konané\nv sporech a mrhání slovy\ndle vědy Aristotelovy, …“\n</poem>\n\nPak tedy ukázka zprostředkovává stanovisko autora, jehož filosofická orientace souvisela zřejmě spíše nežli s linií aristotelského myšlení, vyúsťující ve filosofický systém sv. Tomáše Akvinského a scholastiku, s linií filosofie platónské a postoji sv. Augustina Aurelia, jehož myšlení nesměřovalo o přímé vytváření filosofického myšlení. Vidění skutečnosti jako symbolického obrazu, které je vlastní této linii filosofického myšlení, vysvětluje například, proč v úvodu své disputace ustupuje svatá Kateřina od ,ludské chytrosti“ Aristotelovy a argumentuje naopak vedle alegorického výkladu biblického textu i obrazným proroctvím Sibyliným.\n\n<poem class=\"odsad\">\n„…všech neščastných nezboženstvie,\nvšech smutných truchlost veliká,\nvšech žalostných moc všeliká…,“\n</poem>\n\n<poem class=\"odsad\">\n„…čistý čistě z panny čisté…,“\n</poem>\n\nDílo je určené k vnímání sluchem. Doklady o tom, že se autor obracel k posluchačům najdeme například při vylíčení Kateřinina mučení, slovy:\n\n<poem class=\"odsad\">\n„také chci vám pověděti“\n</poem>\n\nŽivot svaté Kateřiny je vyprávění o touze člověka po Bohu a jeho milosti. O hledání a nalezení Boha a o duchovní cestě k němu. Představuje vrchol předchozí tvorby legend.\n\nSvatá Kateřina je charakterizována svými činy. Nese atributy, které byly očekávány (krásu, urozenost, ctnost, moudrost), ale zároveň autor uplatňuje i motivy jejího vnitřního života, které vedly ke konkrétním vnějším postojům a činům.\n\nLegenda budí silnou iluzi života, a to zejména svou citovou intenzitou. Dokázané interpretace způsobu vnímání legendy dokazují trvalost její estetické hodnoty ve vztahu k dnešnímu čtenáři.\n\n"}
{"id": "68607", "url": "https://cs.wikipedia.org/wiki?curid=68607", "title": "Kříž u potoka", "text": "Kříž u potoka\n\nKříž u potoka je román Karolíny Světlé z roku 1868. Patří mezi pět románů, které vznikly od poloviny 60. let 19. století a v nichž Světlá zachytila obraz krajiny a lidí v Podještědí, kam se uchýlila po smrti jediné dcerky. V tvorbě Světlé se mísí starší romantická tradice s postupy literárního realismu.\n\nSvětlá se v tomto románu nechala inspirovat reálnou předlohou: děj i postavy vytvářela na základě vypravování ještědských známých a místa popsala podle skutečných míst, které objevila během svých procházek krajem.\n\nHlavní hrdinkou je Eva, která odmítá lásku muže, který ji miloval, a snaží se napravit svého sobeckého manžela. Což se jí také podaří - muž prací v obecní samosprávě zlomí rodové prokletí a dostane se mu všeobecného uznání.\n\nPříběh se odehrává v 1. polovině 19. století v Podještědí. Na Dolanském mlýně jednoho dne zemře mlynář. Po pohřbu se mlynářka ujme malé Evičky, sirotka z vesnice. Na svůj věk je Evička nesmírně vnímavé a dobrosrdečné dítě, a proto ji má každý rád. Zanedlouho se mlynářka musí opět vdát, protože mlýn potřebuje nového hospodáře. Vezme si tedy stárka, který sloužil ve mlýně.\n\nEvička žije šťastný život v Boží blízkosti až do chvíle, kdy jí pěstouni vypráví o neštěstí rodiny Potockých, kterou proklela jejich prabába Józa, jejíž srdce zlomil právě jeden z Potockých, Mikeš. Józa se z donucení provdala za jeho bratra Franíka, kterého nikdy nemilovala, po svatbě si jej nevšímala a jen se mu starala o hospodářství. Aby získal její lásku, dal jí vypít kouzelný nápoj, po kterém Józa žila jako omámená. Franík jejího stavu využil a do roka se jim narodil syn. Józa brzy po porodu nabyla opět vědomí a zděšená zjistila, že má syna. Nešťastná Józa proklela celý rod Potockých a probodla se dýkou u potoka, kde byl poté vztyčen kamenný kříž. Od té doby nikdo z Potockých neměl štěstí v lásce, ani v manželství. Evička vždycky toužila splnit nějaký Boží úkol, a proto se rozhodne, že Józu přemůže a kletbu oné rodiny zlomí. To může dokázat pouze věrnou láskou k někomu z Potockých.\n\nPrávě u kříže u potoka potká Evička Štěpána, který se do ní hned zamiluje a chce si ji vzít. Evička i přes přemlouvání svých pěstounů přijme Štěpánovu žádost o ruku, nejen z lásky, ale i proto, aby zlomila kletbu.\n\nDokud Evička ještě tráví po svatbě nějaký čas v mlýně podle starého obyčeje, je Štěpán ostýchavý, nesmělý a okouzlený jejím půvabem. Když se slavnostně přestěhuje k němu na statek, stane se opět tím milujícím a vášnivým mužem, který ji tenkrát překvapil u kříže. Pyšní se Evičkou před lidmi, a vozí jí krásné šaty. Několik let spolu žijí v krásném vztahu plném lásky. Eviččino štěstí kazí pouze její švagr Ambrož. Je to podivín, starý mládenec, který nerad chodí do společnosti a chtěl zůstat svobodný, aby nezpůsobil další bolest a hanbu svému rodu.\n\nČasem se ale Štěpánovi zprotiví manželčin zájem o knihy, stěžuje si, že jim věnuje čas, který má trávit s ním. Oddaná Evička své drahé knihy uklidí do truhly. Jenže když se jim narodí dcerka (Evička), mladý otec žárlí i na ni a Evičce vytýká její přehnanou mateřskou péči. Štěpán začne chodit do hospody za zábavou, pije, chová se k Evičce hrubě a jejich manželství se kazí, přesně podle kletby. V této době se jí stává oporou švagr Ambrož, v němž pozná hodného a velmi citlivého muže, který si ji i svou malou neteř zamiloval. Eva pošle dítě do mlýna k prarodičům, aby nevidělo své rodiče v neustálém sporu a aby na ně Štěpán nežárlil. Štěpán přesto začne chodit za Mařičkou, která nemá zrovna dvakrát dobrou pověst a na truc s ní začne žít. Evička mu nic nevyčítá, všechny jeho prohřešky mu toleruje a jen tiše trpí. Tím Štěpána ještě více rozzlobí, myslí si, že je jí lhostejný. Jednou v opilosti Evičce dokonce rozsekne hlavu hozenou dýmkou. Štěpán se ze stavení vytratil jako pára nad hrncem. Evička má štěstí, že ji najde švagr, jenž ji okamžitě ošetří. Ambrož se rozohní na bratra a přemlouvá ji, ať s ním odjede z toho prokletého domu. Dokonce jí vyzná lásku, ale Evička chce přes to všechno zůstat věrná manželovi. Ambrož je tak překvapený, že ji nechá ležet u potoka a odjede pryč ze statku.\n\nŠtěpána trápí výčitky svědomí, a tak se kajícně doplíží domů, odkud ho ale vyhodí mlynářka. Štěpánovo srdce se tím ještě více zatvrdí a jde hledat útočiště k Mařičce. Evičce zbývá už jen jediná šance, jak zachránit své manželství. Proto sebere poslední síly a jde k Mařičce do jejího domu. Prosí ji, aby jí vrátila Štěpána a neničila jim manželství, ale Mařička se jí jen vysměje. Štěpán vyslechne celý rozhovor z půdy a konečně si uvědomí, jak ho má Evička ráda. Hned se k ní vrátí a omlouvá se, kolik toho musela kvůli němu vytrpět a slibuje jí lepší život. V této chvíli je již kletba zlomena.\n\nŠtěpán se stane vzorným, milujícím manželem a sousedé si ho tak oblíbí, že si ho chtějí zvolit představeným vesnice. Jenže bez bratra už se Štěpán o obchod moc nestaral a navíc se zadlužil kvůli Mařičce. Toho se nějak dopídí jeho konkurenti a chtějí ho zničit. Štěpán najde svého bratra a prosí ho za odpuštění, Ambrož ale bratra vyhodí. Štěpán se tedy rozhodne veřejně promluvit před celou obcí. Seznámil je se svou situací a ti, kteří se ho snažili zničit, jsou veřejně potupeni. Na to vypukne velká rvačka, při které je smrtelně zraněn Ambrož, který přinesl bratru peníze a zachrání ho před umlácením.\n\nAmbrož se na smrtelné posteli dovídá od samotné Evičky, jak ho měla ráda a kolik přemáhání ji stálo, když ho odmítla, aby s ním odešla od svého manžela. Rozhodla se však správně, neboť tím byla zlomena kletba.\n\nPo smrti bratra už nemohl Štěpán déle vydržet na rodinném statku, a tak se spolu s rodinou odstěhoval do Dolanského mlýna, kde již všichni došli spokojenosti a duševního klidu. \n\n\n\n"}
{"id": "68609", "url": "https://cs.wikipedia.org/wiki?curid=68609", "title": "Invalidní sourozenci", "text": "Invalidní sourozenci\n\nInvalidní sourozenci je antiutopistický román předního představitele českého kulturního undergroundu Egona Bondyho z roku 1974. Bondy na půdorysu žánru sci-fi líčí morální a ekologický úpadek lidstva v budoucnosti.\n\nJe psán v „er formě“, hovorovým jazykem, místy obsahuje vulgarismy. Převládá líčení v pochmurných, neutěšených barvách. Dílo obsahuje ekologický apel, zamýšlí se nad fungováním společnosti, lidskou povahou, analyzuje revoluce a příčiny, proč se po čase vše vrací do starých kolejí.\n\nKniha je paralelou Orwellova románu \"1984\".\n\n\"Invalidními sourozenci\" Bondy obohatil svůj autorský repertoár o vizionářský román, v němž ukazuje zánik opovrhované totalitní společnosti. Příběh se odehrává někdy kolem roku 2600 na místě, které pozvolna zaplavuje stoka odpadků po bývalých generacích. Hlavními postavami jsou nevlastní sourozenci A. a jeho sestra B. Bondy představil společnost, jež se skládá z důstojníků, postiženců, řádných občanů a invalidů. Všichni kromě invalidů – intelektuálů, pro které neměla totalitní společnost místo – se ženou za něčím, co ve skutečnosti nemá smysl. Ze života nemají žádný užitek, pouze se honí a předstírají to, co není pravda. Invalidé nechápou snahy ostatních „vrstev“ a opovrhují jimi. A. a B. spolu spokojeně žijí a největší událostí jejich dnů se stává těhotenství B. a porod dcery Terezky. Její narození oslavují všichni invalidé. Svou spontánností, skromností a uměním vystačit si i bez „nutných“ věcí ostatní společnosti se invalidé přibližují zástupcům undergroundu. Román končí asi o deset let později situací, kdy břečka zaplavuje i onen poslední kousek pevniny a katastrofu přežívají pouze invalidé na voru. Voda pak ale opadne a oni se nebrání dalším zážitkům.\n"}
{"id": "68615", "url": "https://cs.wikipedia.org/wiki?curid=68615", "title": "Plzeňské povstání (1953)", "text": "Plzeňské povstání (1953)\n\nPlzeňské povstání je označení pro násilně potlačené protikomunistické nepokoje, které proběhly v Plzni dne 1. června 1953.\n\nPovstání bylo důsledkem hospodářské krize, do které zemi přivedla vláda KSČ a zejména měnové reformy, schválené 30. května 1953, jež zbavila většinu společnosti úspor a omezila výhody doposud silně podporované dělnické třídy, která se následně zčásti postavila proti režimu. Plzeňské povstání bylo největší z více než 130 stávek a nepokojů, které se v Československu ve dnech 2.–5. června 1953 odehrály. Do povstání se zapojilo na 20 tisíc osob, které na necelý den ovládly značnou část města a až večer jejich neposlušnost potlačily přivolané ozbrojené posily.\n\nBěhem plzeňského povstání bylo na obou stranách zraněno na 250 osob, dalších 331 osob bylo následně odsouzeno v politických procesech a proběhla i vlna represí a čistek. Na druhé straně byl režim, kterému hrozilo vnitřní zhroucení, donucen k určitým ústupkům vedoucím ke zlepšení životní úrovně obyvatelstva, které v konečném důsledku stabilizovaly jeho vládu.\n\nPo plzeňském povstání následovaly další nepokoje i v ostatních komunistických satelitech. O dva týdny později (17. června 1953) došlo k dnes známějšímu protikomunistickému povstání v NDR, nebo o tři roky později pak k dělnickému povstání v polské Poznani (Poznaňské povstání) a k Národnímu povstání v Maďarsku. Situace v Československu však v té době již zůstala klidná.\n\nPo únorovém převratu v roce 1948 českoslovenští komunisté započali s přebudováváním Československa po sovětském vzoru. Například opustili tradiční lehký průmysl (sklo, textil apod.), vyrábějící spotřební zboží a začali budovat průmysl těžký, od roku 1951 určený k vytvoření silné armády pro novou světovou válku. Mělo to řadu dopadů. Ekonomika rostla 30% tempem, ale útlum lehkého průmyslu a akutní nedostatek spotřebního zboží vedly k tomu, že nominální příjmy obyvatelstva nebylo za co utratit. Bylo investováno obrovské množství prostředků do průmyslu, jenže průmysl je nedokázal vrátit. Došlo ke katastrofálnímu vnitřnímu zadlužení a především k velkému nárůstu nekryté kupní síly obyvatelstva. Výjimku tvořila kolektivizovaná agrární sféra, pobírající zlomek mezd dělníků. Navíc stále existoval přídělový systém s potravinovými lístky. Jevy, jako byla překotná militarizace společnosti, kolektivizace v zemědělství, politické procesy, nedostatek spotřebního zboží a dokonce i potravin, vedly v letech 1951–1953 k hluboké ekonomické a sociální krizi režimu, kterému reálně hrozilo vnitřní zhroucení.\n\nMěnová reforma z 31. května 1953 umožnila komunistickému režimu ovládnout to, co ještě plně neovládal – peníze. Lidé přišli o většinu svých úspor, které si stát ponechal, stejně jako veškeré vázané vklady, státní dluhopisy, životní pojistky a další cenné papíry. Zároveň se ceny zvýšily o 14 % u spotřebního zboží a 27 % u potravin. Měnová reforma se dotkla všech vrstev obyvatelstva, ale nejvíc těch, kteří byli záštitou režimu, na kterých režim stavěl, dělnictva. Dělníci najednou přišli o většinu výhod, kterými si režim získával jejich loajalitu. Stát se naopak výrazně obohatil a jeho zisk je odhadován na více než 14 miliard tehdejších korun. Nespokojenost obyvatel, mimo zhoršení jejich reálných příjmů, zhoršoval i fakt, že ministerstvo vnitřního obchodu zastavilo dodávky zboží určeného pro volný prodej v maloobchodní síti, aby lidé nemohli peníze utratit v nákupní horečce, když úvahy o reformě prosakovaly v průběhu května na veřejnost.\n\nRežim počítal s možnou reakcí veřejnosti a již 28. května uvedl do pohotovosti vybrané oddíly armády, Lidových milic a také svůj stranický aparát. Československý průmysl poté ve dnech 2.–5. června 1953 zasáhla vlna na 130 spontánních, různě velkých, stávek a demonstrací, z nichž nejznámější bylo právě povstání v Plzni.\n\nVečer 30. května v 17 hodin přinesl rozhlas o měnové reformě poprvé hlášení a následující den tato informace vyšla v tisku. Největší protesty začaly následujícího dne v plzeňské Škodovce, která tehdy nesla jméno Závody Vladimíra Iljiče Lenina. Ranní směna byla reformou pobouřena. Lidem šlo nejprve o ekonomické cíle – plzeňská Škodovka vyplatila mzdy a platy úmyslně předčasně, aby je nebylo nutné vyplácet až po měnové reformě, čímž výplatu znehodnotila (hněv se však později obrátil všeobecně proti pražskému režimu). Stále však byl relativní klid. Přesto se v závodu tvořily hloučky nespokojenců, které se před desátou hodinou spojily v dav asi tisíce osob. Hloučky demonstrantů se tvořily i v jiných podnicích, například v Elektrotrakci Plzeň-Doudlevce. Kolem jedenácté se hlavní skupiny spojily, vydaly se směrem do centra na náměstí Republiky, kde se již u radnice vytvořil mnohatisícový dav demonstrantů (k demonstracím se přidalo také mnoho studentů). Celkem šlo odhadem o 20 tisíc osob. Zde je nutno zmínit, že mezi demonstranty bylo velké množství členů samotné KSČ.\n\nDemonstranti provolávali protirežimní hesla a vyslali do budovy radnice své dva zástupce, kteří zde ale byli zatčení. Demonstranti poté radnici obsadili, vyhodili okny busty Gottwalda, Stalina a nahradili je portrétem Edvarda Beneše. Ničeny byly i ostatní komunistické symboly. Obsazen byl i městský rozhlas, budova soudu, kde ničili soudní spisy a proběhl i neúspěšný pokus o napadení věznice Bory a propuštění zde držených politických vězňů. Jeden ze soudců se pokusil bránit střelbou ze služební pistole a někteří ze soudců, participující na politických procesech, byli inzultováni. Na Dukelském náměstí demonstranti zapálili dřevěný transparent o rozměrech 10x15 metrů, na kterém byla mapa Sovětského svazu a nápis: \"„Se SSSR na věčné časy“\". Zasahujícím hasičům následně přeřezali hadice. Lidovým milicím a SNB se situace vymkla z rukou. Během odpoledne demonstranti prakticky ovládli celé město. Jejich očekávání, že se povstání rozšíří do dalších měst, se však nenaplnilo.\n\nK potlačení povstání byly do města povolány silné posily, které tvořily ozbrojené jednotky Pohraniční stráže, Československé lidové armády, Lidových milicí, StB a vojsk Ministerstva národní bezpečnosti. Tyto jednotky ještě během odpoledne postupně opět získaly kontrolu nad městem a večer již docházelo jen k ojedinělým potyčkám. Stoupenci režimu dokonce odpoledne uspořádali demonstraci na jeho podporu, během které byl stržen pomník T. G. Masaryka na dnešním Masarykově náměstí. Podle dobových svědectví se na odstranění sochy podílel herec plzeňského divadla Josef Větrovec, který měl bronzové soše přehodit na krk oprátku, aby mohla být jeřábem vyzdvižena na nákladní automobil, podle jiných svědectví byla socha rozbita na místě. Ještě téhož dne byla ve Škodových závodech roztavena. Osud dalších součástí sousoší zůstává neznámý. V odvetu vyhodil student Obchodní akademie z okna budovy na plochu Masarykova náměstí Gottwaldovu bustu. V průběhu povstání nebyl nikdo zabit (na střelná zranění však zemřeli dva lidé), 200 demonstrantů a 48 členů komunistických represivních složek bylo zraněno. Další oběti přinesla vlna tvrdých represí, kterými režim na povstání reagoval.\n\nIhned po potlačení povstání začalo zatýkání a příprava politických procesů (nejen v Plzni, ale ve všech místech, kde demonstrace propukly). Přímo v Plzni bylo zatčeno okolo 650 osob, dále například na Ostravsku 84, v Praze 61, ve Strakonicích 18 či ve Vimperku 9 osob. V Plzni samotné se v červenci 1953 konalo 14 politických procesů, ve kterých bylo odsouzeno 331 osob. Došlo i k mimosoudní perzekuci. U lidí byly zjišťovány jejich postoje, docházelo k propouštění ze zaměstnání či nucenému vystěhování.\n\nPřestože povstání v zásadě nemohlo režim výrazně ohrozit, jeho rozsah režim zaskočil, stejně jako fakt, že na něm participovala řada členů samotné KSČ. Strana nařídila očištění od členů se sociálně-demokratickým smýšlením nebo nízkou loajalitou. Brzy po potlačení povstání prezident Antonín Zápotocký dělníky napadl ve svém projevu, když hovořil o tom, že \"„nelze vytvářet kult dělníka, kterému je vše dovoleno“\". Mezi členy KSČ také proběhla vlna prověrek a čistek.\n\nDůležitým důsledkem nepokojů a protirežimních demonstrací v červnu 1953 byla změna priorit komunistického režimu, který začal podnikat pragmatické kroky k tomu, aby ve společnosti obnovil podporu pro svou vládu – zejména aby zvýšil životní úroveň obyvatel. Došlo proto například k částečnému omezení militarizace společnosti a podpory těžkého průmyslu. Díky tomu se komunistickému režimu podařilo svou vládu upevnit a stabilizovat, takže v době největších nepokojů, které v roce 1956 zachvátily Maďarsko a Polsko, zůstala situace (kromě strachu, který skalní komunisty zachvátil) v Československu velice klidná.\n\nVedoucí osobnosti komunistické strany byly rozhodnuty prezentovat celou událost jako vyprovokovanou imperialistickými agenty, což zůstalo oficiálním stanoviskem až do roku 1989. Žádná další násilná povstání, jejichž cílem by bylo zničení komunistického režimu, se v Československu neobjevila. Sametová revoluce v roce 1989, která ukončila vládu komunistické strany, proběhla bez násilí. Podrobné povědomí o plzeňských událostech v roce 1953 bylo a stále je v české veřejnosti poměrně malé. Otřesená víra ve stabilitu měny trvala desetiletí.\n\n\n\n"}
{"id": "68619", "url": "https://cs.wikipedia.org/wiki?curid=68619", "title": "Molotovův koktejl", "text": "Molotovův koktejl\n\nMolotovův koktejl (\"zápalná láhev\") je název pro řadu malých improvizovaných zápalných zbraní pro pěchotu. Pro relativní jednoduchost své výroby (po domácku tak lze snadno vyrobit účinné zbraně) je oblíbena zejména u různých nepravidelných jednotek, partyzánů, povstalců, banditů a vůbec jakýchkoliv jednotek s nedostatečným logistickým zázemím. Většinou se používá pro boj s obrněnou technikou nepřítele nebo při útoku na domy a opevněné objekty.\n\nPředchůdcem (resp. primitivním typem) Molotovových koktejlů byly již ve starověku hliněné nádoby, obsahující velmi hořlavé látky (obvykle nějaké zvláštní oleje). Používaly se jednak proti obléhacím věžím a naopak proti obléhaným pevnostem a městům (které měly zapálit), jednak proti římské želvě a podobně těsným formacím, které měly narušit.\n\nV moderní době se první masové použití Molotovových koktejlů objevilo ve španělské občanské válce, kde primitivní zápalné láhve představovaly improvizovanou zbraň proti tankům a obrněným automobilům. Stejnou úlohu hrály i v zimní válce, kde byly často jedinou dostupnou protitankovou zbraní finských jednotek.\n\nZde také zbraň dostala název Molotovův koktejl. Zápalné láhve byly od té doby běžně používány i nadále, přes velkou vlasteneckou válku až do dnešních dnů, neboť v nepřehledném terénu, jaký představuje hustý porost nebo městská zástavba, může být dobře udělaný molotovův koktejl stále jednou z účinných protitankových zbraní. Je však používán jen jako levná a snadno dostupná zbraň z nouze, neboť existuje celá řada účinnějších zbraní, jejichž použití vystavuje útočníka mnohem menšímu riziku.\n\nPři použití proti tankům se většinou zápalné lahve házejí na prostor větrání motoru, aby hořící látky zatekly do motorového prostoru.\n\nJméno Molotovův koktejl, které odkazuje na sovětského komisaře pro zahraničí Molotova, dostala zbraň v roce 1939. Původní tvar byl \"koktejl pro Molotova\" a finští vojáci, kteří s ním přišli, jím vyjadřovali svůj nepřátelský postoj k muži, který byl dle nich hlavním původcem zimní války a byl ve Finsku oblíben ještě méně než Stalin. Jméno bylo později převzato za velké vlastenecké války vojáky Sovětského svazu. Důvody byly smíšené, podle některých to byla úcta k jednomu z čelných představitelů SSSR, podle dalších negativní náhled na něj a názor, že Molotov byl zodpovědný za nepřipravenost SSSR v době německého útoku, takže po něm byla pojmenována jediná improvizovaná zbraň, která sovětské pěchotě zbyla.\n\nPodle zákonů České republiky jakož i mnoha dalších zemí je výroba a držení Molotovových koktejlů a podobných zařízení běžnými občany klasifikována jakožto nedovolené ozbrojování. Mimo to může též naplnit skutkovou podstatu obecného ohrožení apod.\n\nObecně lze říci, že Molotovův koktejl je křehká nádoba naplněná hořlavinou, ke které je přidán nějaký zápalný prostředek.\n\n\n\nMěla by mít tvar vhodný k vrhání a měla by být dostatečně křehká, aby se při dopadu na cíl snadno rozbila. Pokud se předpokládá dopad na měkký podklad, přidává se k ní tvrdý hranatý předmět, aby při dopadu jeho hrana opřená o láhev zajistila bezpečné rozbití.\n\nVhodný je ztužený benzín, který se tolik neroztéká, neodpařuje a ulpívá na povrchu, což koncentruje žár do jednoho místa. Používal se například benzin smíchaný s motorovým olejem, nebo se benzin ztužuje rozpouštěním mýdla či plastu (polystyren), až vznikne kapalina viskozitou připomínající med. Takto ztužený benzín se nazývá napalm.\n\nNejjednodušší je kus látky zastrkaný do hrdla lahve. Může být také namočen do benzinu, aby lépe hořel. Lze místo toho použít i různé samozápalné směsi (viz výše).\n\n"}
{"id": "68623", "url": "https://cs.wikipedia.org/wiki?curid=68623", "title": "Infrastruktura", "text": "Infrastruktura\n\nInfrastruktura (z franc. \"infra-structure\", doslova: co je pod stavbami) je v nejobecnějším smyslu slova množina propojených strukturálních prvků, které pak udržují celou strukturu pohromadě. Obvykle se používá pouze pro struktury, které jsou uměle vytvořené. Termín infrastruktura se používá v různém smyslu v řadě odvětví. Nejhojnější použití má v ekonomii, kde popisuje fyzickou infrastrukturu jako třeba budovy nebo silnice.\n\nInfrastruktura obecně je množina propojených stavebních prvků, které poskytují rámcovou podporu celku. Termín infrastruktura má různé významy v různých oblastech, ale nejčastěji je chápán ve vztahu k silnicím, letišti či technickému vybavení. Tyto různé prvky mohou být souhrnně pojmenovány jako civilní infrastruktura, městská infrastruktura či veřejné komunikace a stavby. Infrastruktura může být zřízena a spravována soukromým sektorem nebo státem.\n\nTermín infrastruktura má svůj původ v 19. století ve Francii a během první poloviny 20. století primárně označoval vojenská zařízení. Pojem se stal módním v 80. letech 20. století v USA, kdy kniha \"„\"Amerika v troskách\" (\"America in Ruins\", Choate and Walter, 1981) odstartovala veřejně politickou diskuzi o národní „infrastrukturní krizi“, zaviněnou desetiletími nedostatečných investic a špatné údržby veřejných komunikací a staveb. Jednání trpěla nepřesnou definicí pojmu infrastruktura. Národní výzkumná rada USA (\"National research council\") zjistila, že pojem infrastruktura je mezi lidmi různě chápán, a zavedla tuto definici:\n\n\"„\"Veřejná infrastruktura se vztahuje jak ke specifickým funkcím – dálnice, ulice, silnice a mosty; hromadná doprava, letiště a letecká síť; vodárny a vodní zdroje; čistírny odpadních vod; zpracování komunálního odpadu; výroba a přenos elektrické energie; telekomunikace a zpracování nebezpečného odpadu – tak i ke složeným polyfunkčním systémům.\"\n\nV českém prostředí definuje veřejnou infrastrukturu stavební zákon (zákon č. 183/2006 Sb.).\n\nPodle tohoto zákona jsou veřejnou infrastrukturou pozemky, stavby, zařízení, a to\n\nVýznam infrastruktury nespočívá jen ve veřejném zařízení, ale i v jeho správě, údržbě a rozvoji, který souvisí se společenskými požadavky a fyzickým světem, aby usnadnil dopravu lidí a zboží, poskytl vodu k pití i technickému využití, bezpečně naložil s komunálním odpadem, poskytl energii, kde je třeba a přenesl informace v rámci komunit a mezi nimi.\n\nOvšem je velký rozdíl mezi veřejnou infrastrukturou a infrastrukturou obecně. Obecně se infrastrukturou rozumí propojovací a zabezpečovací prvky určitého souboru movitých nebo nemovitých věcí, kterým infrastruktura vytváří základní prostředky pro komunikaci a zabezpečení. Vlastní infrastrukturu má i domácnost, rodinný dům na vlastním pozemku, obytné domy s více bytovými jednotkami, následuje obec atd. Stejně tak má vlastní infrastrukturu třeba armáda, např. výcvikové a skladovací prostory pro zálohy, přitom každá taková nemovitost je podle stavebního zákona stavbou.\n\nV tomto je definice dle stavebního zákona jednoznačně orientována na veřejnou oblast, tedy celospolečenský zájem, čímž nepostihuje soukromou a individuální stránku a proto ji není možné považovat za obecnou.\n\n"}
{"id": "68626", "url": "https://cs.wikipedia.org/wiki?curid=68626", "title": "Římské vojsko v době dominátu", "text": "Římské vojsko v době dominátu\n\nŘímské vojsko v době dominátu se od časů císaře Galliena se skládalo ze stále většího podílu kavalérie a lehké pěchoty a spoléhala se méně na těžkou pěchotu. Legie postupně přestaly být hlavní silou vojska. Císař Diocletianus byl zodpovědný za reformy armády, která se od dob Septimia Severa téměř nezměnila. Sbory se roku 297 rozdělily na \"Limitanei\" – muže hranice nebo \"Riparienses\" – muže říčních břehů, vázané na hranicích a \"Comitatenses\", pohyblivou polní jednotku.\n\nTyto nové, mobilní jednotky byly organizovány do legií jednoho tisíce mužů, poněkud méně než tradiční rozsáhlá velikost starých legií. Velké invaze barbarů prorazily obranu, tam je nikdo ve vnitřku říše nezastavil, kvůli systému představeného Augustem, který všechny legie umístil na okrajích říše.\n\nZřídil nové jednotky palácové stráže – \"scholae palatinae\" – ve srovnání s muži řadových oddílů měli privilegované postavení, nosili vybrané uniformy a lepší zbraně, neboť současně sloužili i k vnější reprezentaci císařova majestátu. Císařská tělesná garda – \"protectores domestici\" – byla složena z jízdních jednotek, aby mohla vykonávat své poslání i v době, kdy byl císař mimo palác.\n\nZa principátu působili v říši \"frumentarii\", jejichž hlavní činností bylo opatřovat potravu pro vojsko. Pro své slídění a přehmaty se však stali tak nenáviděnými, že Diocletianus na nátlak veřejného mínění tuto instituci zrušil.\n\nVojsko vystavěl na principu dědičné vojenské služby za držbu půdy. Zvyšoval početní stav vojáků (barbarizace), zavedl povinné odvody branců a nyní mělo vojsko již půl milionu vojáků. Se čtvrtým stoletím pokračoval posun k jezdectvu od těžké pěchoty. Stará legionářská kavalérie (\"equites\") kompletně vymizela ve prospěch těžšího, převážně germánského jezdectva.\n\nPro tuto změnu byly hlavně dva důvody. Mnoho barbarů se uchýlilo k jednoduchému útočení pro lup, rychlejšího než skutečná invaze. Na jejich stíhání byla pěchota příliš pomalá. Jiným důvodem bylo, že nadřazenost římské legie už nebyla tak jasná jak v minulosti. Barbaři se hodně učili o římských nepřátelích v minulých stoletích. Tisíce Germánů sloužily jako žoldáci a vzaly zkušenost římského válečnictví domů. Římská armáda se ocitla nucena adaptovat nové techniky a poskytovat podporu pro pěchotu silnou kavalérií.\n\nLegionář pozdní římské říše obecně nesl velký oválný štít, helmu typu Intercisa, a drátěnou košili nebo šupinovou zbroj. Slavné pilum bylo opuštěno ve prospěch martiobarbuli (lehké, krátké vrhací kopí zde ukázané) nebo stejně dlouhé kopí, se kterým se odráží nápor kavalérie. Vojáci také nosili do bitev krátké meče (gladius) pro případ zlomení kopí.\n\nSetník třetího století, se vyrovnal setníkovi v dřívějším věku, neukazuje velký rozdíl. Dokonce ještě nosí hůl, se kterou drží své legionáře v řadě. Jeho helma (prededecessor) a brnění vypadají jako to legionářské. A jeho meč se prodloužil z krátkého gladia k delšímu spatha.\n\nJezdec, příklad pozdního římského kavaleristy. Jeho helma a drátěná košile už vypadají velmi podobně jako brnění pozdějších středověkých rytířů. Nese oválný štít a kopí pro bodnutí. Meč římského kavaleristy byl spatha, zbraň s dlouhou čepelí, umožňoval jezdci mnohem větší dosah než legionáři s krátkým gladiem. Výzbroj a výstroj pozdní římské kavalérie je spíše domněnkou. V tomto případě si všimněte toulce neseného za sedlem, držící šípy pro použití luku. Upřednostňovaný způsob bitvy římskou kavalérií byl vpád do týlu nebo boku nepřátel. Ve skutečnosti k většině ztrát ve starověkých bitvách dojde, když se zlomila armáda protivníka, upadla její morálka a kavalérie napadla prchající nepřátele. Římská kavalérie jezdila bez třmenů.\n\n"}
{"id": "68634", "url": "https://cs.wikipedia.org/wiki?curid=68634", "title": "Úderník (dělník)", "text": "Úderník (dělník)\n\nTermín úderník pochází z bývalého SSSR (rusky ударник). Byl to dělník, který abnormálně překračoval stanovené výkonnostní normy a měl jít ostatním příkladem.\n\nZpravidla se však jednalo o podvod, který sloužil především jako záminka k následnému zpevnění (zvýšení) norem. Úderníci totiž často nedodržovali technologické postupy ani bezpečnost práce a opomíjeli i různé pomocné přípravné fáze (úkolové práce), zahrnuté v té které normě.\n\nTak např. \"úderník-havíř\" pouze rubal uhlí a udělal rekord v těžbě, protože se o nic jiného nestaral. Nutnou výdřevu a další přípravné práce dělali za něj jiní.\nPříkladem úderníka v ČSSR byl Lumír Sakmar.\n\n"}
{"id": "68683", "url": "https://cs.wikipedia.org/wiki?curid=68683", "title": "Sevan", "text": "Sevan\n\nSevan ( , zvané též \"Gokča\" z tureckého ) je horské jezero v Arménii, největší jezero na Kavkaze. Má rozlohu 1262 km² (v roce 1968). Průměrnou hloubku má 28,5 m a maximální hloubku 86 m. Leží v nadmořské výšce 1900 m mezi Malým Kavkazem a Arménskou vysočinou obklopeno horskými hřbety. Na severovýchodě je to Sevanský hřbet Malého Kavkazu. Zbývající tři hřbety náleží pod Arménskou vysočinu. Jsou to na severozápadě Pambacký hřbet, na západě Gegamský hřbet a na jihu Vardenisský hřbet. Sevan zaujímá centrální část mezihorské tektonické propadliny.\n\nDvěma mysy je jezero rozděleno na menší severozápadní část Malý Sevan a velkou rozšířenou jihovýchodní část Velký Sevan, které jsou spojené průlivem. Malý Sevan se odlišuje velkou hloubkou (86 m) a členitějšími břehy. Ve Velkém Sevanu je dno rovné, břehy málo členité a má maximální hloubku 35 m. V severozápadní části se tyčil skalnatý ostrov Sevan se svislými břehy. Po odpuštění části vody se ostrov stal poloostrovem. Nachází se na něm Sevanský klášter.\n\nDo jezera ústí 28 nevelkých řek a vytéká z něj řeka Hrazdan (\"Zangu\"). Vodní hladina má blankytně modrou barvu a je průzračná do hloubky 11 m. Průměrná mineralizace vody je 716 mg/l. Roční rozsah kolísání hladiny je do 0,6 m, vyšší hladina je v červenci a srpnu a nižší v únoru a březnu. Ve vodní bilanci hrají hlavní přírůstkovou roli povrchové přítoky (0,727 km³ za rok) a srážky (0,491 km³ za rok). Hlavní úbytkovou roli pak hraje odpar (1,083 km³ za rok), podzemní odtok (0,085 km³ za rok) a řeka \"Hrazdan\" (0,050 km³ za rok). Hladina jezera tak je udržována v rovnováze.\n\nV polovině 20. století byla z důvodu napájení hydroelektrárny hladina jezera postupně snížena o 19 metrů. Celková rozloha jezera se tak výrazně zmenšila. Další snižování hladiny bylo po r.1960 zastaveno a dnešní úroveň je stabilizována.\n\nPrůměrná teplota povrchové vrstvy vody v červenci a srpnu je 17 až 19 °С, maximální 24 °С. V lednu a únoru teplota klesá na 1,5 až 1,8 °С. Velkou část roku je teplota konstantní. Celé jezero zamrzá jen ve výjimečně chladných zimách.\n\nVoda jezera řeky \"Hrazdan\" je využívána Sevanskou kaskádou hydroelektráren. Z důvodu zvětšení vodní zásoby jezera a \"Sevanské kaskády\" byl v roce 1975 vybudován tunel Arpa-Sevan (délka 48,6 km), který přivádí vodu řeky Arpa do jezera.\nNa břehu leží město Sevan. Jezero je jedno z nejoblíbenějších míst oddychu obyvatel Arménie. Je zde rozvinutý turistický ruch.\nZ ryb se v jezeře loví pstruh sevanský, parma, chramule a také naturalizovaný síh severní.\n\n"}
{"id": "68684", "url": "https://cs.wikipedia.org/wiki?curid=68684", "title": "Samovyšetření varlat", "text": "Samovyšetření varlat\n\nNádor varlat může ohrozit život nemocného, při včasném odhalení je však úspěšně léčitelný. Doporučuje se proto pravidelně prováděné samovyšetření.\n\nSamovyšetření by se mělo provádět jedenkrát měsíčně po horké sprše či koupeli. Vyšetření u lékaře by se měli podrobit ti, co zaznamenají některý z následujících příznaků:\n\n\n"}
{"id": "68686", "url": "https://cs.wikipedia.org/wiki?curid=68686", "title": "Skadarské jezero", "text": "Skadarské jezero\n\nSkadarské jezero ( , , , v Střední Evropě známo ve variantách názvu ve všech třech jazycích) je krasové jezero na hranicích Černé Hory a Albánie (Kraj Shkodër). Jde o největší jezero na Balkáně. Jeho rozloha kolísá od 356 km² do 376 km², z čehož přibližně jedna třetina (148 km²) připadá \"Albánii\" a zbytek \"Černé Hoře\". Dosahuje hloubky až 12 m (podle jiných zdrojů až 44 m případně dokonce 60 m). Leží v nadmořské výšce 6 m.\n\nVýchodní a severní břeh je nízký a místy zarostlý. Na severu se rozkládá Demovsko polje. Naopak západní a jihozápadní je hornatý. Od Jaderského moře odděluje jezero hřbet Rumija.\n\nNa jezeře se nachází několik ostrovů. Největší je Vranjina v deltě \"Morači\". Dále to je bývalé ostrovní vězení Grmožur, bývalá ostrovní pevnost Lesendro a menší ostrovy Starčevo, Korn, Beška, Omerova gorica, Krajinské souostroví, které zahrnuje 50 menších ostrůvků.\n\nDo jezera ústí ze severozápadu v \"Černé Hoře\" řeka Morača a ze severovýchodu v \"Albánii\" řeka Thate (\"Zeta\"). Odtéká z něj pak řeka Buna do Jaderského moře. Řeka \"Buna\" krátce pod jezerem přijímá severní rameno Drinu, které při vysokých stavech vody na jaře a na podzim naopak napájí \"Skadarské jezero\". To se pak rozlévá na plochu až 550 km².\n\nVoda v jezeře je čistá, což především zabezpečuje přibližně 50 pramenů, které jsou na dně. Kompletně se tak voda v jezeře vymění za tři až šest měsíců.\n\nV \"Černé Hoře\" je jezero a okolí od roku 1983 národním parkem. Jedná se o jednu z největších ptačích rezervací v Evropě s více než 270 druhy, mimo jiné posledními evropskými pelikány.\n\nV okolí jezera, které vždy bývalo význačným centrem Černé Hory\",\" je mnoho kulturních památek. Poblíž jihovýchodního břehu leží albánské město Skadar, v severní části je jezero z části zasypáno a přemostěno železnicí spojující Bělehrad a město Bar. Na jezeře je rozvinutá místní lodní doprava a rybářství.\n\n"}
{"id": "68692", "url": "https://cs.wikipedia.org/wiki?curid=68692", "title": "Sendražická lípa", "text": "Sendražická lípa\n\nNa východním okraji obce Sendražice u křižovatky s cestou do obce Neděliště roste památná lípa malolistá (\"Tilia cordata\"), jejíž odhadované stáří se pohybuje okolo 500 let. Strom dosahuje výšky 20 metrů a obvod kmene přesahuje 530 centimetrů.\n"}
{"id": "68693", "url": "https://cs.wikipedia.org/wiki?curid=68693", "title": "Prespanské jezero", "text": "Prespanské jezero\n\nPrespanské jezero ( , , ) je jezero v západní části Balkánského poloostrova na území Severní Makedonie, Albánie (kraj Korçë) a Řecka (Západní Makedonie). Nachází se v mezihorské tektonické kotlině. Severní a východní břehy jsou pozvolné a mírně členité, zatímco jižní a západní břehy jsou strmé s hlubokými zálivy. Má rozlohu 285 km² (z toho 185 km² v \"Severní Makedonii\", 51,5 km² v \"Albánii\" a 48,5 km² v \"Řecku\"). Dosahuje maximální hloubky 54 m. Leží v nadmořské výšce 853 m.\n\nDo jezera přitéká podzemní voda z pramenů na dně a povrchová voda z řek Golema Reka, Brajčinska, Kranska, Istočna, Bolnska a Pretorska reka (\"Severní Makedonie\") a Stara Reka v \"Řecku\". Voda z něj odtéká podzemní řekou přes krasové dutiny pod pohořím Galičica do Ohridského jezera, které leží 16 km na severozápad o 158 m níže. Každoroční kolísání hladiny dosahuje 1,5–2 m.\n\nNa jezeře se nacházejí dva ostrovy. Golem Grad je rezervací pro svou specifickou geomorfologickou strukturu, flóru, faunu a historickou část. Je 750 m dlouhý, 450 m široký a dosahuje výšky 30 m nad hladinou jezera. Mal Grad je menší asi 300 m dlouhý, 150 m široký a dosahuje výšky 25 až 30 m nad hladinou jezera.\nKaždý rok jsou ostrovy navštěvovány archeology, kteří zde provádějí výzkum. Jsou zde zbytky raně křesťanské kultury a bazilika ze slovanského období.\n\nNa severomakedonském pobřeží leží vesnice Stenje, Oteševo, Asamati, na řeckém Psarades a na albánském Pusteci a Collomboci. Na jezeře je rozšířené rybářství.\n\n\n"}
{"id": "68697", "url": "https://cs.wikipedia.org/wiki?curid=68697", "title": "Malé Prespanské jezero", "text": "Malé Prespanské jezero\n\nMalé Prespanské jezero ( , ) je jezero na hranicích Albánie (kraj Korçë) a Řecka (Západní Makedonie). Leží jižně a o 3 m výše než Prespanské jezero v nadmořské výšce 856 m. Má rozlohu 47,4 km² (v Řecku 43,5 km², povodí 138 km², v Albánii 3,9 km², povodí 51 km²). Je 15,3 km dlouhé a maximálně 6,3 km široké. Dosahuje maximální hloubky 8 m.\n\nZ jezera odtéká voda průtokem dlouhým 1 km do \"Prespanského jezera\" a z albánského konce průtokem do řeky Devolli. V obou případech končí v Jaderském moři.\n\nNa jezeře se nacházejí malé ostrovy Vitrinetsi a Agios Achilleios.\n\nNa řecké straně leží vesnice Mikrolimni a Píli.\n\n"}
{"id": "68699", "url": "https://cs.wikipedia.org/wiki?curid=68699", "title": "Javor klen u Cerekvice", "text": "Javor klen u Cerekvice\n\nU křižovatky silnic vedoucích do vesnice Cerekvice nad Bystřicí a vesnice Třebovětice nedaleko od železniční stanice Cerekvice roste památný javor klen (\"Acer pseudoplatanus\"). Tento strom je pozůstatkem bývalé obory. Odhadované stáří stromu je přes 200 let.\n\nStrom je chráněn od roku 1980 jako významná krajinná dominanta.\n"}
{"id": "68700", "url": "https://cs.wikipedia.org/wiki?curid=68700", "title": "Ochridské jezero", "text": "Ochridské jezero\n\nOchridské jezero (řidčeji Pogradecké jezero, , ) je jezero na hranicích Severní Makedonie a Albánie (kraj Korçë) na Balkánském poloostrově. Nachází se v mezihorské tektonické kotlině. Vzniklo před 3 až 4 miliony let. Pojmenované je podle města Ochrid. Východní a západní břehy jsou strmé a členité, zatímco severní a jižní jsou mírné a pozvolné. Má rozlohu 348 km². Je 30 km dlouhé a maximálně 15 km široké. Dosahuje maximální hloubky 285 m. Leží v nadmořské výšce 695 m. Celé jezero a okolní krajina jsou zapsány na seznamu světového dědictví UNESCO pod názvem „Přírodní a kulturní dědictví ochridského regionu“.\n\nVoda přitéká do jezera podzemní řekou přes krasové dutiny v pohoří Galičica z výše položeného Prespanského jezera. U města Struga odtéká řeka Černý Drin do Jaderského moře. K vzestupu hladiny dochází vždy na jaře a na podzim.\n\nVoda v jezeře je průzračně čistá (viditelnost do 22 m hloubky). Teplota vody v létě dosahuje 18 až 24 °С.\n\nNa jezeře je rozšířené rybářství. Žijí zde kapři, pstruzi (endemické druhy letnica a belvica), úhoři.\n\nNa severomakedonském pobřeží leží od severozápadu k jihu postupně vesnice Radožda, Kališta, známá města Struga a Ochrid, vesnice Peštani, Sveta Bogorodica, Sveti Zaum, Ljubaništa, Sveti Naum. Na albánském břehu to jsou od jihu k severu město Pogradec, vesnice Hudënisht, Lin. Na jezeře je rozvinutá místní lodní doprava.\n\n"}
{"id": "68702", "url": "https://cs.wikipedia.org/wiki?curid=68702", "title": "Sudočje", "text": "Sudočje\n\nSudočje je vysychající jezero v Karakalpakstánu v Uzbekistánu. Leží na levém břehu delty Amudarji severně od města Kungrad. Jeho rozloha je 337 km².\n\nDo jezera přivádějí vodu ramena Amudarji Raušan a Prijemuzjak.\n\nVoda v jezeře je na jaře sladká, na podzim se stává slanou díky velkému odpařování. V létě se voda prohřívá na 25 až 27 °С. Zamrzá v listopadu až v prosinci a rozmrzá od konce února do začátku dubna. Slanost vody v extrémně suchých letech dosahovala v přitékajících kanálech 3,28 až 5,78 g/l a v jezeře 11,9 až 13,1 g/l.\n\nJezero vzniklo ve 20. letech 20. století a od té doby dvakrát (v polovině 60. let a v roce 2001) bylo blízko úplnému vyschnutí. Nicméně poté se vždy vodní i biologický režim obnovil.\n\nSvůj vliv na obnovu jezera po roce 2001 měla i opatření v rámci projektu \"agentury GEF\", který se jmenuje „Ustavování malých vodních ploch za účelem rehabilitace delty Amudarji“. Stavitelé narychlo rekonstruovali hydrouzel Altynkul, poté nahrnuli cestu k Akkumské hrázi, v hrázi vytvořili výpusť a protáhli ekologické kanály k suchým částem jezer. A tak se znovu na obnovené jezero vrátili stěhovaví ptáci a do jeho vod ryby (jezero je místem tření ryb) a ondatry. Tyto práce byly jen malou součástí velkého společného projektu Globálního ekologického fondu a Mezinárodního fondu na záchranu Aralu na řízení vodních zdrojů a životního prostředí v povodí Aralského jezera.\n\n"}
{"id": "68704", "url": "https://cs.wikipedia.org/wiki?curid=68704", "title": "Nachodka", "text": "Nachodka\n\nNachodka (rusky \"Находка\") je přístavní město v ruském Přímořském kraji na Dálném východě. Bylo založeno roku 1941 a městem se stalo v roce 1950. Má 148 826 obyvatel (2002).\n\nKlima města je poměrně mírné a vzhledem k jeho poloze na jihu Přímořského kraje jedno z nejmírnějších v asijské části Ruska. Průměrná lednová teplota je -9,3 °C, průměrná srpnová teplota pak 20,6 °C. Podnebí je monzunové (podobně jako v celé oblasti Přímoří, Mandžuska a Koreje) a srážky jsou koncentrovány v letních měsících. Průměrný roční srážkový úhrn činí 860 mm.\n\n"}
{"id": "68705", "url": "https://cs.wikipedia.org/wiki?curid=68705", "title": "Falconara Marittima", "text": "Falconara Marittima\n\nFalconara Marittima je italské město na pobřeží Jaderského moře v oblasti Marche, provincii Ancona.\n\n\"Počet obyvatel\"\n"}
{"id": "68710", "url": "https://cs.wikipedia.org/wiki?curid=68710", "title": "Atacamit", "text": "Atacamit\n\nAtacamit (Gallitzen, 1801), chemický vzorec Cu(OH)Cl, je kosočtverečný minerál. Pojmenován je podle naleziště – pouště Atacama, Chile\n\nVzniká hlavně v oxidační zóně ložisek mědi v aridních oblastech za přístupu solných roztoků buď mořských, nebo ze solných jezer. Dále vzniká při sopečné činnosti (fumaroly).\n\nTvoří tenké, podle {001} sloupcovité, stébelnaté a často paprsčitě uspořádané krystaly s lesklými koncovými plochami. Na krystalech jsou obvykle přítomny tvary \"e\" {011}, \"m\" {110}, \"b\" {010}, \"r\" {111}. Plochy {110} a další krystalové tvary v zóně [001] jsou paralelně rýhovány s [001], plochy {010} také rýhovány paralelně s {-1.0.1}. Dvojčatí ve dvojčatech i trojčatech jak penetračních, tak dotykových.\n\n\n\nRuda mědi.\n\nŘídce se vyskytující minerál.\n\n\n"}
{"id": "68711", "url": "https://cs.wikipedia.org/wiki?curid=68711", "title": "Bulovka (okres Liberec)", "text": "Bulovka (okres Liberec)\n\nBulovka ( \"Bullendorf\") je vesnice na severu Česka, v okrese Liberec v Libereckém kraji. Leží ve Frýdlantském výběžku asi 5,5 km severo-severovýchodně od města Frýdlantu u silnice 13 vedoucí na hraniční přechod Habartice–Zawidów. Obec má  obyvatel, je v ní základní a mateřská škola. Dnešní obec tvoří tři vesnice: Bulovka, Arnoltice a Dolní Oldřiš. Protéká jí Bulovský potok.\n\nV obci je autobusová zastávka, kam zajíždějí autobusy ČSAD Liberec z Frýdlantu, nejbližší železniční stanice je v Krásném Lese.\n\nNázev obce vznikl od přivlastnění obce jistému Bulovi, tedy Bulova vesnice. První zaznamenaný název pochází z roku 1354 a zní Bulindorf. Následně přecházel k Bulendorf (1381), Bullendorff (1454), Bullendorf (1463), Bulindorf (1504), Bulendorff (1514), Bulndorf (1525), Bullendorf (1537), Bundorff (1559), Bulindorff (1561), Buolenstorff či Bullersdorff (1562), Pullndorf (1586), Bullendorff (1654), Pullendorff (1676), Bullendorff (1786), až po Bullendorf (1834).\n\nBulovka bývala rozdělena na dvě části patřící k frýdlantskému a grabštejnskému panství. V obou částech, pojmenovaných později Horní a Dolní Bulovka, existovaly lenní statky. Oba statky však na sklonku 16. století upadaly a tak roku 1675 odkoupil hrabě Gallas Horní Bulovku a roku 1654 za 300 kop Dolní Bulovku. Sjednocená obec byla vážně postižena jak válkou, tak i rozsáhlou emigrací a stupňováním nevolnických povinností. Proto se obyvatelé Bulovky aktivně zúčastnili odporu vedeného Andreasem Stelzigem, za což byl místní rychtář potrestán vysokou pokutou. Roku 1790 bylo v obci 131 domů. V roce 1833 zde žilo 1173 obyvatel a jim zde sloužila škola, poplužní dvůr a mlýn. Obec měla převážně zemědělský charakter a v první polovině 19. století se zde začalo rozmáhat tkalcovství. Většinou však šlo o domácí výrobu, jedinou výjimkou byla dílna založená roku 1854 varnsdorfským Franzem Blumrichem, která však po několika letech s výrobou bavlněného zboží skončila. Nejvíc obyvatel měla Bulovka v polovině 19. století, kdy ve vsi žilo víc než 1600 obyvatel, od té doby jejich počet klesal – roku 1910 ji obývalo 1259 lidí.\n\nJiž sloučené obce Bulovka, Arnoltice a Dolní Oldřiš měly k 1. 1. 1983 celkem 787 obyvatel. Rozhodnutí o udělení znaku a praporu převzal starosta obce z rukou předsedy Poslanecké sněmovny Parlamentu ČR 7. 5. 2001. Obec v roce 1996 neúspěšně usilovala o zisk titulu Vesnice roku.\n\n\nV dnešní Bulovce stávalo celkem osm vodních mlýnů, a sice:\n\nNa Světlém potoce téměř na hranicích s Polskem stále stojí (jako objekt čp. 39) zachovaný mlýn. Zmínka o něm pochází již z roku 1591, kdy budova přechází (z důvodu nesplaceného dluhu ve výši 100 tolarů mezi Abrahamem z Faust a Janem ze Schwanitz, který byl lenním pánem na Bulovce) coby protihodnota pod lenní správu Bulovky. Tento vrchnostenský mlýn vždy určený k mletí zrna býval dědičně pronajímán mlynářským mistrům. Prvním doloženým byl Kryštof Schön, jenž na něm hospodařil se svou ženou Marií. Objekt však vlivem násilné pobělohorské rekatolizace opustil a odešel do Lužice. V následujících letech byl mlýn opuštěný a chátral.\n\nV \"Soupise poddaných podle víry z roku 1651\" je v obci uváděn jeden mlýn se dvěma stroji. Na mlýně působil Martin Puntze, který spadal pod Habartice a místní mlýn měl pouze v nájmu. Řemeslo zde však neprovozoval, neboť odešel do Saska. Dekretem vydaným 11. května 1957 bylo předláneckému mlynáři Thomasi Hänischovi povoleno za roční poplatek 19 zlatých bylo umožněno, aby mlel pro všechny obce, jež spadaly pod vodní právo tohoto mlýna. Nikdo z ostatních obcí nesměl své obilí vozit jinam, než do mlýna v Předláncích, V dekretu stálo, že uvedená výhoda platí po omezenou dobu, do chvíle, než Horní mlýn v Bulovce bude mít opět svého mlynáře.\n\nDalším mlynářem, který je na tomto mlýně doložen, byl Georg Pülse, jenž ovšem pro své spory s vrchností musel roku 1677 mlýn opustit. Ten byl následně dán Andreasi Müllerovi pocházejícího z Nového Města pod Smrkem. Dalším známým majitelem byl k roku 1680 mlynář Christoph Schöler (1650–1717), který jej zakoupil za 500 tolarů. Jeho nástupcem se stal jeho syn Johann Franz Schöle. Tomu objekt patřil až do jeho smrti v roce 1750 a následně přešel na jeho syna Ambrože. Po něm od roku 1754 zde vykonával řemeslo Johann Josef Schöler, kterého po jeho smrti vystřídala manželka Anna Marie. Ta se však brzy provdala za mladého mlynářského učně Johanna Heinricha Dönnertha, jenž ovšem záhy (roku 1774) zemřel a Anna Marie se následujícího roku vdala opět za jiného mladého mlynářského učně, tentokrát Johanna Gregora Bürgera, syna višňovského rychtáře. Ten zemřel roku 1788 a Anna Marie jej za dalších pět let následovala. Po té se stal majitelem mlýna Gottfried Schöler, syn Anny Marie z prvního manželství. Na mlýně hospodařil se svou manželkou Marií Theresií a když umíral, nechal u cesty zřídit malý křížek s nápisem: „Zřízeno Gottfriedem Schölerem a jeho milovanou manželkou Marií Theresií, rozenou Neumannovou roku 1804“.\n\nVdova se začátkem února 1807 podruhé provdala za mlynářského tovaryše Josefa Niedeka. Ten na mlýně hospodařil až do roku 1819, kdy zemřel. Objekt poté za částku 2 357 zlatých přešel zpět na vdovu Marii Theresii. Aby ji byla schopna splatit, musela se zadlužit. Protože ale nebyla schopna své dluhy splácet, dostal se mlýn do dražby, v níž jej získal mlynář Franz Austen. Jeho působení však trvalo pouhý rok, než ho potkala tragická nehoda (cestou s povozem do Liberce pro obilí jej ranila mrtvice a když jej nalezli, byl již mrtvý). Vdova se roku 1833 opět provdala, tentokrát za mladého tovaryše Floriána Schäfra, jenž pocházel z Ludvíkova. Po něm na mlýně vykonával řemeslo jeho syn Ferdinand, kterého posléze vystřídal jeho syn, Rudolf Franz Schäfer. Posledním mlynářem před odsunem Němců po druhé světové válce byl Josef Schäfer.\n\nMísto, kde stál Dolní mlýn, není z map identifikovatelné. Podle staré kupní knihy zemského archivu v Praze lze dohledat, že Hans Scholz koupil 26. října 1731 jakousi louku, která se jmenovala „Mlynářská pláň“. V těch místech měl prý stát mlýn, jenž byl zatížen všemi vrchnostenskými povinnostmi. Arnoltický kronikář Anton Appelt se domnívá, že Dolní mlýn stál v místech dnešního stavení čp. 30. V některých místech je totiž ještě patrný mlýnský náhon, jenž tu ústil do potoka.\n\nPrvní zmínky o něm pocházejí z dekretní knihy z roku 1676, kde je psáno, že mlýn byl tou dobou pustý a uzavřený. Ve frýdlantském zámeckém archivu je ovšem tento stav u mlýna uváděn již v zápisech z roku 1651. K opuštění mlýna došlo vlivem rekatolizace a odchodu protestantsky smýšlejícího mlynáře.\n\nNa pomezí pastviny lesa a pastvin v louce směrem od hostince měla stát pila. To místo je nazýváno „Mlýnská louka“.\n\nV obci se nacházel též vodní mlýn. Stával v prostorách hospodářství čp. 66 vedle posléze postaveného domu čp. 197. Někdy kolem roku 1830 však došlo k jeho stržení. Jeho posledním majitelem byl Franz Ressel, který pocházel z blízkých Arnoltic.\n\nDruhý větrný mlýn stál poblíž hostince a jeho majitelem byl k roku 1858 Franz Blumrich. Předtím objekt stával v Arnolticích u zdejšího mlýna na tříslo. Blumrich mlýn znovu postavil na kopci nad hostincem. V těchto místech stál do roku 1873, kdy došlo k jeho prodeji do starého Zawidówa.\n\n"}
{"id": "68712", "url": "https://cs.wikipedia.org/wiki?curid=68712", "title": "Jan Vávra (fotograf)", "text": "Jan Vávra (fotograf)\n\nJan Vávra (* 16. února 1953 Praha) je český umělecký fotograf se zaměřením na inscenovanou konceptuální fotografii, představitel tzv. neopiktorialismu.\n\nVystudoval Institut výtvarné fotografie v Opavě. Od roku 2001 působí jako pedagog na Vyšší odborné filmové škole v Písku a vede fotografický seminář, později též i na Filmové akademii Miroslava Ondříčka. Od roku 2005 je externím pedagogem na Vyšší odborné umělecko-průmyslové škole tamtéž.\n\nOd roku 1993 pořádá vlastní autorské výstavy se zaměřením na inscenovanou fotografii. V letech 1994–6 se věnoval intenzívně fotografování předmětů a zátiší, vznikl cyklus fotografií „Nalezené věci“, kde autor usiloval o nové pojetí prostoru, využíval různé techniky (kresby světelnou tužkou), budoval objekty, které fotografoval a okamžitě po expozici demontoval, experimentoval v noční krajině, používal doplňkových světelných zdrojů, časové expozice apod. Do výsledných fotografií často zasahuje nejrůznějšími technikami; v tomto období byly výsledkem jeho snah fotografie-objekty, v nichž usiloval o nalezení a ztvárnění zcela nového pojetí prostoru a jeho funkce.\n\nJe autorem grafického zpracování bookletů alb některých významných hudebníků, např. Romana Dragouna (Progres 2, Futurum, Stromboli), saxofonisty Ivana Myslikovjana a pražského skladatele a multiinstrumentalisty Ravena. Je autorem předloh k designu kompletu alb skladatele Vladimíra Hirsche \"\"The Assent to Paradoxon\"\", vydaného v roce 2010 italským labelem Ars Benevola Mater. Na svém kontě má i čtyři obaly alb textaře Milana Prince ( Tabula rasa? 2013, Smrti má 2015, Pozdní hodina a Marion a Damiel, obě 2018).\n\nVe svých fotografiích se zaměřoval na krajinářské motivy a nalezená zátiší, později fotografoval hlavně portréty (mnohokrát portrétoval významného popartového teoretika a básníka M. Zahrádcu) a akty, od roku 1986 se věnuje zejména tvorbě symbolicky pojatých inscenovaných snímků, v nichž nápaditě používá montáže více negativů, kresby světlem, zásahy do pozitivů, tónování a kolorování. Tyto práce patří do tzv. proudu neopiktorialismu, vynikají invenčností a technickým mistrovstvím.\n\nVýběr z výstavní činnosti:\n\n\n\n"}
{"id": "68713", "url": "https://cs.wikipedia.org/wiki?curid=68713", "title": "Hibbingit", "text": "Hibbingit\n\nHibbingit (Saini-Eidukat & al. 1994), chemický vzorec (Fe,Mg)[(OH)Cl, je kosočtverečný minerál ze skupiny belloitu. Nazván je podle místa, kde byl poprvé popsán - Duluth complex, Hibbing, Minnesota (USA). Klasifikace podle Strunze 3.DA.10 - halogenidy - chloridy bez Pb. Typovou lokalitou je Hibbing. \n\nV serpentinizovaných troctolitech a peridotitech (Hibbing), na puklinách v partiích bohatých chlorem na ložisku Cu-Ni rud (důl Strathcona, Kanada, jako produkt zvětrávání v železitých meteoritech.\n\nKrystaly deskovitého habitu, zrna, výplň žilek. \n\nKrystaluje v kosočtverečné soustavě - dipyramidální, prostorová grupa Pnam, bodová grupa 2/m 2/m 2/m, a=6,31, b=9,2, c=7,1, Z=4, V=412,17, rtg analýza 2,37(100)-2,93(60)-1,65(60)-2,14(50)-5,68(40). \nTvrdost=3,5, hustota=3,04 g/cm. Štěpnost dobrá v jednom směru {???}, není radioaktivní.\nČerstvý minerál bývá bezbarvý, žlutý, světle zelený, po navětrání mívá oranžovou až červenou barvu. Vryp je bílý. Je dvojosý, N=1,6-1,7, průsvitný až opakní, slabě pleochroický, zhášení se blíží paralelnímu. \nProcentuální složení:\nJe rozpustný ve vodě. \n\nAtacamit, Gillardit, Haydeeit, Kemptit, Belloit. \n\nVyskytuje se v asociaci s akaganéitem, magnetitem, goethitem, serpentinitem, olivínem, biotitem a plagioklasem u Hibbingu, s chalkopyritem a pentlanditem u Sudbury (Kanada).\n\nNetěží se.\n\nNemá praktického využití.\n\nDudluth complex, Hibbing, důl Stranthcona, Sudbury (Kanada), Norilsk (Rusko), Kuusamo (Oulu, Finsko), Železnogorsk (Irkutská oblast, Rusko).\n\n"}
{"id": "68717", "url": "https://cs.wikipedia.org/wiki?curid=68717", "title": "Paratacamit", "text": "Paratacamit\n\nParatacamit (Smith, 1906), chemický vzorec Cu(Cu,Zn)[(OH)<nowiki>|</nowiki>Cl], je klencový minerál.\nNázev je odvozen od jeho příbuznosti s atacamitem.\n\nDruhotný minerál. Vzniká při přeměně minerálů s obsahem mědi v oxidační zóně měděných ložisek hlavně v (aridních oblastech .\n\nTvoří klencové krystaly obvykle s tvary \"r\" {101}, \"f\" {021} a \"c\" {0001}, tvary \"ν\" {7013}, \"u\" {407}, \"l\" {241} jsou vzácné a špatně vyvinuté. Krystaly též sloupcovité až jehličkovité s rýhováním podle zóny \"rfa\". Celistvé i zrnité agregáty a práškovité povlaky. Běžně dvojčatí podle {101} a tvoří dvojčata dvou typů, někdy dvojčatí polysynteticky.\n\n\natacamit\n\ncaracolit, schwarzembergit, atacamit\n\nNalezen ve fumarolách z Etny a Vesuvu v Itálii; v antických struskách z Laurionu (Řecko), na dole Botallack (Cornwall, Anglie). V Austrálii z Broken Hill. Poprvé popsán z ložiska Sierra Gorda v Chile.\n\nPalache, C., H. Berman, and C. Frondel (1951) Dana’s system of mineralogy, (7th edition), volume II, 74–76. \n\n\n"}
{"id": "68726", "url": "https://cs.wikipedia.org/wiki?curid=68726", "title": "Hermann Göring", "text": "Hermann Göring\n\nHermann Wilhelm Göring (12. ledna 1893 sanatorium Marienbad v Rosenheimu, Bavorsko – 15. října 1946 Norimberk, sebevražda) byl německý nacistický politik a válečný zločinec. Původně letec, pak poslanec a předseda říšského sněmu. Zakladatel gestapa, ministr letectví, vrchní velitel Luftwaffe, říšský maršál, zástupce Hitlera po většinu druhé světové války.\n\nV první světové válce byl jedním z leteckých es německého armádního letectva. Začátkem 20. let 20. století se seznámil s Adolfem Hitlerem. Roku 1923 byl během pokusu o státní převrat postřelen do nohy a poté byl závislý na morfiu, kvůli kterému trpěl obezitou. Miloval přírodu, lov a zvířata. Měl funkci říšského lesmistra (\"Reichsforstmeister\") a říšského lovčího (\"Reichsjägermeister\"). Byl také vášnivý až fanatický sběratel. Sbíral všelijaké obrazy a exponáty z celého světa od nejrůznějších autorů. Na svou sbírku byl velmi pyšný. Později chtěl také založit Göringovo muzeum umění. Tam měl mít všechny exponáty, které za svůj celý život posbíral. Pro získání obrazů udělal cokoliv, velkou část obrazů ukradl. Roku 1928 se stal poslancem za NSDAP, roku 1930 také předsedou říšského sněmu. Roku 1933 založil později nechvalně známé gestapo. Později se stal ministrem letectví a roku 1935 vrchním velitelem Luftwaffe (maršálem letectva). Stal se Hitlerovým oficiálním zástupcem, jímž byl až do roku 1945, kdy jej v této funkci vystřídal velkoadmirál Dönitz. Poté byl zatčen a držen samotnou SS, na konci války byl zatčen v Obersalzdorfu Spojenci. Během Norimberského procesu byl odsouzen k trestu smrti oběšením, vykonání rozsudku ale unikl – spáchal sebevraždu spolknutím kyanidové kapsle.\n\nMěl mnoho tváří. Byl ješitný, lstivý, podlý a brutální jako málokterý z Hitlerových stoupenců, a v nacistické říši byl čas od času populárnější než dokonce sám Adolf Hitler. Narodil se 12. ledna 1893 v sanatoriu Marienbad poblíž hornobavorského města Rosenheim. Tři roky vyrůstal Göring mimo rodinu. Jeho matka Franziska Göringová, rozená Tiefenbrunnová ho po jeho narození nechala v péči jedné ze svých přítelkyň ve Fürthu. Údajně ho nechtěla vystavit obtížné cestě a špatným klimatickým podmínkám v Karibiku, kde pracoval její manžel a Göringův otec dr. Heinrich Ernst Göring jako německý generální konzul na Haiti. Do Německa se Göringovi vrátili v roce 1896 a následně se usadili v Berlíně, kde také poprvé Hermann Göring žil se svojí rodinou. Dva roky žila rodina Göringových v bytě Hermannova kmotra dr. Epensteina, zámožného muže původem z židovské rodiny, který byl nejen Hermannovým kmotrem, ale především milencem Hermannovy matky. V roce 1898 se na základě Epensteinovy nabídky rodina přestěhovala na jeho hrad Veldenstein, kde Franziska Göringová bydlela s doktorem Epensteinem ve druhém patře hradu, zatímco její manžel obýval patro první. Zde žili až do roku 1912, kdy se usadili v Mnichově. Hrad Veldenstein přešel v roce 1938 do vlastnictví Hermanna Göringa. Za Epensteinovy podpory se Hermann Göring dostal do kadetky v Karlsruhe, v roce 1909 pak přestoupil na pruskou královskou kadetku v Berlíně-Lichterfelde, kterou v roce 1911 absolvoval v hodnosti praporčíka. Z latiny, francouzštiny a angličtiny dostal ´dostatečnou´, z kreslení plánů a čtení ´dobrou´, z němčiny, dějepisu, matematiky a fyziky ´velmi dobrou´ a ze zeměpisu ´výbornou´. Rozkazem z 22. června 1912 byl povýšen na poručíka v lednu 1914 dostal místo pobočníka ve štábu 4. bádenského pěšího pluku č.112 'Princ Vilém'.\n\nV září 1914, krátce po vypuknutí první světové války byl hospitalizován s kloubovým revmatismem ve Freiburgu. Zde se seznámil s Bruno Loerzerem, který ho nadchl pro letectví. Nejprve létal jako pozorovatel. Rychlokurs letectví absolvoval 1. července 1915 a už na počátku října stejného roku byl poprvé nasazen v boji. V květnu 1917 byl jmenován velitelem 27. stíhací letky. V té době měl na kontě osm sestřelených letadel. Dne 2. června 1918 dostal za 18 sestřelů německý řád za mimořádnou statečnost, ´Pour le Mérite´. V témže měsíci byl jmenován velitelem proslulé Richthofenovy eskadry, známé jako Richthofenův cirkus. Po ukončení první světové války získal místo pilota u švédské letecké společnosti Svenska Lufttrafik, kde pracoval jako šéfpilot a občas létal s aerotaxi. Právě jako pilot aerotaxi se seznámil se švédským hrabětem Ericem von Rozenem, kterého v roce 1920 za velmi špatných povětrnostních podmínek svým letadlem bezpečně dopravil na hraběcí zámek Rockelstad. Hrabě byl zkušenému pilotovi tak vděčný, že ho pozval k sobě domů. Zde, na švédském zámku Rockelstad, se Hermann Göring seznámil se svou budoucí manželkou Carin von Kantzow, která byla švagrovou hraběte von Rozena. Hermann Göring strávil na zámku několik dní a s rodinou hostitele navázal intenzivní vztah. Host i hostitel byli konzervativní nacionalisté, oba obdivovali rytířské ideály a uznávali nordicko-germánské právo na nadřazenost nad jinými národy. Rovněž Carin von Kantzow vzhlížela ke statečnému Göringovi s obdivem, a přestože byla již deset let provdaná, a se svým manželem měla osmiletého syna, podlehla šarmu mladého charismatického muže a stala se jeho milenkou. 13. 12. 1922 se Carin se svým prvním manželem rozvedla a syn Thomas byl svěřen do péče otce. 25. 1. 1923 uzavřel Hermann Göring s Carin von Kantzow, rozenou von Fock, sňatek ve Stockholmu a 3. 2. 1923 na úřadě v Obermenzingu. Jelikož Carin byla tehdy již vážně nemocná, zakoupil Göring vilku se vzdušnou zahradou na klidném předměstí Mnichova. Finančně celou věc zajistil exmanžel Carin, svobodný pán von Kantzow, který svou bývalou ženu a jejího nového manžela finančně podporoval – hradil vedení jejich luxusní domácnosti, platil služebnictvo, mercedes i s řidičem a posílal jim balíky s potravinami.\n\nNadále se mu stýskalo po hrdinských činech a kamarádství ale hlavně po „silném muži”, který by pomohl získat Německu bývalou moc. Takového muže poprvé potkal na jedné politické akci na Königsplatzu v Mnichově, kde jak Göring slyšel, „nějaký” pan Hitler odmítl vystoupit a promluvit o vojenských omezeních Německa. Brzy poté navštívil kavárnu Neumann, kde měl Adolf Hitler každé pondělí řečnické hodiny. Fascinovaně naslouchal Hitlerovi pokaždé, když opakoval svůj názor, že Versailleská smlouva je hanbou. Krátce poté vstoupil do NSDAP.\n\nRok 1923 byl pro něj a celou NSDAP zlomový. V lednu 1923 vstoupila francouzská a belgická vojska do Porúří, kvůli opoždění s placením reparací. Občané této spolkové země byli vyzváni k pasivnímu odporu, k zastavení výroby. Zaměstnanci tak ale přišli o mzdy. Dělníky a podnikatele pak vláda musela podpořit a tak se začalo s nadměrným tiskem bankovek. To vyvolalo hyperinflaci astronomických rozměrů. Koncem roku 1923 stál jeden americký dolar 4,2 biliony marek. Země se řítila do politické krize. Situace pak donutila vládu k jednání s vítěznými mocnostmi a ukončením pasivního odporu.\n\nV Bavorsku se pak Stresemannova vláda stala terčem pravicového odporu. Ráno 7. listopadu se vedení SA a NSDAP sešli k Hitlerovi, aby se dojednaly poslední detaily puče. Ten měl být proveden již následujícího dne, 8. listopadu. Na svoji stranu chtěli nacisté získat také generálního komisaře Gustava von Kahra, velitele vojenského okruhu VII generála Otty von Lossowa a šéfa zemské policie plukovníka von Seissera, kteří společně měli v Bavorsku takřka neomezenou moc. Proto vzbouřenci poslali večer 7. listopadu von Kahrovi dopis, ve kterém ho pozvali na sjezd vlasteneckých svazů 8. listopadu večer. O skutečných motivech svých hostitelů neměl ani tušení. Dne 8. listopadu ve 20.34 hodin společně a Hitlerlem vtrhl do zcela zaplněného měšťanského pivovaru Burgerbraukeller, kde mezitím von Kahr zahájil svou řeč. Ve 2.50 hodin ráno bylo všem rozhlasovým stanicím vydáno prohlášení, že von Kahr, von Lossow a von Seisser odmítají Hitlerův puč. Reichswehr a zemská policie pak obsadili nejdůležitější budovy ve městě, aby je chránila před pučisty. Jakmile pučistům došlo, že jsou v tom sami, vyrazili na pochod městem. Postupně se k nim přidávali další stoupenci a počet lidí narostl na 3000. Když se čelo průvodu blížilo k památníku Feldherrnhalle, padly výstřely. Pozice zde totiž obsadil kordon zemské policie s obrněnými vozy. Na místě zahynulo 14 demonstrantů a 4 policisté. Během nepovedeného puče byl zasažen několika vystřelenými kulkami do boku a stehna. Příslušníci SA ho odtáhli do domu židovské rodiny Ballinů, kteří jej, zraněného, ukryli, starali se o něj a přivolali k němu lékaře, čímž mu zřejmě zachránili život . Poté za značně dramatických okolností uprchl i se svou manželkou do Rakouska, kde byl v Innsbrucku bouřlivě přivítán stoupenci SA. Jeho zdravotní stav se ale značně zhoršil, rána v boku a noze se zanítila a on dlouhodobě trpěl bolestmi a horečkou. K utišení nesnesitelných bolestí mu lékaři podávali dlouhodobě morfium, což u něj zapříčinilo následnou doživotní závislost na této droze.\n\nV Rakouském vyhnanství žili manželé do roku 1924, kdy odešli do Švédska. Veškerý jejich majetek v Německu byl mezitím zkonfiskován, účty obstaveny a na oba byl vydán zatykač. Zdravotní stav obou manželů byl navíc velmi špatný, on sám byl silně závislý na morfiu a trpěl depresemi, u Carin se stále zhoršovala angina pectoris, silný revmatismus a často také upadala do bezvědomí. V té době u ní také lékaři diagnostikovali nevyléčitelnou srdeční chorobu bez vyhlídek na delší život. Kvůli své závislosti na morfiu byl 1. září 1925 hospitalizován v nervovém sanatoriu pro nebezpečné pacienty v Långbrö u Stockholmu. Propuštěn byl 7. října 1925. Dne 12. listopadu 1925 byl zrušen zatykač na něj a v květnu 1926 bylo zastaveno i řízení pro velezradu. V roce 1927 se tak konečně vrátil do Německa a usadil se v Berlíně, kde pracoval jako zástupce švédské firmy na výrobu padáků Thornblad, Carin zůstala kvůli špatnému zdravotnímu stavu ve Švédsku. V září téhož roku byl opět hospitalizován v sanatoriu Långbrö pro opětovně se zhoršující se závislost.\n\nZlom v jeho životě přišel v roce 1928, kdy ho Adolf Hitler postavil do voleb do Reichstagu jako jednoho z kandidátů. Jeho kandidatura se Hitlerovi hodila jako protiváha bratrů Strasserových, jeho největších konkurentů ve straně. V této době byl na straně Hitlerových protivníků i Joseph Goebbels. Ve volbách 20. května 1928 získala NSDAP 2,6 procenta hlasů, což znamenalo 12 křesel. Jako poslanec vydělával 500 marek měsíčně a k tomu měl ještě 800 marek jako říšský řečník NSDAP. Těžce nemocná Carin přijela ze Švédska do Berlína, aby dál hrdě stála po boku svého muže. Její bezmezná víra v nacionální socialismus se ještě upevnila a stala se z ní neúnavná a nadšená propagátorka Hitlera, nacismu a antisemitismu. Pro věc národního socialismu se snažila získat celou řadu významných osobností, především z řad šlechty. Göringovi tak vedli velmi čilý společenský život. Pravidelně je navštěvoval korunní princ August Vilém von Hohenzollern, jeho bratr Eitel-Friedrich, knížata Wiedové a vrcholní politici nacistické strany. Carin Göringová umírá 17. 10. 1931 ve Švédsku po srdečním záchvatu, což je pro Göringa těžká ztráta. Kariéra Hermanna Göringa se však nadále vyvíjí velmi dobře. Ve volbách v roce 1930 NSDAP volilo již 18 procent voličů. Nacisté tak získali 107 křesel. O dva roky později získala NSDAP ve volbách 230 křesel a stala suverénně nejsilnější stranou v Reichstagu. O tři roky později 30. ledna byl Hitler jmenován říšským kancléřem. V té době byl Göring na vrcholu moci a byl označován za druhého nejmocnějšího muže Třetí říše. V červnu 1933 začal Göring se stavbou svého sídla, které pojmenoval po své zesnulé ženě – Carinhall. I Göringův dobrý vztah s Hitlerem mu dodával moc. V roce 1935 jako prezident Reichstagu uvedl v platnost Norimberské zákony. Podle legendy se měl na jedné společenské akci setkat s gangsterem Bugsy Siegelem. Siegel chtěl Göringa pro jeho antisemitské názory údajně zabít, což mu nakonec mělo být rozmluveno.\n\n10. dubna 1935 se Hermann Göring podruhé oženil a jeho manželkou se stala rozvedená divadelní herečka Emma Sonnemannová. Na velkolepou svatbu bylo pozváno tisíc hostů a den svatby byl vyhlášen dnem pracovního klidu. Emma, které však všichni říkali Emmy, byla velká, statná a blond žena, která pro Göringa ztělesňovala ideál germánské ženy, stejně jako jeho první žena Carin. Emmy se stala na další léta jeho spřízněnou duší, utěšovatelkou a opatrovatelkou. V první řadě se však musela vyrovnat s kultem své zemřelé předchůdkyně, Carin Göringové, po níž Hermann Göring nazval svůj nejoblíbenější dům Carinhall, nebo své jachty Carin I. a Carin II.\n\nPo sňatku s Göringem se Emmy vzdala další herecké kariéry a jelikož Hitler neměl oficiální partnerku, přijala právě ona roli \"první dámy říše\". Ujala se reprezentačních povinností pro Hitlera a stýkala se s diplomaty a politiky. Přesto byl vztah mezi Emmy a Hitlerem spíše chladný, na rozdíl od Carin Göringové Emmy nikdy zcela nepodlehla bezmeznému obdivu k „Vůdci“. 2. 6. 1938 se manželům Göringovým narodila dcera Edda, která byla i přes odpor vrcholných představitelů NSDAP pokřtěna. K Eddiným křtinám dorazily do Carinhallu tisíce darů z celého Německa, mezi jinými také obraz \"Madona s dítětem\" od Lucase Cranacha z muzea v Kolíně nad Rýnem. V roce 1938 bylo Emmy Göringové propůjčeno členství v NSDAP, byla také členkou nacistického Svazu žen a Říšské divadelní komory. Na politické kariéře svého manžela se nijak výrazně nepodílela, ale jeho světový názor samozřejmě sdílela. Přesto se i po svatbě scházela se svými židovskými přáteli a nijak se s tím netajila.\n\nVztah mezi Göringem a Hitlerem se začal zhoršovat až od podepsání Mnichovské dohody 30. září 1938. Göring tak sice prosadil nenásilný způsob získání Sudet od Československa, ale došlo tak k velkému zhoršení vztahu k Hitlerovi, který toužil po válce. Göring se snažil Hitlera odradit i od napadnutí Polska, ale tenhle cíl byl neúspěšný a 1. září začala útokem Luftwaffe a Wehrmachtu na Polsko druhá světová válka. Ještě téhož dne Hitler veřejně jmenoval Göringa svým nástupcem, kterým se stal vydáním tajného výnosu již v prosinci 1934. K dalšímu ochlazení vztahu mezi dvěma nejmocnějšími muži Třetí říše došlo po vyhlášení operace Barbarossa. Göring byl jednoznačně proti. Obával se totiž, že válka na dvou frontách by Německo ekonomicky i vojensky rychle vyčerpala. Hitlerovy sympatie si naopak Göring získal díky vybudování Luftwaffe, která za války patřila mezi nejlepší letectva v Evropě a svou sílu dokázala jak v Polsku, tak ve Francii. První velkou porážku Luftwaffe utrpěla až v bitvě o Británii. Toto selhání bylo Göringovi jako vrchnímu veliteli Luftwaffe často a silně vytýkáno. Ztracenou slávu Luftwaffe chtěl Göring získat v bitvě o Stalingrad v roce 1942. Pomocí letectva chtěl zásobovat obležené jednotky polního maršála Pauluse. To se mu ale nedařilo a pověst jeho i Luftwaffe opět silně utrpěla. S každou další porážkou německého letectva byl Göring brán stále méně vážně. Na jaře 1944 podniklo americké letectvo čtyři nálety na Berlín a vypadalo to, že definitivní porážku Luftwaffe již nic nemůže odvrátit. Poslední bojeschopnou silou Göringova Luftwaffe disponovala při útoku na Ardeny. Tehdy měla 2400 letadel.\n\nUž v dětství si Hermann Göring zvykl na život v přepychu, když strávil několik let na hradech svého kmotra doktora Epensteina. Svou vášeň pro luxusní, kvalitní a krásné věci mohl plně uspokojit především v době, kdy se nacisté dostali v Německu k moci. Göring si nechal vystavět přepychové letní sídlo, nazvané po své první ženě Carinhall. Na Carinhallu bylo soukromé kino, tělocvična, parní lázeň a obrovský přijímací sál. Když Hitler Carinhall navštívil, rozladěně prohlásil: \"Můj Berghof se s tím přirozeně nedá srovnávat. Mohl by sloužit leda jako zahradní pavilon\". Manželé Göringovi přijali na Carinhallu řadu významných hostů, jugoslávského prince Pavla, bulharského krále Borise, švédského následníka trůnu Gustava Adolfa, maďarského říšského správce Horthyho, řeckého krále Jiřího, vévodu Windsorského nebo Charlese Lindbergha. Kromě Carinhallu vlastnil Göring také motorovou jachtu a několik luxusních automobilů. Jako vášnivý sběratel umění si neváhal přivlastnit tisíce uměleckých děl ukradených z muzeí i soukromých sbírek v celé okupované Evropě. Sbíral zkonfiskované klenoty, sochy, obrazy i nábytek. Rád se oblékal do bohatě zdobených uniforem a nabubřele vypadajících kostýmů, což už jeho současníkům připadalo směšné. Jeho největší zálibou byl lov (měl funkci říšského lovčího), rád si hrál s elektrickými vláčky a za největší relaxaci považoval to, když se mohl přehrabovat ve svých špercích. Jeho další velkou vášní bylo jídlo – v roce 1933 vážil 140 kg. Přestože byl velmi ješitný a vychloubačný, působil na své okolí většinou sympatickým dojmem a širokou veřejností byl oblíbený, stejně jako jeho manželka Ve skutečnosti byl však Hermann Göring chladný, brutální a radikální vykonavatel příkazů Adolfa Hitlera, který se na něj mohl spolehnout.\n\nDne 20. dubna 1945 se Göring naposledy setkal s Hitlerem v Berlíně. Pak se ukryl na Obersalzbergu, Hitlerově letním sídle. Göringova žena Emma odjela i s dcerou Eddou na Obersalzberg v lednu 1945. Za nimi tam pak putovaly i poklady ukradené Göringem po celé Evropě v průběhu války – např. 1000 obrazů, 80 soch a 60 gobelínů, které byly následně ukryty v jedné štole na Untersbergu. Dne 22. dubna 1945 Hitler poprvé přiznal, že válka je prohraná. Následující den pak Göring poslal Hitlerovi dopis, v němž mu oznamoval, že pokud nedostane odpověď do 22. hodiny, převezme velení. To Hitlera rozzuřilo a zbavil Göringa všech jeho hodností a úřadů a vydal rozkaz k jeho popravě. Göring se pak ukryl na hrad Mauterndorf. Tam byl také Göring 28. dubna 1945 zatčen spojeneckými jednotkami, odkud byl převezen na zámek Fischhorn. Dne 12. srpna pak byl převezen do Norimberku. Zde byl soudním tribunálem obviněn z plánování nebo provedení útočné války a účast na válečných zločinech nebo vyvražďování národů. Dne 1. října 1946 byl Hermann Göring odsouzen k trestu smrti oběšením. Popravy měly začít v noci na 16. října. Své popravě ale Göring unikl, neboť 15. října ve 22:44 spáchal sebevraždu spolknutím kapsle kyanidu draselného, kterou měl ukrytu na cele pravděpodobně v gelu na vlasy. Jiný zdroj a to agentura AFP, jejíž zpráva vyšla 19. října 1946 v deníku Lidová Demokracie, uvádí, že dva soudní lékaři ohledávající mrtvolu zjistili, že v okolí pupku je hnisavá ranka a drobné podráždění a není tedy vyloučeno, že ampulka s jedem byla zašita zde a nebyla odhalena ani důkladnou lékařskou prohlídkou v Mondorf- Les- Bains v Lucembursku.\n\nEmma Göringová byla zatčena 25. 10. 1945 a dcera Edda byla dána do péče sedlákům na venkově, odkud byla později převezena za svou matkou do věznice ve Straubingu. Emma byla 19. 2. 1946 propuštěna a s dcerou našla přístřeší v Sackdillingu. 7. 10. 1946 jí bylo umožněno rozloučit se s manželem odsouzeným k trestu smrti. V roce 1947 byla Emma Göringová znovu zatčena a umístěna v internačním a pracovním táboře Göggingen u Augsburgu. V roce 1948 se v procesu, který byl proti ní veden, jako svědci obhajoby přihlásili někteří její židovští přátelé, kterým za války pomáhala. Nejvýznamnější zastání pak našla u berlínského faráře Erwina Jentsche, který rovněž dosvědčil, že za války pomáhala židovským i nežidovským členům farnosti. Rozsudek soudu zařadil Emmu Göringovou mezi osoby, které měly prospěch z nacistického režimu a odsoudil ji k zabavení 30 % majetku, k jednomu roku pracovního tábora, který si už odpykala, a na pět let jí zakázal výkon povolání. Po propuštění z ženského tábora se Emma s dcerou odstěhovala do Mnichova a vedla soudní spory o zabavený majetek. Dcera Edda Göringová studovala práva a pak přešla na obor medicínsko-technická asistentka. V roce 1967 vydala Emma Göringová paměti nazvané \"Po boku svého muže\". Emma Göringová zemřela 10. 6. 1973 v Mnichově.\n\nJeho bratr Albert Göring byl disident podporující protinacistický odboj a pomáhající Židům uniknout holokaustu.\n\n\n"}
{"id": "68728", "url": "https://cs.wikipedia.org/wiki?curid=68728", "title": "Robert Nardella", "text": "Robert Nardella\n\nRobert „Bob“ Nardella (* 30. ledna 1968 Melrose Park v Illinois, USA) je bývalý americko-italský hokejový obránce.\n\nVyrůstal ve Spojených státech amerických, kde hrával univerzitní ligu National Collegiate Athletic Association. V roce 1991 se přestěhoval do Evropy, nejprve hrál druhou italskou ligu a poté dva roky nejvyšší italskou ligu za HC Alleghe. Poté se vrátil do zámoří a tam odehrál většinu své kariéry v nižších profesionálních soutěžích (zejména za Chicago Wolves v IHL a AHL), odkud si několikrát odskočil do Evropy. Ročník 1996/97 odehrál v německé hokejové lize za Adler Mannheim, kde přispěl k zisku titulu německého mistra. Kariéru zakončil v roce 2006.\n\nReprezentoval Itálii na olympijských hrách v Turíně v roce 2006 a mistrovství světa v letech 1995, 1996 a 1997.\n\n\n"}
{"id": "68729", "url": "https://cs.wikipedia.org/wiki?curid=68729", "title": "Bevare Gud vår kung", "text": "Bevare Gud vår kung\n\nBevare Gud vår Kung (česky \"Bože, chraň našeho krále\") je švédská patriotická píseň, kterou napsal Abraham Niclas Edelcrantz na počest švédského krále. Píseň vznikla v roce 1805 za vlády krále Gustava IV. Adolfa. Melodie je převzata z britské písně God Save the King. Píseň byla považována za oficiální královskou hymnu až do poloviny 19. století, kdy byla složena píseň Kungssången.\n"}
{"id": "68732", "url": "https://cs.wikipedia.org/wiki?curid=68732", "title": "Michele Strazzabosco", "text": "Michele Strazzabosco\n\nMichele Strazzabosco (* 2. června 1976, Asiago v Itálii) je profesionálním hokejistou. Měří 193 cm, váží 98kg. Hraje na postu pravého obránce. Střílí levou rukou. Během své kariéry vystřídal dresy několika družstev, nejvíc sezón odehrál za tým Asiago v italské lize, v současnosti hraje za tým HC Milán.\n\nV roce 2006 reprezentoval Itálii na zimních olympijských hrách v Turíně.\n\n"}
{"id": "68737", "url": "https://cs.wikipedia.org/wiki?curid=68737", "title": "Camerano", "text": "Camerano\n\nCamerano je italská obec 6 km od pobřeží Jaderského moře v oblasti Marche, provincii Ancona. V roce 2012 zde žilo 7 295 obyvatel.\n\nAncona, Castelfidardo, Osimo, Sirolo\n\n"}
{"id": "68740", "url": "https://cs.wikipedia.org/wiki?curid=68740", "title": "Sergio Zyman", "text": "Sergio Zyman\n\nSergio Zyman (* 30. července 1945 Mexico City) je světově uznávaný odborník na marketing.\n\nAbsolvoval studia na Harvardově univerzitě, kde získal titul MBA, dále postgraduální studia v Londýně, Paříži, Jeruzalémě.\n\nPůsobil jako ředitel marketingu firmy Coca-Cola, v marketingu firem PepsiCo, Procter & Gamble. Vlastní strategicky poradenskou firmu The Zyman Group, která poskytuje poradenství řadě světově významných firem. Své poznatky přístupným jazykem a formou shrnul v knihách věnovaných obecné problematice marketingu, reklamy a budování firemní značky. Působil i ve volebním týmu mexického prexidenta Vincenta Foxe.\n\n\n"}
{"id": "68741", "url": "https://cs.wikipedia.org/wiki?curid=68741", "title": "Montemarciano", "text": "Montemarciano\n\nMontemarciano je italská obec na pobřeží Jaderského moře v oblasti Marche, provincii Ancona.\n\n\"Počet obyvatel\"\nOficiální stránky\n"}
{"id": "68742", "url": "https://cs.wikipedia.org/wiki?curid=68742", "title": "Robert Falcon Scott", "text": "Robert Falcon Scott\n\nKapitán Robert Falcon Scott (6. června 1868 – 29. března nebo 30. března 1912) byl britský polárník. Dospěl k jižnímu pólu 17. ledna 1912, o měsíc a den později než Roald Amundsen. Scott a čtyři další členové jeho expedice zahynuli na cestě zpět hladem, zimou a vyčerpáním v mimořádně špatném počasí. Stan s mrtvými těly, deníky a sbírkami vědeckého materiálu našla záchranná výprava až 12. listopadu 1912.\n\nNarodil se v Plymouthu jako třetí ze šesti dětí. K jeho budoucímu povolání námořního důstojníka ho předurčovala rodinná tradice: děd, dědovi bratři i další předkové sloužili v Královském námořnictvu. Pouze jeho otec byl v rodině civilista.\nDo námořnictva vstoupil už ve svých třinácti letech jako námořní kadet. Velice rychle a cílevědomě stoupal v žebříčku hodností. Podle vlastních slov byl v mládí poněkud líný, a proto soustavně cvičil svou kázeň, vytrvalost a vůli, hodně sportoval a byl velice cílevědomý.\nV roce 1897, když sloužil na bitevní lodi \"Majestic\" jako námořní poručík, mu velel George Egerton, bývalý arktický badatel. Ten v něm podnítil zájem o zeměpisné výzkumy a polární kraje vůbec.\nNa přelomu 19. a 20. století velice vzrostl zájem o nejnepřístupnější kouty naší Země. Antarktida byla na vrcholu zájmu. Němci, Švédové i Skotové chystali expedici na tento neobydlený kontinent. Británie nechtěla zůstat pozadu. Když v roce 1899 sir Clemens Markham, předseda Královské zeměpisné společnosti, sehnal jak od státu, tak od bohatých mecenášů dostatek peněz a prostředků, zbývalo mu pouze jmenovat velitele expedice. Stal se jím právě Robert F. Scott.\n\nTen se velice brzy energicky ujal příprav. Tato expedice měla vůbec jako první podniknout saňové výpravy do vnitrozemí Antarktidy. Prostředky měl velice rozsáhlé, tudíž mu dovolily opatřit takřka vše, co si mohl polární výzkumník v těch časech přát: velké zásoby potravin, nejmodernější vědeckou výzbroj, nejmodernější oděvy a obuv a také loď Discovery, postavenou přímo na tuto cestu. Expedice měla přistát na 78. rovnoběžce přímo u Velké ledové bariéry v Rossově moři.\n\nNa místo dorazili v roce 1902. Vynikající (na tamní podmínky) počasí jim umožnilo prozkoumat východní části Rossova moře a objevili hornatou Zemi krále Edvarda VII. Také vyzkoušeli novou metodu výzkumu – pomocí upoutaného balónu pozorovali a mapovali z výšky několik stovek metrů území, kam až dohlédli. Dne 8. února 1902 loď Discovery zakotvila v McMurdově průlivu u výběžku, kde díky hluboké vodě mohla kotvit až u břehu. Tomuto výběžku později začali říkat Chatový (Hut Point) podle chaty, kterou zde postavili. V těchto místech při průzkumu členitého terénu zahynul námořník Vince ve sněhové bouři. Tato tragédie Scottem hluboce otřásla a velice dlouho a důkladně promýšlel, jak zabránit takovýmto nehodám a přitom dosáhnout vysokých cílů expedice.\n\nNa jaře a v létě Scott s dr. Edwardem Wilsonem a poručíkem Ernestem Shackletonem pronikli až na 82° 16' jižní šířky. Cestou zpět Shackleton onemocněl kurdějemi. Po 150 km cesty se dva potácející se muži a jeden polomrtvý, ležící na saních, dostali do blízkosti své chaty Discovery. Počasí jim přálo a oni se dovlekli až na základnu.\n\nScott velice podcenil možnosti a výhody plynoucí ze psích spřežení. Měl pouze 18 tažných psů. Potřeboval by jich nejméně pětkrát tolik, aby zajistil tahouny pro točnový oddíl, pomocná a popřípadě i záchranná družstva. Zůstal v Antarktidě další rok, ale o točnu se nepokusil, věděl, že bez zdatných tahounů to nepůjde. Přesto expedice podnikla několik dalších výzkumných cest.\n\nNejvýznamnější byla patrně ta přes Západní hory až do nitra Viktoriiny země. Tato cesta dokázala, že Antarktida je pevnina (tak gigantický ledovec musel mít pevný základ) a také dodala představu o tom, jak to asi vypadá na jižním pólu, jelikož i ten leží ve vnitrozemí, za horskou hrází podobnou té tvořené Západními horami.\nPo deseti týdnech a 1340 kilometrech se vrátili k Discovery, kde už na ně čekaly dvě pomocné lodi – \"Morning\" a \"Terra Nova\".\n\nNa této výzkumné cestě (která si svou délkou a náročností nezadala s cestou k pólu) Scott opět potvrdil svou mimořádnou odvahu, odolnost a vytrvalost. Svým charakterem si dokázal získat osobní autoritu, ale i uznání a oblibu jak mezi důstojníky, tak mezi mužstvem. S některými muži ho spojilo i pevné osobní přátelství.\n\nExpedice dorazila domů v září 1904 a dostalo se jí slavnostního přivítání. Vědecký přínos výpravy byl obrovský: získali spoustu poznatků o geologii, fauně, podnebí, zmapovali nové oblasti… Scott však přesto nebyl spokojen. Toužil po jediném: vztyčit britskou vlajku na jižním pólu.\n\nErnest Henry Shackleton, který málem zahynul při Scottově výpravě k pólu, se po návratu do Anglie rozhodl, že to, co nedokázal se Scottovou výpravou a při čem málem zemřel, dokáže sám se svou vlastní expedicí. V té době vrcholilo úsilí Roberta Pearyho a Fredericka Cooka o Severní pól (oba byli Američané). Jih byl dle mínění samotných Britů jejich záležitostí. Shackleton chtěl být první. Scott jen se smíšenými pocity pozoroval, jak se jeho „chráněnec“ a přítel, kterému zachránil život, pouští plnou silou za \"jeho\" cílem.\n\nUž z této expedice lze vystopovat příčiny pozdější tragédie Scottovy výpravy. Především volba dopravních prostředků. Shackleton si přivezl 9 psů, 10 poníků a čtyřválcový automobil – minimum osvědčených polárních tahounů. Spoléhal hlavně na poníky, jenže ti se v těžkém terénu ploužili a byli celkově málo odolní vůči krutému mrazu. Když Shackleton se svými třemi kolegy vyrazil směrem k pólu, už v polovině cesty mu všichni poníci uhynuli a oni museli veškerou svoji výstroj a výzbroj táhnout sami zapřaženi do saní. K pólu se přiblížili až na vzdálenost pouhých 179 km, tam je třídenní blizard a nedostatek zásob přinutily k návratu. Cesta trvající 127 dní málem skončila tragicky, ale z posledních sil se všichni 4 muži úspěšně vrátili na svou loď \"Nimrod\". Ušli 2825 kilometrů. Vědecký přínos mise byl také značný – Západní oddíl pod vedením prof. Davida našel ve Viktoriině zemi jižní magnetický pól a několik členů expedice uskutečnilo prvovýstup na sopku Mount Erebus vysokou necelých 4000 metrů.\n\nBěhem plavby z Anglie se v lodi Terra Nova objevila trhlina, a proto musela na Novém Zélandu do doku. 26. listopadu 1910 znovu vyplula. Během plavby se expedice dostala do velké bouřky, v níž ztratila několik psů a sudů s benzinem. Také se několikrát dostala do ledového pole. Dne 4. ledna 1911 loď přistála v McMurdově zálivu kousek od Chatového výběžku (Hut Point), stejně jako při Scottově minulé expedici. Kolem 19. ledna již měli postavenou a plně zařízenou chatu.\n\nJako člen „pobřežní skupiny“ se vydal na expedici, která tábořila u mysu Evans na Rossově ostrově profesionální fotograf Herbert Ponting. Tábor „pobřežní skupiny“ obsahoval malou fotografickou temnou komoru. Ačkoli se expedice konala více než 20 let po vynálezu fotografického filmu, Ponting upřednostňoval vysoce kvalitní a komplikovanější snímky pořízené na skleněné fotografické desky.\n\nPonting byl jedním z prvních mužů, kteří v Antarktidě použili přenosnou filmovou kameru. Primitivní zařízení zvané kinematograf mohlo pořizovat krátké videosekvence. Ponting měl s sebou také několik autochromových desek a pořídil několik průkopnických barevných fotografií.\n\nExpediční vědci studovali chování velkých antarktických zvířat, zejména kosatky dravé, ploutvonožce (např. lachtany) a tučňáky. Ponting se snažil dostat co nejblíže k těmto zvířatům, a to jak na lodi \"Terra Nova\" na moři, tak na ledovci a později na Rossově ostrově. Na počátku roku 1911 ve vodách zálivu McMurdo Sound Herbert Ponting jen těsně unikl smrti, když se kvůli hejnu osmi kosatek odlomila ledová kra, na které zůstal sám i se svou kamerou.\n\nBěhem zimy 1911 pořídil Ponting s bleskem celou řadu fotografií Scotta a dalších členů expedice v chatě Cape Evans (Cape Evans hut). Začátek sezóny 1911–1912 Ponting fotografoval další členy výpravy na pobřeží a čekali zda trek bude úspěšný. Po 14 měsících na mysu Evans nastoupil Ponting spolu s osmi dalšími muži na loď \"Terra Nova\" a v únoru 1912 se rozhodli k návratu do civilizace, zajistit soupis více než 1700 fotografických desek a sepsat celý příběh expedice. Ponting ještě ve svém vyprávění v roce 1913 očekával návrat kapitána Scotta.\nScottova výprava však skončila nezdarem. Sibiřští poníci, které zvolil jako tažná zvířata, se neosvědčili. Brodili se po břicha ve sněhu a nakonec museli být utraceni. Ve vzdálenosti 200 mil od pólu se Scott vydal na další cestu sám se čtyřmi druhy. Sáně museli táhnout sami a cesta byla tak strastiplná, že někdy urazili jen 16 km za den. Přesto dosáhli dne 18. ledna 1912 jižního pólu, kde však zjistili, že Roald Amundsen tam již byl o čtyři týdny dříve. Cesta zpět se jim pak stala osudnou. Zastihla je sněhová vánice a došly jim zásoby. Vyčerpáním a vysílením zahynuli 29. nebo 30. března 1912 jen 18 km od velkého zásobovacího skladu potravin a paliva. Jejich těla byla nalezena až o osm měsíců později.\n\n\n"}
{"id": "68744", "url": "https://cs.wikipedia.org/wiki?curid=68744", "title": "Irská republikánská armáda", "text": "Irská republikánská armáda\n\nIrská republikánská armáda (IRA) (: \"\") byla irská republikánská vojenská organizace. Její kořeny sahají k organizaci Irští dobrovolníci, založené 25. listopadu 1913, která měla na svědomí Velikonoční povstání v dubnu 1916. V roce 1919 byla zvoleným shromážděním (Dáil Éireann) během povstání formálně vyhlášena Irská republika a Irští dobrovolníci její legitimní armádou. IRA pak vedla partyzánský boj proti britské nadvládě v Irsku během irské války za nezávislost (1919 – 1921).\n\nPodepsání anglo-irské dohody v roce 1921, která ukončila válku za nezávislost, vyvolalo uvnitř IRA rozkol. Členové, kteří s dohodou souhlasili, vytvořili pod vedením Michaela Collinse jádro Irské národní armády (INA), většina IRA však byla proti dohodě a chtěla, aby nezávislost získal celý ostrov, ne jen jeho část. Tyto názorové neshody vyústily v občanskou válku (1922 – 1923). Válka nakonec skončila pro ty, kteří byli proti dohodě (\"anti-treaty IRA\"), neúspěchem – ostrov zůstal rozdělen, nicméně svůj boj nevzdali a dál pokračovali ve své násilné kampani, kterou usilovali o sjednocení celé země.\n\nIrská inklinace k ideám republiky měla dlouhou historii – od organizace United Irishmen, která stála za irským povstáním v roce 1798 a 1803, přes „povstání mladých Irů“ (Young Irelander Rebellion) v roce 1848 až po povstání pod taktovkou Irského republikánského bratrstva (\"Irish Republican Brotherhood\"/ IRB) v roce 1867. Metody, které IRA používala byly v určitém smyslu inspirovány i militantními irskými agrárními spolky, jejichž činnost probíhala v utajení. Patřili k nim např. Defenders, Ribbonmen a stoupenci Irish Land League.\n\nZkratka IRA byla poprvé použita organizací IRB (známou také pod označením Fenian Brotherhood). Tato Irská republikánská armáda se v 60. letech 19. století skládala z polovojenských jednotek amerických Feniánů, které byly organizovány do regimentů. Feniánští vojáci, kteří bojovali pod vlajkou IRA, se účastnili mimo jiné i boje o Ridgeway (Battle of Ridgeway) 2. června 1866. Název Irská republikánská armáda tak, jak jej známe dnes, byl poprvé použit ve dvacátých letech 20. století pro odbojné jednotky Irish Volunteers a Irish Citizen Army během Velikonočního povstání (Easter Rising). Následně bylo toto označení použito pro ty z Volunteers, kteří v letech 1919 až 1921 vedli partyzánský boj, jímž podporovali vyhlášení Irské republiky v roce 1919.\n\nPolitické násilí, které v Irsku vypuklo v letech 1916 až 1923 bylo jen vyústěním nesourodých nároků unionistů a nacionalistů. Irští nacionalisté požadovali Home Rule uvnitř Spojeného království a Britského impéria, což však unionisté důsledně odmítali. V roce 1914 byla tato jednání ve slepé uličce. Britská vláda byla připravena odsouhlasit Home Rule popř. irskou samosprávu, to však vedlo k vytvoření ozbrojených jednotek na obou stranách pomyslné názorové barikády. Unionisté vytvořili organizaci Ulsterští dobrovolníci a nacionalisté Irští dobrovolníci.\n\nGovernment of Ireland Act 1914, který je spíš známy pod názvem Third Home Rule Act, byl zákon, vydaný britským parlamentem v květnu 1914, jehož cílem bylo poskytnout Irsku možnost regionální samosprávy v rámci Spojeného království Velké Británie a Irska. Přestože se mu dostalo souhlasu krále v září 1914, jeho platnost byla odložena až na období po první světové válce, jelikož existovaly obavy, že by opozice vůči tomuto zákonu z řad unionistů a zásoba zbraní, která pramenila z nelegálního obchod se zbraněmi provozovaný ulsterskými dobrovolníky a irským dobrovolníky mohly vyústit v občanskou válku.\n\nZačátek první světové války v srpnu 1914 s sebou přinesl krátkodobé odsunutí vnitroirských sporů do pozadí. Irish Volunteers se rozdělili na \"National Volunteers\" a Irish Volunteers. National Volunteers, kteří měli okolo 100 000 členů, vedl vůdce Irské parlamentní strany (Irish Parliamentary Party) John Redmond. National Volunteers věřili, že Britové slib o Home Rule dodrží a 20 tisíc z nich bojovalo ve válce v britských barvách. Dvanáct tisíc členů Volunteers však účast v britských válečných oddílech odmítlo a dál působilo pod názvem Irish Volunteers. Vedl je Eoin MacNeill a dominovalo jim Irské republikánské bratrstvo. Zatímco MacNeill byl rozhodnut použít sílu jen v situaci, kdy by hrozilo, že bude v Irsku zavedena branná povinnost, popřípadě kdyby chtěla vláda irské dobrovolníky odzbrojit, členové IRB zamýšleli vyvolat povstání, kterým sledovali získání irské nezávislosti.\n\nZbraně, mimo jiné dvacet tisíc pušek a deset kulometů, měly být do Irska přivezeny na lodi Aud z Německa pod záštitou Sira Rogera Casementa, jednoho z tehdejších hlavních bojovníků za lidská práva. K převzetí však kvůli nedorozumění nakonec nikdy nedošlo.\n\nPovstání vypuklo 24. dubna 1916. Eoin MacNeill, vůdce Volunteers, se o plánu v poslední chvíli dozvěděl a vydal příkaz, kterým nařizoval jednotkám Volunteers, aby se do povstání nezapojovaly. Ve výsledku se tak z dvanácti tisíc Volunteers zúčastnily bojů jen pouhé dva tisíce. IRB plánovala zmocnit se centra Dublinu a následně na to vyvolat podobná povstání po celé zemi. K tomu však nakonec nedošlo. Britové nastoupili na povstalce s ohromujícím arzenálem zbraní a vojáků – do Dublinu bylo vysláno šestnáct tisíc vojáků a dělostřelců a dělový člun. Povstalci se po týden trvajících bojích v ulicích Dublinu vzdali. Povstání si vyžádalo 500 životů z nichž polovina byli civilisté. Právě během tohoto povstání se Volunteers začali označovat za Irskou republikánskou armádu – Irish Republican Army.\n\nKdyž se vůdci povstání zmocnili General Post Office, vyvěsili na ní zelenou vlajku s nápisem Irská republika a vyhlásili nezávislost Irska. Tento okamžik spolu s celým povstáním byl v následujících letech událostí, ke které vzhlíželo mnoho irských nacionalistů. Volunteers, kteří se účastnili povstání, byli jen malou skupinou irských nacionalistů. Dvě stě tisíc Irů dokonce sloužilo po boku Britů v první světové válce. Irish Independent, hlavní irský nacionalistický deník, volal po popravě hlavních vzbouřenců a po jejich stopě se vydaly i místní úřady. Někteří Dubliňané se na vzbouřence dívali s opovržením, plivali na ně, házeli po nich kameny a polévali je splašky. Když byli vedeni k transportním lodím, které je měli odvést do velšských internačních táborů, někteří je i litovali.\n\nBěhem následujících dvou let se však názor veřejnosti na vzbouřence změnil. Zpočátku tomu pomohlo pohoršení nad způsobem, jakým Britové potrestali vůdce povstání. Popravě neuniklo šestnáct z nich, včetně Jamese Connollyho, který byl tak nemocný, že ani nemohl stát, takže jej museli popravit v sedě. Popraveni byli i další, u kterých bylo podezření, že povstání napomáhali. Další vlna odporu vůči britské nadvládě vzešla v letech 1917 – 1918 z pokusu zavést v Irsku brannou povinnost. Tak zvaná Conscription Crisis byla vyvolaná britskou snahou oživit své ochabující síly na západní frontě. To se však setkalo v Irsku s ohromným odporem.\n\nSinn Féin, malá nacionalisticky orientovaná irská strana, byla všeobecně, byť mylně, označovaná za strůjce povstání, přestože její vůdce Arthur Griffith ve skutečnosti podporoval myšlenku irské samosprávy v dualistické monarchii. Ti republikáni, kteří přežili povstání a represe po něm, stranu v roce 1917 převzali. Pod vedením Éamona de Valery pak Sinn Féin zasvětila své působení boji za vznik Irské republiky.\n\nMezi lety 1916 a 1918 dvě dominantní síly irského nacionalistického hnutí – Sinn Féin a Irská parlamentní strana, bojovaly mezi sebou v sérii bitev v doplňovacích volbách. Žádná ze stran nikdy nevyhrála rozhodujícím způsobem, krize vyvolaná hrozbou branné povinnosti však pomohla pohnout zatím nerozhodným jazýčkem vah směrem k Sinn Féin, která pak ve všeobecných volbách v roce 1918 vyhrála většinu irských křesel v britském parlamentu (73 ze 105). Poslanci Sinn Féin však v Londýně nezasedli, v lednu 1919 se v Dublinu prohlásili za legitimní irský parlament pod názvem Dáil Éireann.\n\nIrští dobrovolníci, jejichž počet se díky Conscription Crisis rozrostl na sto tisíc, se přeorganizovali na armádu této nově vzniklé republiky a tak si začali také říkat Irská republikánská armáda – Irish Republican Army.\n\nPrvní kroky k reorganizaci poražených irských dobrovolníků se uskutečnily 27. října 1917 na sjezdu, který se konal v Dublinu. Tento sjezd byl později nazýván sjezdem IRA a byl svolán tak, aby se konal ve stejnou dobu jako konference pořádaná stranou Sinn Féin.\nPřestože mnohým bránilo v příjezdu zajetí v internačních táborech, měl sjezd téměř 250 účastníků. Podle odhadů Královské ulsterské policie bylo v zemi 162 aktivních spolků Volunteers, některé zdroje však uváděly i 390. V čele těchto jednání byl Éamon de Valera, který byl den předtím zvolen prezidentem Sinn Féin. Dalšími významnými osobnostmi setkání byl Cathal Brugha, tehdejší premiér (Príomh Aire) zvolený Dáilem, a mnoho dalších, kteří už v předchozích měsících sehráli významnou roli v reorganizaci Volunteers a strávili kvůli svému boji nějaký čas ve vězení. Prezidentem byl zvolen De Valera a zvolena byla i moc výkonná, kterou tvořili oblastní zástupci včetně Dublinu. K tomu byli zvoleni ředitelé různých resortů IRA, byli to: Michael Collins (ředitel pro organizaci), Diarmuid Lynch (ředitel pro komunikaci), Michael Staines (ředitel pro zásobování) a Rory O´Connor (ředitel pro technické záležitosti). Seán McGarry byl zvolen generálním tajemníkem, zatímco Cathal Brugha dostal funkci náčelníka štábu.\n\nV zásadě se měla IRA, jako armáda Irské republiky, zodpovídat Dáilu, realita však byla jiná a pro parlament bylo velmi obtížné kontrolovat činnost dobrovolníků.\n\nNové vedení republiky mělo obavy, že by IRA nemusela akceptovat jeho autoritu, což pramenilo z toho, že Volunteers byli vázáni vlastní interní ústavou poslouchat svou exekutivu a nikoho jiného. Obavy ještě vzrostly po incidentu, který se odehrál v den, kdy se měl nový národní parlament poprvé sejít, 21. ledna 1919. Jednotka IRA z Jižní Tipperary, která jednala na vlastní rozkaz, přepadla dva strážníky Královské ulsterské policie (RIC) a zmocnila se množství gelignitu. Oba strážníci přišli během útoku o život.\n\nTechnicky vzato se vojáci, kteří byli za útok zodpovědní, dostali do rozporu s disciplinárním řádem IRA a měli být souzeni před válečným soudem, bylo však politicky výhodnější využít incident jako důkaz o rostoucím militarismu. Konflikt brzo přerostl v partyzánské boje, které v odlehlých oblastech měla na svědomí organizace tehdy zvaná jako Flying Columns. Jelikož v letech 1919 a 1920 útoky na vzdálená kasárna Královské ulsterské policie pokračovaly, stáhly se policejní jednotky do velkých měst, kde se opevnily a přenechaly tak venkov v rukou republikánů.\n\nUž před lednovým útokem se objevily snahy o to, aby se IRA stala armádou parlamentu a ne silou, která stojí proti němu, ale byly potlačeny. 31. ledna 1919 vydal útvar IRA, An tÓglách (\"The Volunteer\" – dobrovolník) seznam zásad, na kterých se dohodli dva členové irského kabinetu Aireacht Cathal Brugha a Richard Mulcahy. Poprvé se zde objevuje zmínka o tom, že by se organizace měla chovat k ozbrojeným silám nepřítele, ať už vojákům či policistům, tak, jak by se chovala armáda státu k invazní armádě.\n\nObdobí mezi lety 1922 a 1923 bylo obdobím irské občanské války vedené mezi IRA a armádou Svobodného irského státu. V tomto konfliktu byly zbytky původní IRA koncem roku 1923 rozprášeny.\n\nRok 1969 přinesl rozdělení této strany na dvě frakce: OIRA (oficiální linii) a PIRA (provizorní, prozatímní irská republikánská armáda). PIRA dále pokračovala v teroristických útocích, jakými byly bombové útoky, vraždy a vydírání, zaměřené na vládní britské činitele, politické a vojenské jednotky a zařízení. Působí na území Velké Británie, Severního Irska a Irské republiky a je jakýmsi ozbrojeným křídlem výše uvedené politické nacionální strany Sinn Féin.\n\nIrská republikánská armáda byla v minulých letech oficiálně odzbrojena (dohoda byla uzavřena v pátek 10. dubna 1998 – prošla referendem v obou částech Irska). Dobrovolně se vzdala pod dozorem nezávislých pozorovatelů svého arzenálu a ukončila svojí ozbrojenou činnost. Stala se částečně legální politickou silou. Za jejím rozhodnutí částečně stojí i členství zemí v EU, rozsáhlé propouštění vězňů a příslib ústavních změn (došlo k podepsání dohody, která zaručuje, že jakmile vyjádří nadpoloviční většina obyvatel Severního Irska touhu připojit se k Irské republice, bude tak učiněno). Část republikánů se z výsledky Velkopáteční dohody z roku 1998 neztotožnila a pokračuje v ozbrojeném boji proti britským silám v rámci dvou odštěpeneckých organizací; Pokračující a Pravé IRA.\n\n"}
{"id": "68746", "url": "https://cs.wikipedia.org/wiki?curid=68746", "title": "Tarif", "text": "Tarif\n\nTarif (z arabského výrazu pro \"zveřejnění\") je seznam cen (ceník) neboli cenový sazebník. Termín se používá zejména v dopravě, ale také například u mobilních operátorů. \n\nTarif ve spojení s jízdním řádem musí obsahovat všechny údaje potřebné pro výpočet přepravného. Pro dopravce vyplývá povinnost stanovovat a zveřejňovat tarify z několika právních předpisů, zejména zákona o silniční dopravě a zákona o drahách. Tarify se zveřejňují například v jízdních řádech, ve vozidlech a ve stanicích nebo zastávkách. \n\nV České republice jsou některé orgány veřejné moci pro některé druhy dopravy oprávněny stanovit maximální ceny. \n\nTarify jsou určovány tarifní politikou. Téměř vždy vycházejí z nákladů přepravce a závisí na mnoha faktorech. Těmi mohou být vzdálenost, úroveň a kvalita přepravy (to také bývá v tarifu samotném uvedeno). U železniční sítě má vzhledem k monopolnímu postavení dopravce, Českých drah vliv i stát (obdobně tomu je i v jiných zemích). Příkladem takové podpory může být degrese, tedy umělé snižování cen pro cesty na dlouhé vzdálenosti, jako vyjádření podpory státu svým okrajovým a špatně dostupným územím. \n\nVětšinou je stanoven jeden základní tarif a na něj se váže mnoho zvláštních tarifů, stanovených podle objemu přepravy, času nebo vzdálenosti. Při tvorbě tarifů se vychází z ekonomicky oprávněných nákladů a přiměřeného zisku pro dopravce či přepravce. \n\nV integrovaných dopravních systémech se zpravidla dopravci ve smlouvě s organizátorem IDS zavazují vyhlásit pro svoji dopravu jednotný tarif celého systému. \n"}
{"id": "68747", "url": "https://cs.wikipedia.org/wiki?curid=68747", "title": "Cetanové číslo", "text": "Cetanové číslo\n\nCetanové číslo je veličina označovaná zkratkou CČ nebo CN, udávající kvalitu motorové nafty z hlediska její vznětové charakteristiky. Udává množství \"n\"-hexadekanu (cetan) v objemových procentech ve směsi s aromatickým uhlovodíkem 1-methylnaftalenem, která má stejnou vznětovou charakteristiku jako srovnávaný vzorek skutečné pohonné látky (nafty). Cetanové číslo 0 tedy odpovídá motorové naftě, která má stejné charakteristiky jako čistý metylnaftalen; cetanové číslo 100 odpovídá čistému cetanu (hexadekanu). Místo 1-metylnaftalenu se někdy používá alkan 2,2,4,4,6,8,8-heptamethylnonan (isocetan), který má CČ = 15. Cetanové číslo tedy představuje paralelu k oktanovému číslu u automobilových benzínů pro zážehové motory.\n\nČím vyšší cetanové číslo palivo pro vznětové motory má, tím je kvalitnější. Motor s přímým vstřikováním v takovém případě lépe startuje, má lepší výkon, tišší a hladší chod a také výfukové plyny obsahují méně nežádoucích zplodin hoření. Díky lepšímu výkonu klesá spotřeba pohonných látek. To vše vede ke snižování zátěže životního prostředí. \n\nVýrobci vznětových motorů u svých modelů vždy předepisují minimální hodnoty cetanových čísel pohonných látek, které jsou pro ně potřebné. U nejmodernějších motorů se požadované hodnoty pohybují mezi 50 až 60. V budoucnosti se však budou tyto hodnoty postupně zvyšovat, zejména s ohledem na velikost emisí, přestože dalším zvyšováním CČ se již výkony motoru příliš nezvyšují. Někteří odborníci proto nedoporučují další pronikavé zvyšování CČ.\n\nMotorová nafta neobsahuje příliš velké množství cetanu; ten je výlučně užíván pouze v porovnávacích směsích. Cetanové číslo lze podobně jako oktanové číslo u benzínu zvyšovat přídavkem speciálních přísad, např. alkylnitrátů nebo di-\"terc.\"-butylperoxidu.\n\nZpůsoby stanovení cetanového čísla předepisují technické normy ČSN EN ISO 5165(1998) a ASTM D 613. Měření se uskutečňuje na speciálních měřicích vznětových motorech, u kterých se porovnává konkrétní vzorek paliva s referenčním vzorky a sleduje se, zda průběh vznětu je v obou případech při změnách kompresního poměru stejný.\n\nProtože hodnoty cetanového čísla pohonných látek mají významný vliv na znečišťování přírodního prostředí, jsou jeho minimální hodnoty předepisovány právními předpisy jak na úrovní Evropské unie, tak v národních legislativách členských zemí EU, včetně České republiky. V současné době (počátek roku 2006) platná legislativa povoluje na území států EU používání motorové nafty pro vznětové motory, která má minimální hodnotu cetanového čísla 51,0, přestože řada starších vozidel se vznětovými motory spolehlivě pracuje již s palivem od CČ = 40.\n\nToto vyplývá jednak ze Směrnice Evropského parlamentu a Rady č. 98/70/ES ze dne 13. října 1998 o jakosti benzinu a motorové nafty a Směrnice Komise č. 2000/71/ES ze dne 7. listopadu 2000 o přizpůsobení měřících metod stanovených předchozí směrnicí technickému pokroku. Uvedené směrnice byly začleněny do českého právního řádu vyhláškami Ministerstva průmyslu a obchodu ČR č. 227/2001 Sb. a 48/2003 Sb.\n\n\n"}
{"id": "68749", "url": "https://cs.wikipedia.org/wiki?curid=68749", "title": "Tamon Jamaguči", "text": "Tamon Jamaguči\n\nKontradmirál Tamon Jamaguči (山口 多聞, \"Jamaguči Tamon\", 17. srpna 1892 – 5. června 1942) byl jedním z nejschopnějších admirálů japonského císařského námořnictva. Absolvent univerzity v Princetonu zemřel během bitvy o Midway, když odmítl opustit svou potápějící se vlajkovou loď \"Hirjú\".\n\nJamaguči se narodil v roce 1892 v prefektuře Šimane. V roce 1912 absolvoval japonské císařské námořní akademie jako druhý ze 144 kadetů. Mezi lety 1921 a 1923 studoval americkou historii na Princetonské univerzitě. V roce 1929 byl v japonské delegaci, která se účastnila Londýnské námořní konference. Roku 1932 byl povýšen na kapitána. Mezi lety 1934 až 1937 byl posledním japonským námořním přidělencem ve Washingtonu, D.C. a v letech 1938–1940 náčelníkem štábu japonského 5. loďstva (第五艦隊 \"Dai-go Kantai\").\n\nV roce 1940 byl povýšen na kontradmirála a zároveň na velitele 2. divize letadlových lodí (第二航空戦隊 \"Dai-ni Kókú Sentai\") 1. letecké floty (第一航空艦隊 \"Dai-iči Kókú Kantai\") Nagumova úderného svazu letadlových lodí (機動部隊 \"Kidó Butai\"). Jeho vlajkovou lodí byla až do počátku května 1941 letadlová loď \"Sórjú\". V této funkci se 7. prosince 1941 podílel na útoku na Pearl Harbor a na operacích v Indickém oceánu proti britským námořním silám (9. – 12. dubna 1942). Počátkem května 1941 přenesl svoji vlajku na \"Hirjú\".\n\nDne 4. června 1942 padl v bitvě u Midway, když odmítl opustit svou potápějící se loď \"Hirjú\". Spolu s ním odmítl opustit loď její kapitán Tomeo Kaku. Japonsko v jeho osobě ztratilo jednoho ze svých nejtalentovanějších admirálů a pravděpodobného nástupce vrchního velitele Isoroku Jamamota.\n\n"}
{"id": "68750", "url": "https://cs.wikipedia.org/wiki?curid=68750", "title": "X86", "text": "X86\n\nx86 je v informatice označení rodiny instrukčních sad pro procesory navazující na 16bitový procesor Intel 8086. Označení x86 též definuje hardwarovou počítačovou platformu (architekturu) označovanou jako IBM PC kompatibilní. Protože byl termín „x86“ zaveden až po uvedení procesoru Intel 80386, typicky se při použití označení „x86“ předpokládá, že daný procesor je alespoň 32bitový (tj. 80386 nebo novější, protože tyto procesory jsou schopné zpracovávat strojové instrukce původního 16bitového režimu pro zajištění zpětné kompatibility). Aby byla tato skutečnost zdůrazněna, používá se též označení x86-32 (resp. IA-32) a pro současné 64bitové procesory pak x86-64 (též „x64“). V současné době proto „x86“ označuje tři architektury s třemi různými sadami strojových instrukcí, přičemž novější procesory jsou schopné pracovat v režimech, které za jistých podmínek dovolují zpracovávat strojový kód předchozích architektur.\n\nArchitektura IBM PC byla použita v osobních počítačích od firmy IBM, které doznaly širokého rozšíření. Politika IBM v době, kdy uvažovalo o použití této architektury (konkrétně procesoru 8088) v IBM PC, vyžadovala alespoň dva zdroje čipů, proto v roce 1982 AMD podepsalo kontrakt s Intelem a stalo se licencovaným druhým výrobcem procesorů 8086 a 8088. Později pod stejným kontraktem vyrábělo 80286. Intel ovšem smlouvu v roce 1986 vypověděl a odmítl předat AMD technické detaily 80386.\n\nArchitektura x86 se vyznačují až extrémní asymetrií architektury: z jeho osmi aritmetických registrů nejsou žádné dva zcela zaměnitelné.\n\n\nVšechny registry mají šířku 16 bitů. Kromě toho šlo přistupovat k registrům AX-DX po částech, tj. jen k dolním (AL-DL) a horním (AH-DH) osmi bitům. Architektura x86 má i skupinu instrukcí pro práci s řetězci, kde jednotlivé instrukce zahrnují čtení nebo zápis z/do dohodnutých dvojic registrů (segmentu a indexu) – čtení většinou z DS:SI a zápis do ES:DI.\n\nPodrobněji viz Intel 8086, pro popis registrů u článků Intel 80386 či IA-32, kde můžete vidět jak byly rozšířeny.\n\nReálný režim (někdy také nazývaný jako \"režim reálných adres\") je používán u procesorů 8086 a pozdějších x86 kompatibilních procesorů. Ty jsou v tomto režimu s procesory 8086 plně kompatibilní. V tomto režimu je pro tvorbu adresy používáno 20 bitů. Maximálně tak lze adresovat paměť o velikosti 1 MiB. Paměťový prostor není přístupný jako jeden blok, ale je rozčleněn na čtyři segmenty: CS (code segment) pro paměť programu, DS (data segment) pro paměť dat, SS (stack segment) pro data zásobníku a vyhrazený ES (extra segment). Přístup ke všem částem operační paměti a periferiím je neomezený. Reálný režim neposkytuje hardwarovou podporu pro ochranu paměti či multitasking. Všechny procesory od 80286 výše používají reálný režim při startu počítače. Starší typy procesorů používají pouze jeden režim, který je s reálným režimem novějších procesorů prakticky identický.\n\nChráněný režim poprvé zavádí procesor 80286 a rozšiřuje velikost adresy na 24 bitů, což umožňuje adresovat až 16 MiB paměti. Od procesoru 80386 je velikost šířky adresní sběrnice 32 bitů a je tak možné adresovat až 4 GiB. Hlavním rysem chráněného režimu je ochrana paměti, která procesům zabraňuje ovlivňování jim nepříslušejících částí paměti, což je řešeno pomocí segmentace paměti. Adresa je rozdělena na segment a offset. Segment je však pouze odkazem do tabulky selektorů. V té je každému segmentu přidělena bázová adresa (24 bitů), úroveň oprávnění (8 bitů) a maximální velikost segmentů (16 bitů).\n\nPro přístup do paměti je u procesorů 80386 a vyšších ještě navíc v tomto režimu dostupné stránkování. Pomocí tohoto procesu je lineární adresa získaná po segmentaci ještě dále převáděna na fyzickou adresu (viz obrázek).\n\nPodrežimem chráněného 32bitového režimu je virtuální 8086 režim. Jedná se o hybridní režim, který umožňuje spouštět programy, které jsou určeny pro běh v reálném režimu při zachování výhod chráněného režimu (zejména ochrany paměti před ostatními procesy). Virtuální 8086 režim neexistuje pro 16bitový chráněný režim ani pro režim long. Paměť je přístupná pomocí segmentace, stejně jako v případě reálného režimu.\n\nOd roku 2002 je totiž zřejmé, že 32bitový adresní prostor architektury x86 omezuje výkon aplikací, které vyžadují přenos či zpracování velkých datových souborů. 32bitový adresní prostor totiž umožňuje adresovat přímo pouze 4 GiB dat (pro data procesu na platformě Windows NT to reálně znamená kvůli dalším omezením a designovým rozhodnutím pouze necelý 1 GiB prostoru), což aplikace pro zpracování obrazu či databázové systémy dnes hravě překonají. Při použití 64bitové adresy, je možné přímo obsloužit 16 777 216 TiB (nebo také 16 000 000 000 GiB) dat, i když většina 64bitových systémů neumožňuje přístup do celého 64bitového adresního prostoru (například AMD64 podporuje aktuálně pouze 48 bitů, navíc rozdělených do čtyř úrovní).\n\nSpolečnost AMD proto vyvinula novou 64bitovou instrukční sadu jako rozšíření stávající 32bitové (tj. x86) architektury. Původní označení bylo AMD64, později bylo označení kvůli neutrálnosti přejmenováno na x86-64 (instrukční sadu převzala i firma Intel). Tuto 64bitovou architekturu používaly rodiny procesorů Opteron, Athlon 64, Turion 64 a později i Sempron. Úspěch procesorů řady AMD64 společně s neúspěchem firmy Intel prosadit architekturu IA-64 přiměl firmu Intel k tomu, aby převzal instrukční sadu AMD64 (x86-64) do svých vlastních procesorů.\n\nRežim long rozšiřuje šířku adresní sběrnice na 64 bitů. V tomto režimu běží jádro 64bitového operačního systému.\n\nPro zpětnou kompatibilitu s 32bitovými systémy disponují moderní 64bitové procesory ještě takzvaným 64bitovým kompatibilním režimem. V tomto režimu je pod 64bitovým operačním systémem možné spouštět programy vytvořené pro 32bitový procesor. Ne všechny programy mají totiž svou 64bitovou verzi a bez tohoto režimu by je nebylo možné v 64bitovém operačním systému vůbec spouštět. V tomto režimu však už nelze spouštět 16bitové programy v reálném režimu či režimu virtuální 8086, ty pod 64bitovým operačním systémem nelze spouštět přímo, v případě potřeby je nutné využít virtualizaci.\n\n64bitové procesory mohou také běžet ve zcela zpětně kompatibilním režimu, kdy na procesoru běží 32bitový nebo 16bitový operační systém a 32bitové či 16bitové programy. V takovém případě však nelze spouštět 64bitové programy.\n\n\n\n"}
{"id": "68753", "url": "https://cs.wikipedia.org/wiki?curid=68753", "title": "Minsk", "text": "Minsk\n\nMinsk (bělorusky: ; ukrajinsky: Мінськ; rusky: ; polsky: ) je hlavní a největší město Běloruska. V Minsku žije na ploše 409 km 1 982 400 lidí (2018). Město se administrativně dělí na 9 obvodů (rajónů). Hustota zalidnění činí asi 7 030 obyvatel na 1 km. Město je hlavním hospodářským i kulturním centrem Běloruska a sídelním městem Společenství nezávislých států.\n\nMinsk leží v mírně zvlněné a lesnaté krajině ve střední části Běloruska; průměrná nadmořská výška je 280 m, průměrné roční srážky 646 mm. Minsk je křižovatkou hlavních dopravních tepen východní Evropy.\n\nV rámci územního dělení Běloruska má zvláštní status a je centrem Minské oblasti () a Minského rajonu (). Minsk leží na řekách Svislač a Njamiha () na 53°54'8” s. š. a 27°33'41” v. d.\n\nPrvní zmínka o Minsku je z roku 1067. V roce 1326 se Minsk stal součástí Velkovévodství litevského a roku 1499 získal městská práva. Od roku 1569 byl hlavním městem Minského vojvodství v Republice obou národů. Na začátku 18. století jej zničili Švédové. Jako důsledek tzv. druhého dělení Polska byl roku 1793 anektován Ruskem.\n\nPo druhé světové válce, během níž jej okupovali tři roky Němci, byl sice Minsk přestavěn, ne však ale rekonstruován, jako jiná města. Ruiny staletých starých domů ustoupily stalinistické architektuře – objevily se tak velké bulváry a velkolepé budovy. Díky rozvoji průmyslu město zaznamenalo velký růst. Již v roce 1972 překročilo 1 milion obyvatel, o dalších čtrnáct let později to bylo 1,5 milionu. Noví obyvatelé Minska byli většinou venkované z celého Běloruska, kteří se sem nastěhovali za prací. Pro ně tak vznikla velká panelová sídliště; město několikrát muselo posouvat své hranice.\n\nV dubnu a květnu roku 1991 zde probíhaly masové demonstrace na podporu politických a ekonomických požadavků při přestavbě skomírajícího Sovětského svazu. Od prosince téhož roku zde sídlí koordinační orgány SNS.\n\nBěhem 90. let a po pádu SSSR se Minsk začal měnit. Stal se hlavním městem země, vznikla nová velvyslanectví, z budov bývalých úřadů SSR se staly úřady vládní. V 90. letech také došlo v zemi k ekonomické krizi, která město poznamenala. Muselo být zastaveno mnoho velkých projektů, objevila se nezaměstnanost. Od začátku 21. století však investic opět přibývá; staví se nové obytné domy, silnice i metro. Většinu těchto aktivit vykonává vláda, jelikož soukromý sektor není vzhledem k politické situaci dostatečně rozvinut a je omezován.\n\nMinsk je hlavním průmyslovým centrem Běloruska. Ve městě se nachází přes 250 továren a elektráren. Jeho průmyslový vývoj, který začal v 60. letech 19. století, byl následně podpořen výstavbou železnice, která proběhla v letech 70. Většina průmyslového vybavení města byla ale zničena během první. a zejména druhé světové války.\nPo válce byl rozvoj města spojen s rozvojem průmyslu, zejména odvětví spojených s vědou a výzkumem. Minsk se stal hlavním centrem strojírenství (zejména výroby dopravních prostředků), chemického průmyslu (gumárenství) a elektrotechniky (výroba televizí, rozhlasových přijímačů). Kromě těchto klíčových oborů zde došlo také k rozvoji zpracovatelského, potravinářského a textilního průmyslu. K nejznámějším podnikům patří MAZ (Minský automobilový závod) nebo MTZ (Minský traktorový závod). Tyto závody jsou věhlasné výrobou osobních i nákladních automobilů, autobusů, ale i tramvají, trolejbusů, zemědělské techniky atd. Jejich filiálky jsou po celé zemi.\nBěhem sovětských dob byl rozvoj průmyslu úzce svázán s dodavateli a odběrateli z SSSR, což vedlo po rozpadu svazu v roce 1991 k vážným ekonomickým problémům. Po přijetí neokeynesiánských opatření Alexandra Lukašenka v roce 1995 byla ale většina průmyslové produkce obnovena. Díky tomu neprošel Minsk v 90. letech 20. století masivní vlnou deindustrializace jako ostatní města SNS a východní Evropy. Kolem 40 % ekonomicky aktivních je stále zaměstnáno ve strojírenském průmyslu. Přes 70% produkce je exportováno, především do Ruska a ostatních členských států SNS. Oživení průmyslové výroby nevedlo ale k obnově vybavení (mj. v důsledku odrazování zahraničních investorů), proto není průmysl příliš konkurenceschopný na mezinárodním trhu.\n\nSoučasné administrativní členění Minska bylo ustanoveno v roce 1938 v souvislosti s výrazným nárůstem počtu obyvatel (218 tisíc obyvatel). Usnesení Výkonného výboru BSSR ze dne 17. března 1938 byl vytvořen Stalinský rajón (od 2. listopadu 1961 Zavodzký rajón), Varašylaŭský rajón (od 2. listopadu Sovětský rajón) a Kahanovický rajón (od 20. července 1957 Kastryčnický rajón). Moderní město je rozděleno do 9 administrativních rajónů (čtvrtí):\n\nMírné přechodné mezi kontinentálním a oceánským. Nejnižší naměřená teplota byla -39,1 °C a naopak nejvyšší 35,8 °C.\n\nV dnešním Bělorusku mají asi 32 univerzit, z toho 12 se nachází právě v Minsku.\nMezi nejznámější patří Běloruská státní technická univerzita nebo Běloruská státní univerzita.\n\nVe městě je velké množství hokejových klubů. Mezi ty nejznámější patří:\n\n\nVe městě se konalo spoustu sportovních akcí. Mezi nejvýznamnější akce ,které se zde konali patří:\n\n\nMinsk je jedním z hlavních dopravních uzlů východní Evropy. Železniční tratě odtud vycházejí sice jen do 4 směrů, jde však o hlavní evropské magistrály ve směru jihozápad - severovýchod (Berlín - Varšava - Brest - Minsk - Orša - Smolensk - Moskva) a severozápad - jihovýchod (Riga - Vilnius - Maladzečna - Minsk - Homel - Kyjev). Ve stejných směrech vedou i hlavní silniční tahy, přičemž další významné silnice vedou na Sluck a Polock, resp. Vitebsk. Silnice a dálnice ve městě jsou v dobrém stavu. V Minsku se nachází mezinárodní letiště \"Minsk-1\", zhruba 40 km od centra města pak leží vnitrostátní letiště \"Minsk-2\", otevřené roku 1992. Hlavním osobním nádražím je Minsk Passažyrskij.\n\nMěstskou hromadnou dopravu v Minsku tvoří metro, autobusy, trolejbusy a tramvaje. Minské metro má v současné době 20 stanic; do roku 2015 by jich mělo být již 25, konečný počet by pak měl činit 48 stanic. Městská hromadná doprava disponuje 8 tramvajovými linkami s 50 zastávkami a 70 trolejbusovými linkami s 330 zastávkami.\n\nMinsk navázal přátelské vztahy s mnoha partnerskými městy v různých zemích:\n\n\n\n"}
{"id": "68757", "url": "https://cs.wikipedia.org/wiki?curid=68757", "title": "IRA", "text": "IRA\n\nIRA je zkratka s více významy:\n"}
{"id": "68758", "url": "https://cs.wikipedia.org/wiki?curid=68758", "title": "Moravané", "text": "Moravané\n\nMoravané (lidově také \"Moraváci\", zastarale \"Moravci\", německy \"Mährer\") jsou lidé žijící na Moravě nebo občané hlásící se k moravské národnosti. Moravská národnost má při sčítání obyvatel vždy početné zastoupení, významná část se ale hlásí také k národnosti české. První písemná zmínka o Moravanech pochází z Letopisů království Franků k roku 822. Často se pojmenování používá pouze pro slovanské obyvatele Moravy, za Moravany se ovšem označovali též moravští Němci, kteří byli většinou po skončení druhé světové války vysídleni, ale za Moravany se často považují doposud.\n\nV době konstituování moderního českého národa a ústupu zemských sebeidentifikací v 19. století se slovanští Moravané přihlásili k češství, malá část moravské inteligence však již v této době prosazovala moravskou samostatnost a snažila se o vyvolání jakéhosi moravského obrození. Na počátku devadesátých let 20. století vzniklo moravské hnutí, které začalo prosazovat myšlenku, že Moravané jsou samostatným národem, údajně nejstarším mezi Slovany, neboť prý ke sjednocení moravských západoslovanských kmenů došlo už na počátku 9. století. Toto historicky nejvýznamnější moravské sebeurčení bylo úzce spojeno s pádem komunistického režimu, za nějž nebylo možno při sčítáních uvádět moravskou národnost, a následným rozdělením republiky. \n\nJako \"Moravci\" se označovalo též obyvatelstvo používající moravské dialekty a žijící v okolí dnešní česko-polské hranice v Horním Slezsku (Hlučínsko, Ratibořsko a Hlubčicko), které se však, zejména na Hlučínsku, orientovalo proněmecky. \n\nV době německé okupace zbytku českých zemí byla část obyvatel východní Moravy, tzv. moravští Slováci, označována organizací Národopisná Morava a vládou Slovenského státu v rámci koncepce tzv. Velkého Slovenska za Slováky. \n\nHlavní etnografické skupiny Moravanů tvoří:\n\n\nNa jižní Moravě obývá dosud tradičně několik vesnic menšina moravských Chorvatů.\n\nVětší část česky mluvících obyvatel Moravy se hlásí k české národnosti. V roce 1991 se podle ČSÚ oficiální česká národnost rozložila na českou, moravskou a slezskou. Podle závěrů Českého statistického úřadu moravské povědomí vzniklo uměle v důsledku medializace moravské národnostní problematiky. ČSÚ toto dokládá velkým rozdílem mezi počty osob hlásících se k moravské národnosti ve sčítáních lidu v roce 1991 a 2001 (v roce 2001 se téměř milion osob, hlásících se v roce 1991 k moravské národnosti opět přihlásil v konečném důsledku kvůli působení české kultury k národnosti české). Moravské povědomí je však v lidech žijících na Moravě pevně zakořeněno, což dokládá nárůst o 250 000 lidí ve sčítání lidu 2011.\n\nVe vztahu ke sčítáním lidu v Česku představitelé moravistických organizací (Moravské a Slezské informační centrum, politická strana Moravané) vždy požadovali, aby na sčítacích formulářích byla vždy výslovně uvedena národnost moravská a slezská, pro území Moravy a Slezska navíc na prvním místě. Český statistický úřad ve vztahu ke sčítání lidu v roce 2011 na dotazy moravistů uvedl, že je možné moravskou národnost vyplnit a že bude, jako je tomu od roku 1991, zpracovávána odděleně (na rozdíl od československých sčítání lidu, ve kterých nebylo k moravské národnosti vůbec přihlíženo a osoby uvádějící moravskou národnost byli automaticky započítáváni mezi osoby s českou národností). Odmítl však žádost, aby byla moravská národnost ve sčítacích formulářích předvyplněna. Oproti tomu Slovensko zahrnulo možnost volby moravské národnosti přímo do sčítacího formuláře.\n\nVe sčítání lidu v roce 1991 se k moravské národnosti přihlásilo 1 362 313 občanů České republiky, tj. 13,2 % obyvatelstva. Při sčítání lidu v roce 2001 došlo výraznému poklesu a k moravské národnosti se přihlásilo pouze 380 474 občanů České republiky, tj. 3,7 % obyvatelstva. Ve srovnání s rokem 1991 se při sčítání lidu v roce 2001 přihlásilo téměř milion osob opět k národnosti české, a největší koncentrace obyvatel hlásících se k moravské národnosti byla v Jihomoravském kraji. Podle výsledků Sčítání lidu, domů a bytů v roce 2011 počet obyvatel s moravskou národností ale opět stoupl, celkem se k ní přihlásilo 630 897 obyvatel, což činilo 6,3 % všech obyvatel České republiky. Největší podíl opět zaznamenal Jihomoravský kraj, kde se k moravské národnosti přihlásilo 21,8 % obyvatelstva, dále kraj Zlínský (16,3 %), Olomoucký (12,0 %) a Vysočina (7,0 %).\n\nBěhem mezinárodní studie s účastí lidí z Česka bylo mimo jiné zjištěno, že podoba genetického kódu Evropanů souvisí s místem jejich původu. V rámci této studie byly nad rámec výzkumu vědci izolovány vzorky obyvatel původem z Čech a Moravy. Ve vztahu k odlišnostem mezi příslušníky menších etnik tak bylo zjištěno, že mezi občany Česka pocházejících z Čech a z Moravy existují drobné rozdíly. Příčinou má být rozdílný původ obyvatel Čech i Moravy a velmi usedlý způsob života předků, protože většina obyvatelstva byla v minulosti pevně svázána s půdou.\n\nMoravané původně byli slovanský kmen sídlící kolem středního a dolního toku řeky Moravy, pravděpodobně až k jejímu soutoku s Dunajem, který si v 7. nebo 8. století zajistil převahu nad ostatními slovanskými kmeny v této oblasti a dal jim své jméno. V pramenech jsou Moravané poprvé zmiňováni roku 822, kdy jejich zástupci na vyzvání Ludvíka Pobožného přijeli spolu se zástupci ostatních slovanských kmenů usazených při východní hranici franské říše na sněm do Frankfurtu nad Mohanem.\n\nVe státě, který tento kmen v 9. století vytvořil, jméno Moravané označovalo především vyšší, politicky aktivní složku jeho společnosti, která byla nositelem státního vědomí. Identita Moravanů byla tehdy dvoustupňová. Jednak partikulární kmenová, jednak společná slovanská. V listu, jímž žádají byzantského císaře Michala III. o „učitele“, o sobě mluví jako o Slovanech, \"prosté čadi\", nikoli jako o Moravanech. Tyto společenské složky byly otřeseny pádem Velké Moravy, ale nezanikly zcela a do jisté míry uchovávaly moravské povědomí. Svědčí o tom, že když se Morava dostala do okruhu polské říše Boleslava Chrabrého, vystupovali Moravané značně politicky samostatně.\n\nBřetislav I., řešící palčivou nástupnickou otázku (5 synů), se ve své závěti rozhodl Moravu zcela nově uspořádat: byla rozdělena na 3 \"úděly\", v nichž měli vládnout mladší synové panovnického rodu. Protože zároveň měli teoreticky nárok na ústřední vládu v Praze (seniorát), byla vlastně Morava jen jakousi přestupní stanicí na cestě mladších Přemyslovců k pražskému knížecímu stolci. Sice stále považována za jednu zemi, ale z objektivního hlediska oslabená, nemohla Morava směřovat ke konstituování středověkého „národa“ tak rychle, jako tomu bylo v Čechách. Označení „Moravané“ v té době označovalo moravská údělná knížata a jejich vojenské družiny. Údělníci se pravděpodobně považovali spíš za Čechy, neboť rozhodující pro ně byla příslušnost k vládnoucímu přemyslovskému rodu, i když jsou náznaky, že Moravu považovali za svou vlast. Skutečné národní vědomí se v té době vyskytovalo zřídka a jen v zárodečné podobě, přesto se však dá soudit, že u vládnoucí vrstvy i v duchovenstvu byli obyvatelé Moravy a Čech považováni za jeden celek.\n\nCesta vedoucí k odlišování Moravanů od Čechů byla zapříčiněna politickými a hospodářskými změnami konce 12. a počátku 13. století. Tehdy došlo k vymření moravských rodin Přemyslovců a sjednocení Moravy v jeden politický celek. Dotvořila se také vrstva pozemkové šlechty, která pozvolna začala požadovat podíl na moci a během 13. století vytvořila zemskou obec jako reprezentanta moravské země vedle panovníka. Politicky se ve větší míře začala uplatňovat počátkem 14. století v souvislostí s vymřením Přemyslovců a počátkem vlády Lucemburků, kdy sice jednala v součinnosti se zemskou obcí českou, ale pomalu již hájila své vlastní zájmy. Když r. 1323 od markraběte a krále Jana získala potvrzení svých práv, vymohla si, že úřady na Moravě nemohli zastávat cizinci, za něž byli počítáni i Čechové.\n\nNa národní vědomí slovanských Moravanů lze usuzovat i podle pojmenování jazyka. Pojem \"jazyk\" se ve středověku užíval do značné míry ve smyslu dnešního \"národ\". Pro Moravany je příznačné, že svůj jazyk nazývali \"moravský\" a stejně jej nazývali i obyvatelé Čech. Na Moravě však vznikaly i prameny užívající o jazyku Moravanů označení \"český\". Je však pravděpodobné, že je to vliv němčiny, neboť Němci mezi Moravany a Čechy nerozlišovali (slovanské vesnice v německém osídlení na Moravě se často jmenovaly \"Böhmdorf\" (= Česká ves), ale v češtině byly komoleny (\"Pendorf\", \"Pendrov\"), nikoliv překládány). Bez ohledu na jeho označení se však vytvořil jeden spisovný jazyk společný pro Čechy i Moravu, užívaný jak v literatuře, tak v úředních záznamech. To bylo umožněno častými styky nejvzdělanější vrstvy Moravy i Čech, duchovenstva. Svou roli sehrálo také založení univerzity v Praze, na níž studovala značná část studentů z Moravy a zpět na Moravu přinášela české národní vědomí, jehož významným centrem univerzita byla.\n\nZa husitských válek byly posíleny jak tendence Moravany a Čechy spojující tak tendence rozdělující. Slovanští obyvatelé Moravy se k husitské víře přidali ve velké míře a po skončení válek byli s českými souvěrci spojeni nejen samotnou vírou, ale i její organizací (husitské fary na Moravě byly spravovány z Prahy). V následujících desetiletích však na Moravě rostla tolerance mezi husity a katolíky a závislost kališníků na řízení z Čech zeslábla. Úpadek pražské univerzity vedl k tomu, že již pro studenty z Moravy nebyla tak atraktivní a studenti odcházeli na německé protestantské univerzity. Jedině Jednota bratrská vyvíjela činnost způsobem, jako by Moravané a Češi byli jedním národem.\n\nBěhem husitských válek došlo k dotvoření stavovského principu správy státu. Na správě státu se vedle panovníka začala podílet šlechta (především vysoká), zeměpanská (královská) města a špičky katolické církve (zejména olomoucký biskup). Moravská stavovská obec byla na české nezávislá, jednala na ni většinou nezávisle a dostávala se s ní často i do sporů. Formálně byla Morava od dob Karla IV. lénem českého krále, ale od husitských válek už to fakticky neplatilo; přesto jednala česká stavovská obec s moravskou jako sobě podřízenou, z čehož vznikalo odcizení a pocity roztrpčení. Moravský zemský hejtman Karel starší ze Žerotína vzájemné vztahy charakterizoval slovy: \"Zdaliž oni nejsou, kteří nás opanovat a sobě podmaniti obmýšlejí, aby sami hlavou a my ocasem království jejich zůstávali?\"\n\nProtichůdné tendence ve vztahu Moravanů a Čechů se projevovaly též v kultuře. Během celého středověku byla na Moravě pěstována česká historická tradice – četly a šířily se české kroniky (Kosmova, Zbraslavská a další). Tato tradice pokračovala i v době renesanční; olomoucký biskup Jan Dubravius sám sepsal \"Dějiny království českého\", olomoucká tiskárna vydávala pro prostý lid příběhy vycházející z české historické tradice a na Moravě byla hojně čtena i Hájkova \"Kronika česká\". Ale počátkem 16. století se objevily i zárodky samostatné tradice. Podle ní neměli Moravané nic společného s praotcem Čechem, nýbrž navazují na Markomany. Tato představa vznikla v německy mluvícím učeném spolku \"Societas Marcomannica\" v Olomouci, ale začala se šířit i mezi slovanskými Moravany, přejal je i první autor díla zaměřeného výhradně na dějiny Moravy, Bartoloměj Paprocký z Hlohol (původem Polák).\nV oblasti pěstování jazyka a literatury však působila tendence opačná. Šestnácté století bylo dobou rozvoje spisovného jazyka a teoretického zájmu o něj. Vznikly první větší gramatiky a slovníky a ty nemohly nazývat jazyk dvěma názvy. Proto se v nich pojmenování \"český jazyk\" šířilo na Moravu. Zde významnou roli sehrála Jednota bratrská, pro niž čeština měla mezi ostatními jazyky výsadní postavení. Právě v moravském prostředí Jednoty vznikla nejdůležitější díla starší české literatury (Bible kralická, \"Grammatika česká\" (první česká mluvnice), \"Slabikář český\"), na nichž měli značný podíl Moravané. Je pravděpodobné, že tyto vzdělané lidi vědomí společného jazyka ovlivňovalo v jejich národním vědomí. Například pro Jana Blahoslava bylo jeho silné národní vědomí založeno především na lásce k jazyku, který pro něj byl \"český\". V jeho \"Grammatice české\" je možné najít spojení jako \"u nás Čechů\" nebo \"předkové naši, staří věrní Čechové\". Podobně pražský arcibiskup Antonín Brus z Mohelnice, původem z Moravy, sice Moravu nazýval svou matkou, ale zároveň psal v dopisech Pražanům, že vydáváním závadných knih vede \"k nemalému posměchu národu našemu českému\".\n\nKe svému češství a moravskému původu se vždy hlásil i Jan Ámos Komenský. Pro Komenského byl rozhodujícím znakem národa jazyk. Svůj národ označuje slovy \"celý národ český a moravský\", \"na tebe, národe český a moravský, vlasti milá\", nebo používal i formulaci \"český národ\" ve stejném významu. Je například autorem sbírky „\"Moudrost starých Čechů, za zrcadlo vystavená potomkům\"“. O své církvi hovoří jako o „\"Jednotě bratří českých\". “Ve svém díle Unum necessarium se podepsal jako „J. A. Comenius Moravus“, při imatrikulaci do úřední matriky akademie v Herbornu dne 30. března 1611 Komenský napsal do rubriky „oriundus“ (rodiště) údaj „\"Nivnicensis\"“ a do téže rubriky v úřední matrice university v Heidelberku dne 20. června 1613 údaj „\"Nivanus\"“, jako Nivničan (Niwniczenus) se podepsal roku 1612 také na obou svých tištěných herbornských disputacích, takto podepsal i svou latinskou báseň, věnovanou příteli Litomilovi ve své tištěné disputaci v Herbornu, když koupil Komenský v Heidelberce od vdovy po profesoru Christmannovi drahocenný rukopis epochálního díla Mikuláše Koperníka \"O pohybu nebeských těles\", podepsal se nový majitel knihy jako „\"Jan Amos Nivanus, správce církve ve Fulneku\"“.\n\nZejména šlechta měla své vlastní zájmy, které se křížily s politikou šlechty české, a u této šlechty také nikdy není doloženo označení \"Čech\". V nižších vrstvách pro jednoznačné projevy hlubšího národního vědomí v té době nejsou doklady. Jan Amos Komenský označoval Moravany za „Čechy na Moravě“ (patrně z důvodů jednoty v otázce reformace), Karel Havlíček Borovský za Hanáky, po kroměřížském sněmu na Malé Hané. Kromě Hanáků na Malé (Kroměřížsko) a Velké Hané (Olomoucko), v té době žily na Moravě také termíny jako Valaši pro obyvatele Valašska a Slováci pro obyvatele Moravského Slovácka, pro dnešní Slovensko se používal výraz „Slovač“. Samozřejmě mezi Moravany patřili početní Němci především na jihu a severu Moravy a také v Brně, Jihlavě a Olomouci.\n\nVýrazným předělem ve vývoji moravanství byla třicetiletá válka. Změny po porážce povstání, k němuž se Morava připojila, vedly k emigraci značné části inteligence a přílivu cizích šlechtických rodů, které se již s novou zemí neztotožňovaly takovou mírou jako rody šlechty předbělohorské. Tak vlastně zmizela vrstva aktivních nositelů moravanství. Na druhou stranu se moravanství rozšířilo do nižších vrstev obyvatelstva – městské kroniky běžně užívaly označení \"moravský jazyk\", ojedinělé doklady smýšlení poddaných ukazují jejich samozřejmé moravské cítění. Protože Čechy byly v té době v podobném úpadku, myšlenky na spojení s nimi se proto neobjevovaly, sounáležitost slovanských obyvatel Moravy a Čech silně upadla. Také vzdělané církevní kruhy působily v moravském duchu: Tomáš Pešina z Čechorodu (rodák z Čech) a Jan Jiří Středovský ve svých kronikách pokračovali ve svébytné dějinné tradici započaté Paprockým, rozvinuli mýtické příběhy o původu Moravanů a o jejich prvotních bájných panovnících (položili tak základ zvláštním moravským národním pověstem, které byly částečně ještě rozpracovány v lidovém prostředí během 19. století). Vše vedlo k tomu, že Moravané byli v 18. století považováni za samostatný slovanský národ vedle Čechů, a to nejen na Moravě, ale i v zahraničí.\n\nVe druhé polovině 18. století, v souvislosti s osvícenstvím, se po Evropě začal šířit novodobý nacionalismus. Snažil se překonat dosavadní stavovské rozdělení společnosti a určité množiny lidí sjednotit na základě jistých znaků v jednotné společenství. Právě toto vedlo v následujících desetiletích ke vzniku novodobých národů v Evropě. V západní Evropě se národ ztotožnil se státem, Němci ve střední Evropě, rozděleni do stovek státečků a rozptýleni po střední a východní Evropě se nemohli opírat o stát, proto položili důraz na kulturu a jazyk. Toto pojetí jejich vlivem ve střední Evropě zdomácnělo.\n\nBěhem 19. století se rozhodlo, do které národní pospolitosti budou patřit – zda do tradiční moravské zemské, vytvoří vlastní jazykově kulturní společenství nebo do již vytvářené české. První cesta se projevovala tím, že v první polovině 19. století nemělo slovanské obyvatelstvo Moravy velký zájem o společné české postoje a k českému nacionalismu se stavělo chladně. Druhá cesta, která by mohla vést k vytvoření moderního moravského národa, byla ztížena dvěma skutečnostmi: jednak Moravané mluvili podobnými dialekty jako Češi, jejich obcovací řeč byla velmi podobná českému jazyku, což bylo v době zdůrazňování role jazyka považováno za vážnou překážku, jednak – a to bylo asi rozhodující – mělo národní uvědomění slovanského obyvatelstva Moravy velké zpoždění oproti Čechám.\n\nV Čechách se česky psaná literatura rozvíjela už od konce 18. století, hrálo se české divadlo, vědci tvořili české vědecké názvosloví, vznikala umělecká díla oslavující český národ. Naproti tomu na Moravě byli národně aktivní převážně jen Němci; slovanští Moravané byli dlouho národním hnutím nezasaženi, značná část obyvatel, zejména v zaostalejších oblastech na východě, zprvu kategorii národa nepovažovala za důležitou, přednější pro ni byly otázky sociální. Několik málo moravských vlastenců bylo ve své činnosti odkázáno na plody české kultury, protože srovnatelné plody nacionalisticky moravské neexistovaly. Knihy vycházející v „moravštině“ měly výhradně praktický ráz, nesnažily se vzbuzovat jakékoli národní city, na rozdíl od situace v Čechách, kde obrozenci každou činnost (umění, hospodářství, sport) podřizovali národní myšlence.\n\nOpožděnost a nerozvinutost českého národního hnutí na Moravě měla také příčinu v nepřítomnosti centra českého kulturního dění, jakým v Čechách byla Praha. Dvě nejdůležitější moravská města, Brno a Olomouc, sice žila bohatým kulturním životem, ale ten byl orientován převážně německy či zemsky, nikoli česky, v tradičním zemském či německém duchu žila i většina ostatních větších moravských měst. V té době bylo mezi českými nacionalisty oblíbené ztotožňovat kulturu moravskou a německou, vše co bylo nečeské pro ně bylo německé, Moravané mluvící německy pro ně byli Němci a moravská kultura pro ně byla německá kultura. Šlechta na Moravě sice většinou mluvila německy, ale přesto ji národní myšlenky, i německé, nechávaly vesměs lhostejnou. Národní hnutí se nemohlo opírat ani o inteligenci, neboť převážná většina středních škol na Moravě vyučovala německy. Zbývalo mu tedy jen nepříliš vzdělané obyvatelstvo venkova, které se v první polovině 19. století teprve zbavovalo feudálních pozůstatků. Byl to obecnější jev v Evropě 19. století, že se národní hnutí malých národů opozdilo tam, kde se muselo spoléhat na venkov. Na Moravě proto ve větší míře než v Čechách (ale obdobně jako u některých jiných Slovanů) působili v českém národním duchu kněží. Byla to jediná vrstva vzdělaných, kteří nepodléhali germanizaci, ale spíše bohemizaci, neboť podstatou jejich práce byly styky s obyvatelstvem, které německy nehovořilo.\n\nSlabost a opožděnost českého národního hnutí na Moravě vedla k jeho nesamostatnosti. Vlastenci milující „moravský“ jazyk museli česky psané knihy kupovat převážně v Čechách, protože na Moravě jich vycházelo málo. V případě časopisů a novin pak byli na českou produkci odkázáni výhradně, neboť česky psaná periodika na Moravě nevycházela vůbec; o událostech v Čechách se pak dozvídali rychleji a podrobněji než o událostech na Moravě. Rovněž vlastní literární výtvory museli moravští vlastenci uveřejňovat převážně v Čechách – přispívali do českých časopisů a získávali pro ně také nové moravské čtenáře. Toto počínání samozřejmě nemohlo zůstat bez vlivu na národní smýšlení moravských vlastenců, neboť ti viděli rozdíl mezi vzkvétáním slovanského lidu v Čechách a jeho zaostalostí na Moravě. Nemůže být divu, že se s úspěchy v Čechách ztotožňovali ochotněji než s neuspokojivým stavem Moravy samé. Významnou roli sehrálo také to, že na Moravě působila řada osobností pocházejících z Čech, například František Dominik Kinský, František Dobromysl Trnka, Alois Vojtěch Šembera, František Cyril Kampelík, František Matouš Klácel. Tito čeští vzdělanci byli přesvědčeni, že národní kulturní život na Moravě je zpožděn za Čechami a je třeba mu pomoci; na Moravě působili v českém národním duchu směřujícím k připoutání slovanských obyvatel Moravy k české národněobrozenecké (nacionalistické) ideologii, neboť nikdy nepochybovali, že moravské obyvatelstvo je částí českého národa.\n\nMoravské uvědomění prodělalo během 19. století vývoj, který se dá shrnout do několika fází:\n\nPříklon Moravanů k českému národu se dokončil v posledních desetiletích 19. století, kdy se i na Moravu přenesl bojovný český nacionalismus, nesený přívrženci mladočechů. Projevilo se to také v politice, v níž moravští politici prosazovali již od 60. let tytéž požadavky (české státní právo). Přesto bylo moravanství jistým způsobem živé a proto jakékoli činy českých politiků hrozících ohrozit dosavadní samosprávu Moravy, vyvolávaly na Moravě nevoli.\n\nPřelomem ve vývoji moravského vědomí byl vznik československého státu v roce 1918. Jeho vytvoření bylo pro Moravany stejně toužebné jako pro Čechy, zejména koncem války, kdy vídeňské státní úřady odvážely z Moravy proti její vůli potraviny a suroviny. Vyhlášení československého státu v říjnu 1918 bylo na Moravě česky hovořícími obyvateli přijato s nadšením a bylo oslavováno po celé Moravě. Pravomoci zemských úřadů na Moravě (a ve Slezsku) převzala moravská pobočka Národního výboru, a to se souhlasem česky mluvících Moravanů. Ti již od konce 19. století svoje češství stavěli nad moravanství a idea samostatného českého státu pro ně byla na prvním místě.\n\nPřesto byl pocit moravanství, byť zatlačený do polohy nenárodní, v Moravanech díky staleté tradici vlastní moravské samosprávy stále živý a i po vzniku Československa očekávali, že moravská země zůstane nějakým způsobem zachována. V českých vládních kruzích však převládal názor, zastávaný již dlouhou dobu (svým způsobem vlastně odpradávna), že Morava je stejně česká jako Čechy a moravská země tedy musí být zrušena, protože je překážkou jednoty českého národa. (K tomuto postoji vydatně napomohla politika vlád R-U, které ve snaze zabránit rozšíření slovanských národních hnutí, prováděly politiku \"divide et impera\" – přes opakované žádosti tak nikdy nebylo povoleno správní sjednocení českých zemí, ale ani např. zemí chorvatských.) Státní ministerstva tak již od konce roku 1918 dávala najevo, že s další existenci zemí nepočítají. Takové snahy na Moravě odmítly všechny místní organizace českých politických stran i tisk. Vláda však nehodlala od svého záměru ustoupit a snahu země zachovat označila za „příšeru separatismu“ ohrožující mladý společný stát. A proto definitivní ústava z r. 1920 rušila země a jejich samosprávné orgány, stát měl být rozdělen na župy. Zakázáno bylo dokonce i užívání zemských vlajek. Proti zavedení župního zřízení vznikl odpor nejen na Moravě, ale – z jiných důvodů – i v Čechách, takže byla jeho platnost stále odkládána, až bylo jasné, že se neuskuteční.\n\nNakonec parlament 14. července 1927 přijal (s účinností od následujícího roku) zákon č. 125/1927 Sb. „o organisaci politické správy“, jíž bylo zemské zřízení v mírně pozměněné podobě zachováno. Podle tohoto zákona byla v rámci Československa sloučena v Zemi Moravskoslezskou Morava se Slezskem, dalšími zeměmi byly Země Česká (Čechy), Země Slovenská a Země Podkarpatoruská (Podkarpatská Rus), jejichž hranice nadále respektovaly historické hranice původních historických zemí. Tyto země však již příliš samosprávné nebyly, fakticky se staly vykonavateli rozhodnutí ústřední vlády. Vláda jmenovala i část zemských úředníků včetně zemského prezidenta. Zemím zákon nepřiřkl příliš pravomocí a některé z přiřčených země ani nenabyly, neboť se jich stát odmítl vzdát. Zemím bylo zakázáno usnášet se o otázkách politického rázu a jejich už tak malé pole působnosti podrývala i existence okresních úřadů, které měly pravomoci přinejmenším srovnatelné, ale přitom byly zcela pod kontrolou státu. Fakticky tedy nejenže správní reforma z roku 1928 neposkytla žádné části Československa autonomii, ale naopak ještě více posílila centralismus. Reakce na ni na Moravě proto dobře vypovídá o smýšlení Moravanů: obnovení země moravskoslezské bylo mezi nimi přijato s uspokojením. Obyvatelé Moravy se v krátké době po roce 1918 zcela ztotožnili s novým státem a začali se považovat především za Čechoslováky; jejich moravanství bylo i pouhým formálním charakterem existence moravské země dostatečně uspokojeno. Vše nasvědčovalo tomu, že splnění nejzákladnější podmínky – pouhé existence moravské země – moravanství dostatečně uspokojovalo a po jejím splnění jinak skomíralo. Přesto nezaniklo úplně, částečně ho přiživovala politika státu, ponechávající Moravě nejmenší možnosti rozhodovat o sobě v celých dějinách (aniž někdo tušil, že v budoucnu nebudou žádné). V některých jedincích to vyvolávalo protičeské pocity; nejznámější případ je Petr Bezruč (sám Slezan), který ve svých básních oslavil připojení Valtic k Moravě, nikoli Československu, a v básni \"Polská Ostrava\" se obával o osud moravského národa v ní, nikoli českého nebo československého. Takové případy však byly ojedinělé.\n\nDruhá světová válka způsobila, že se česky mluvící obyvatelé Moravy a Čech ještě více semkli než dříve. Nacisté považovali všechny Slovany za podlidi, které je třeba germanizovat či vyhubit. Přestálé nebezpečí výrazně upevnilo československé smýšlení česky mluvících Moravanů. Různé spolky například dávaly své češství najevo přívlastkem \"český\" ve svém názvu, i když už nebylo třeba rozlišovat mezi českou a německou Moravou. Přesto však zemské orgány v čele s předsedou Zemského národního výboru Františkem Loubalem začaly po válce hájit zájmy Moravy proti centralismu státu s větší rázností, než tomu bylo v období 1. republiky. 18. července 1945 se v Brně sešli představitelé okresních a místních národních výborů a přijali prohlášení, že Morava musí být zachována jako nedělitelný politický, hospodářský a kulturní celek, aby mohla žít svým vlastním životem. Místo jednání, Zemský dům (dnes Nová radnice), byla kromě obvyklých československých a sovětských vlajek ozdobeno i vlajkami moravskými, poprvé od doby, kdy byly v r. 1920 zakázány.\n\nVe stejné politice prosazování práv Moravy pokračovalo i zemské zastupitelstvo po volbách v říjnu 1945, v jehož čele opět stanul František Loubal – požadovalo zřízení důležitých úřadů, škol či jiných institucí na Moravě, pokud už podobné byly v Čechách nebo na Slovensku, odmítalo snahy přenášet některé instituce z Moravy do Prahy, protestovalo proti diskriminaci Moravy v zásobování základními surovinami, požadovalo silnou finanční a daňovou samosprávu. Rovněž sjezd Národní fronty na Moravě v prosinci 1945 odsoudil státní centralismus a naopak neúměrné zatížení Moravy břemeny a povinnostmi. Chování státu způsobilo, že Moravané se poměrně rychle odklonili od spontánních projevů svého češství bezprostředně po válce ke stále většímu zdůrazňování svých odlišností, poukazem na odlišný lidový svéráz a odlišné historické tradice. Při národopisných akcích se poprvé od vzniku Československa začala zdůrazňovat „\"duše Moravanů\"“.\n\nPražským úřadům se sebevědomí moravských orgánů nelíbilo a jako reakce na ně se začínaly objevovat hlasy požadující zrušení zemského zřízení, údajně nepružného a nákladného, a jeho nahrazení župním zřízením. Pro ostatní strany Národní fronty nešlo o důležitý bod, velmi se však o něj zasazovali komunisté. Jejich zastoupení v Moravskoslezském zemském výboru bylo menšinové, zato však měli většinu ve Slezské expozituře. Pokoušeli se proto nejprve o vytvoření samostatné Země slezské. Zemský národní výbor a hlavně jeho předseda František Loubal však komunistické snaze zabránil. Poté, již od počátku roku 1946 se proto KSČ orientovala na zrušení zemského zřízení. Naopak jeho zachování bránila Československá strana lidová, ostatní strany se k zemskému zřízení stavěly vlažně. Ve volbách 26. května 1946 zvítězili komunisté, a i když v Zemi moravskoslezské získali menší podíl hlasů než v celostátním měřítku, byl složení Zemského národního výboru obměněno tak, že v něm komunisté získali většinu. Národní výbor se poté změnil z ochránce práv Moravy v poslušný nástroj pražské vlády, jejímž předsedou se stal rovněž komunista Klement Gottwald. Po uchopení moci komunisty v únoru 1948 dostaly plány na zrušení zemí, na Moravě podporované komunisty vedeným Zemským národním výborem, zelenou a 1. ledna 1949 je nahradilo množství malých krajů.\n\nPočáteční období komunistické diktatury vedlo k velkému útlumu moravanství, podobně jako v období druhé světové války. Lidé, kteří se postavili do služeb komunistické strany, neměli na zachování Moravy a jakýchkoli svébytností jejích obyvatel zájem, ostatní museli čelit základním existenčním problémům spojeným se ztrátou základních svobod, udavačstvím, často ztrátou zaměstnání a všeobecným strachem. Otázka postavení Moravy a Moravanů byla odsunuta na okraj zájmu. Moravanství se mohlo opřít pouze o svérázný lidový folklór, který však byl politicky neškodný, protože nebyl celomoravský, omezoval se jen na některé oblasti Moravy; navíc se podporoval pouze folklór slovácký, naproti tomu folklór Hané jakožto symbol bohatého sedláctví byl potlačován. Později se objevila další věc, archeologické vykopávky velkomoravských center v povodí Moravy. Komunistická vláda výzkum podporovala, protože chtěla dokázat vyspělost staré slovanské kultury a dodat tak argumenty své politice vůči Němcům v posledních desetiletích, a Moravané byli zmiňováni jen jako kmen, který byl společným předkem Čechů a Slováků. Na Moravě však vedly výsledky výzkumů k hrdosti na vlastní předky, na svoji zem a její minulost. Ačkoli to vůbec komunisté neměli v úmyslu, vedly k novému sebevědomí obyvatel Moravy a oživení moravanství. Jeho výrazným projevem byla v Brně v r. 1963 zahájená výstava \"Velká Morava\", která se setkala s neobvykle velkým zájmem návštěvníků. Kromě zájmu o moravskou archeologii se moravanství mohlo projevovat ještě ve sportu, jiné projevy již nebyly možné.\n\nKoncem 20. století bylo moravanství přirovnáno k ponorné řece Punkvě – podobně jako ona plyne tiše pod povrchem, ale čas od času se vynoří na povrch. To se stalo také v roce 1968. Již několik let komunistická vláda zmírňovala tvrdost své diktatury a v lednu 1968 došlo i ke změnám ve vedení KSČ. Na tyto změny československá společnost reagovala oživením zájmu o témata, o kterých se dosud nesmělo mluvit a psát. Slováci okamžitě využili uvolněné společenské situace k předložení vlastních politických požadavků a začali volat po federativní přestavbě Československa, v níž spatřovali spravedlivé uspořádání pro svůj národ. Podobné volání však překvapivě zaznělo i z Moravy. Jako asi první, 2. dubna vydali prohlášení pracovníci Moravského muzea v Brně, v němž požadovali obnovu Moravy v souvislosti s připravovanou federalizací Československa. 16. dubna podobné prohlášení vydali jihomoravští a severomoravští novináři na sjezdu v Olomouci. 17. dubna se dokonce ve prospěch obnovení Moravskoslezské země vyjádřil Jihomoravský krajský národní výbor a obdobné názory se objevily i ve vedení druhého moravského kraje, třebaže ten byl zprvu k myšlence Moravskoslezské země spíš chladný. Na Moravě vyvolala otázka obnovení vlastní země velkou pozornost, v její prospěch se vyslovovalo mnoho jednotlivců, ale také celých podniků, různých společenských organizací, mluvilo se o ní na veřejných shromážděních a psal o ní denní tisk. Vznikla diskuse, zda bude lepší moravská země v rámci budoucí České republiky nebo samostatná republika vedle Čech a Slovenska. Mezi lidmi nakonec převážil druhý názor, myšlenka trojfederace. Hlavním zastáncem jejího prosazení se stala v květnu založená Společnost pro Moravu a Slezsko, sdružující zprvu především vědce a umělce, v jejím čele stanul Boleslav Bárta. Společnost okamžitě získala značnou podporu moravského lidu (v srpnu měla 200 000 registrovaných členů v 600 místních výborech po celé Moravě) a organizovala další akce směřující k rozšíření svých názorů na Moravě a také k přesvědčování slovenských a českých politiků a občanů, neboť na Slovensku i v Čechách si moravských iniciativ nevšímali nebo je dokonce považovali za odvádění pozornosti od skutečně důležitých problémů. Bratislavští a pražští komunisté se však již v době největší podpory myšlenek SMS rozhodli, že vytvoří federaci „dvou bratrských národů“, na národnostním principu. Společnost pro Moravu a Slezsko přiznávala, že obyvatelé Moravy a Slezska jsou součástí české národní pospolitosti, ale přesto sociologicky a psychologicky odlišnou větví, která má své specifické hospodářské a kulturní potřeby. Zajištění těchto potřeb však v pražském vedení KSČ nenalezlo pochopení a po sovětské invazi bylo jasné, že se Moravané splnění svých tužeb nedočkají. Společnost pro Moravu a Slezsko se ještě marně pokoušela zajistit alespoň autonomii Moravy uvnitř České socialistické republiky a počátkem roku 1969 začala v Brně vydávat časopis \"M-týden\" (\"Moravskoslezský týden\"), který si získal mnoho čtenářů, neboť jako jediný psal ve prospěch Moravy v době, kdy již diskuse o Moravě byly potlačovány.\n\nSe zánikem politické svobody se zdálo, že i Morava je odsouzena k zániku. Ještě v listopadu 1969 prohlásil místopředseda české vlády Ladislav Adamec, že specifika Moravy a Slezska jsou dostatečně obhájena řešeními, která zavedli komunisté a že vlastní administrativně správní uspořádání pro ně není možné. O možné samosprávě Moravy (a Slezska) se dále na oficiální úrovni už nemluvilo. Moravanství přesto existovalo dál, nyní poznamenané už druhou křivdou v průběhu dvou desetiletí. Moravané nabyli pocit, že ač se vždy hlásili k českému národu a nechtěli jej rozbíjet, český národ odmítal s nimi mít cokoli společného; dospěli proto k názoru, že své moravské smýšlení zachovají pouze v moravském národě, odlišném od národa českého. Moravanství se tak v myslích některých Moravanů vrátilo k myšlenkám poloviny 19. století, o nichž si již i na Moravě dosud všichni mysleli, že jsou překonány historickým vývojem.\n\nV roce 1968, kdy se značná část Moravanů bouřlivě dovolávala svých odedávna existujících práv na samosprávu, ještě vůbec nikdo nepřišel s myšlenkou moravského národa. Přerod moravského smýšlení byl proto poměrně rychlý, neboť o sobě dával vědět již od počátku 80. let, zatím ne veřejně, pouze v okruhu disidentského hnutí. Jedna ze skupin se vytvořila kolem právníka Miroslava Richtera, který se snažil o obrodu a propagaci moravského uvědomění v souvislosti se svou silnou katolickou vírou. Lidé, zejména mladí, kteří s ním spolupracovali, již byli zaměřeni moravsky národně. Koncem 80. let se vytvořila další skupina kolem rovněž mladých lidí vydávajících brněnskou verzi samizdatového časopisu \"Střední Evropa\". Již v prvním čísle vyjádřili záměr zabývat se moravskou identitou a otiskli studii básníka Zdeňka Rotrekla \"Existence Moravy ve střední Evropě\". Téma vyvolalo překvapivě velký zájem čtenářů, z nichž někteří zveřejnili i své příspěvky. Shodli se v nich, že existuje „moravský životní pocit“, „moravanství“, jen menšina z nich se však přihlásila k existenci moravského národa. Mezi českými čtenáři časopisu téma Moravy vyvolalo pobouření a obvinění (z hlediska Moravanů nespravedlivé), že se brněnská redakce místo aktuálních problémů věnuje přežitým tématům dávné minulosti.\n\nJiž v prvních dnech po listopadovém převratu Miroslav Richter v Brně založil Moravské občanské hnutí, vzápětí obnovil po dvacetileté přestávce Společnost pro Moravu a Slezsko Boleslav Bárta; možnost, že by obě hnutí spolupracovala, ztroskotala na neshodách obou vůdců. Moravské občanské hnutí také vydávalo občasník „Moravské listy“. Větší ohlas získalo Bártovo hnutí, na rozdíl od MOH také výrazné zastoupení ve volbách v červnu 1990 do federálního i českého parlamentu. Za něj zvolení poslanci navrhli obnovení zemského zřízení, to však bylo zamítnuto. Členové Moravského občanského hnutí na volební neúspěch reagovali odchodem z něj. Nechtěli však vstupovat do Společnosti pro Moravu a Slezsko, protože ta odmítala myšlenku moravského národa, s níž se ztotožnili. Založili tak Moravskou národní stranu, čímž vznikla poprvé ve 20. století organizace hlásající myšlenku moravského národa.\n\nNa Moravě o sobě přívrženci názoru o moravském národu dávali v menší míře vědět již od konce roku 1989 a během roku 1990, do výraznějšího povědomí obyvatel Československa se však dostali až se zveřejněním výsledků sčítání lidu, které se konalo koncem března 1991. V něm se ke svému přesvědčení přihlásili lidé, kteří doposud nevyvíjeli viditelnou veřejnou aktivitu. Do té doby zdánlivě jednotná česká národnost se tak, podle závěrů Českého statistického úřadu do určité míry uměle v důsledku medializace moravské národnostní problematiky, rozložila na českou, moravskou a slezskou. Pravdou ovšem je, že po celou dobu Československa nebylo k moravské ani slezské národnosti vůbec přihlíženo a Moravané a Slezané byli automaticky započítáni mezi Čechy. Ve sčítání lidu v tomto roce se přihlásilo k moravské národnosti 1 362 313 občanů České republiky, tj. 13,2 % obyvatelstva, více než 50% podíl obyvatelstva měla v okresech Blansko, Brno-město, Brno-venkov, Břeclav, Hodonín, Kroměříž a Vyškov. Moravská národnost přitom nebyla uvedena v demonstrativním výčtu národností ve sčítacích arších.\n\nDne 1. ledna 2000 nabyl účinnosti Ústavní zákon o vytvoření vyšších územních samosprávných celků schválený 3. prosince 1997. Hranice nově vzniklých celků, v hrubých rysech kopírující původní členění z dob komunistického Československa, opět nerespektují tradiční zemské hranice. To se nejvýrazněji projevuje u kraje Vysočina, rozkládajícího se zhruba stejným dílem na historických územích Čech a Moravy, dále začleněním Svitavska do kraje Pardubického a Dačicka ke kraji Jihočeskému.\n\nV červenci roku 2000 oslovil Petr Uhl, předseda Rady vlády pro národnostní menšiny, vládu Slovenské republiky s požadavkem na vyřazení Moravanů ze seznamu státem oficiálně uznávaných menšin. Slovenská vláda však žádosti nevyhověla a moravská národnost nadále zůstává oficiálně evidovaným údajem. V roce 2011 se k moravské národnosti na území Slovenska přihlásilo 3286 osob (0,1 %). Moravskou menšinu v Radě vlády Slovenské republiky pro národnostní menšiny a etnické skupiny zastupuje občanské sdružení Moravský kultúrny zväz, založené v roce 2007.\n\nPři sčítání lidu v roce 2001 se k moravské národnosti přihlásilo 380 474 občanů České republiky, tj. 3,7 % obyvatelstva. Ve srovnání s rokem 1991 se při sčítání lidu v roce 2001 přihlásilo téměř milion osob opět k národnosti české. Největší koncentrace obyvatel hlásících se k moravské národnosti byla v Jihomoravském kraji, nejvíce v okresech Brno-venkov a Blansko. K moravské národnosti se hlásili více muži než ženy. Nejmenší podíl měla moravská národnost ve věkové kategorii nad 75 let a více, největší podíl ve věkové kategorii 15 až 24 let a 45 až 59 let.\n\nOtázka samostatné moravské národnosti, odlišné od národnosti české, bývá spojována se snahami o obnovu moravské samosprávy. Politická strana Moravané proto požadovala, aby ve sčítání lidu v roce 2011 byla moravská národnost výslovně uvedena na sčítacích arších. V souvislosti s množícími se dotazy od obyvatel a zájmových hnutí na otázku moravské národnosti při sčítání obyvatel v roce 2011 vydal ČSÚ tiskovou zprávu, že \"… do sčítacích formulářů je možno vyplnit jakoukoliv národnost, včetně moravské.\"\n\nPodle předběžných výsledků Sčítání lidu, domů a bytů v roce 2011 počet obyvatel, hlásících se k moravské národností oproti roku 2001 vzrostl na 522 474 osob. Podle zdrojů se k ní celkem přihlásilo 630 897 obyvatel, což činí 6,7 % všech obyvatel České republiky a přibližně 18 % obyvatel Moravy, přičemž z uvedeného počtu 630 897 si jako jedinou moravskou národnost uvedlo 522 474 osob a zbylých 108 423 osob si uvedlo moravskou národnost v kombinaci s jinou národností.\n\n\n\n"}
{"id": "68763", "url": "https://cs.wikipedia.org/wiki?curid=68763", "title": "NBCUniversal", "text": "NBCUniversal\n\nNBCUniversal je americká mediální společnost, dříve známá pod názvem \"Vivendi Universal Entertainment\". Po krachu mateřské Vivendi Universal byl vytvořen společný podnik s NBC. Koncern je jednou z vedoucích světových mediálních a zábavních společností, které se mají za svůj cíl vývoj, výrobu a marketing zábavy, novinek a informací pro globální publikum. Od roku 2013 vlastní celou NBCUniversal konglomerát Comcast.\n\nSoučástí koncernu je i filmové studio Universal Studios.\n\n"}
{"id": "68764", "url": "https://cs.wikipedia.org/wiki?curid=68764", "title": "Viacom", "text": "Viacom\n\nViacom je americká mediální společnost. Původní název byl \"CBS Films\" a od 1. ledna 2006 se společnost jmenuje CBS Corporation. Důvodem je rozdělení koncernu Viacom.\n\nNové společnosti vytvořené po separaci:\nMTV, VH1, CMT, Nickelodeon, Comedy Central, BET\n\n"}
{"id": "68765", "url": "https://cs.wikipedia.org/wiki?curid=68765", "title": "Vzpomínky jako kapky deště", "text": "Vzpomínky jako kapky deště\n\nVzpomínky jako kapky deště (おもひでぽろぽろ, \"Omoide poro poro\") je japonský animovaný film (anime) režiséra Isao Takahaty (\"Hrob světlušek\") produkovaný studiem Ghibli. Film vychází ze stejnojmenné mangy od Hotaru Okamoto a Juko Tone a vyšel 20. června 1991. Přestože jde film svým žánrem i stavbou naprosto proti dosavadním tradicím animovaného filmu i anime, zaznamenal v japonských kinech neočekávaný úspěch.\n\n\"Vzpomínky jako kapky deště\" je poměrně neobvyklé anime - na rozdíl od většiny filmů tohoto žánru neobsahuje žádné akční ani milostné scény a spíše než o dobrodružný nebo romantický film jde o psychologické drama. Spolu s hlavní hrdinkou se divák vrací do dětství, kterým jej provází její dětské já. Spolu s analýzou svého dosavadního života hrdinka hledá sama sebe a řeší vztahy se svým okolím v současnosti.\n\nFilm je známý je i pod svým anglickým názvem \"Only Yesterday\". \"Omohide poro poro\" znamená doslova \"Vzpomínky kap kap\" (poro je japonský citoslovce pro dopad kapky či slzy).\n\n\n"}
{"id": "68767", "url": "https://cs.wikipedia.org/wiki?curid=68767", "title": "Metro-Goldwyn-Mayer", "text": "Metro-Goldwyn-Mayer\n\nMetro Goldwyn Mayer (Psáno též jako MGM, M-G-M, Metro-Goldwyn-Mayer Pictures, Metro-Goldwyn-Mayer, nebo Metro) je americká mediální společnost zaměřená na produkci a distribuci filmů a televizních pořadů.\n\nStudio bylo založeno v roce 1924, když Marcus Loew a Louis B. Mayer spojili společnosti Metro Pictures, Goldwyn Pictures a Louis B. Mayer Pictures. Její sídlo se nachází v Beverly Hills v Kalifornii.\n\nV roce 1971 bylo oznámeno, že se MGM hodlá spojit s 20th Century Fox, plán se však nikdy nestal skutečností. V průběhu následujících 39 let studio často měnilo svého majitele až do 3. listopadu 2010, kdy studio požádalo o bankrotovou ochranu před věřiteli. Z konkurzu se dostalo 20. prosince 2010, kdy se manažeři Spyglass Entertainment, \"Gary Barber\" a \"Roger Birnbaum\" společně stali předsedy a výkonnými řediteli společnosti Metro-Goldwyn-Mayer.\n\nOficiálním heslem studia je \"\"Ars Gratia Artis\"\", což je latinský výraz pro \"\"umění pro umění\"\". Logem studia je řvoucí lev obklopený kruhem z filmu. Logo, ve kterém se nalézá lev Leo, bylo vytvořeno již v roce 1916 pro Metro Goldwyn a v roce 1924 bylo aktualizováno pro MGM. Logo bylo původně tiché, lví řev byl přidán do loga poprvé v srpnu 1928.\nV Hollywoodu bylo dominantním studiem s vysokým postavením. Přestože se filmům studia velmi dařilo, prodělaly v roce 1960 značné množství peněz . V roce 1967 se společnost stala druhým největším akcionářem. V roce 1969 Kirk Kerkorian koupil 40 % společnosti. Studio produkovalo pět až šest filmů za rok s produkcí jiným studií.\n\nStudio krom \"Toma a Jerryho\" proslavil také nový film \"James Bond\" který na plátnech sklízel velký úspěch. Aby studio zvýšilo svoji produkci, začalo investovat, čímž vzniklo mnoho dluhů. Další dluhy nastaly v roce 1980 a brzy 1990. Dne 5. srpna 1986 studio zakoupil Turner Broadcasting System za 1,5 miliardy dolarů. Firma Turner Broadcasting System studio pod svými křídly drželo celých 74 dnů a poté ji prodalo zpět. Mnoho laboratorních zařízení bylo prodáno Lorimar-Telepictures. V roce 1989 se společnost snažila zakoupit firma Qintex, ale dohoda se zhroutila. V roce 1997 MGM zakoupila firma Metromedia za 573 000 000 dolarů. V roce 1999 získala vysílací práva na více než 800 svých filmů. V roce 2001 zakoupila 20% společnosti firma Cablevision Systems za 825 000 000 dolarů. Firma Universal Studios se pokoušela MGM v roce 2003 převzít, ale to se ji nepodařilo a byla nucena prodat některé ze svých investic do kabelových kanálů (s ohledem na ztrátu 75 milionů dolarů na dohodě). Dluhy negativně ovlivnily obchody MGM. Dne 23. září 2004 studio MGM získaly v rámci partnerství firmy Sony Corporation of America, Comcast, Texas Pacific Group, (TPG Capital (\"nyní LP\")), Providence Equity Partners a další investoři. V Las Vegas se též nachází hotel a kasino s názvem \"MGM Grand\", jež nechal v 70. letech vybudovat tehdejší majitel studia MGM Kirk Kerkorian. Dnes již však tento hotel a kasino nemají se společností MGM nic společného.\n\nV roce 1919 zakoupil filmový magnát Marcus Loew společnost Metro Pictures Corporation aby zajistil stálou dodávku filmů pro svůj řetězec divadel. Jelikož tyto filmy nebyly příliš úspěšné, rozhodl se pro zlepšení jejich kvality v roce 1924 zakoupit společnost Goldwyn Pictures. Tento nákup vyžadoval aby někdo dohlížel na nově probíhající operace v Hollywoodu, jenže Marcusův dlouholetý asistent Nicholas Schneck byl potřeba v hlavním sídle v New Yorku aby dohlížel na zdejších 150 divadel. Tuto situaci řešil po dohodě s Louisem B. Mayerem nákupem jeho filmové společnosti Louis B. Mayer Pictures. Mayer se stal hlavou nově pojmenované společnosti Metro-Goldwyn-Mayer společně s Irvingem Thalbergem jako vedoucím výroby. MGM během prvních dvou let vytvořilo více než 100 celovečerních filmů. V roce 1925 představilo extravagantní a úspěšný film \"Ben-Hur\" se ziskem 4.7 milionu dolarů. Marcus Loew zemřel v roce 1927 a kontrolu nad společností převzal jeho asistent Nicholas Schneck. V roce 1929 se Schneckovým souhlasem zakoupil William Fox podíl rodiny Loewových, s čímž Mayer a Thalberg rázně nesouhlasili. Za nedlouho, v létě 1929 byl Fox vážně zraněn při automobilové nehodě. V době po jeho uzdravení, na podzim roku 1929 však americký trh zasáhl krach na burze, který Foxe téměř zničil stejně, jako zničil jakoukoli šanci na sloučení společností. Schneck a Mayer spolu nikdy nevycházeli \"(Mayer dokonce Schnecka - svého vedoucího nazýval \"Pan Skunk\")\", jenže Foxův neúspěch jejich nepřátelství ještě prohloubil.\n\nOd samého počátků MGM vyslýchalo potřeby diváků a zakládalo na propracovanosti snímků. Mayer a Thalberg začali postupně vytvářet nové hvězdy. Mezni nimi třeba Greta Garbo, John Gilbert, William Haines, Joan Crawford a Norma Shearer. Zavedené jména jako Lon Chaney, William Powel, Buster Keaton a Wallace Beery byli najati z jiných studií. Najímali také nejlepší režiséry jako třeba King Vidor, Clarence Brown, Erich von Stroheim, Tod Browning a Victor Seastorm. Příchod mluvených filmů v letech 1928-1929 dal příležitost vzniku nových hvězd.\n\nMGM bylo jedno z prvních studií, které experimetovalo s natáčením barevných snímků pomocí Technicoloru. Použitím dvoubararevným Technicolor procesem MGM natočilo například The Uninvited Guest (1923), The Big Parade (1925), Ben-Hur (1925) a další. V roce 1928 MGM představilo film The Viking - první kompletní Technicolor snímek se zvukem (synchronizované zvukové efekty, hudba, avšak bez mluveného dialogu).\n"}
{"id": "68770", "url": "https://cs.wikipedia.org/wiki?curid=68770", "title": "Miranda IM", "text": "Miranda IM\n\nMiranda IM je aplikace pro komunikaci a Instant Messaging, podporující celou řadu protokolů, který je určený pro 32bitové verze Windows a od verze 0.9 byla přidána i oficiální 64bitová verze pro Windows. Jedná se o open source a free software. Díky tomu, že používá málo operační paměti, běží rychle i na starších PC. Její filozofií je \"rozbalit a používat\" – což je výhodné např. na počítačích, kde uživatel nemá práva k instalaci programů či chce mít své \"povídátko\" vždy u sebe, např. na USB flash disku (pokud se nepoužívá mnoho pluginů, tak dokonce i na disketě).\n\nOproti svým konkurentům má výhodu, že je velmi jednoduchá na používání, přehledná, snadno se instaluje a nezobrazuje ani žádná reklamní okna ani bannery, takže při chatování nic neruší.\n\nV roce 2012 vznikl nezávislý fork pod názvem Miranda NG (\"New Generation\"). Oficiální webové stránky Miranda IM přestaly v srpnu 2019 fungovat.\n\nJednou z nesporných výhod pro neanglicky mluvící uživatele je to, že Miranda má po instalaci správného lokalizačního balíčku i rozhraní v jiném jazyce, včetně češtiny.\n\nPlugin je doplněk původního programu, který programu přidá další možnosti.\nMiranda jako taková má pouze nejzákladnější funkce a další si lze přidat ručně, takže na počítači je jen to, co uživatel potřebuje.\n\nVšechny pluginy jsou soustřeďovány na jedno místo, kde lze najít v menu seznam všech pluginů, které na webu jsou ke stažení a jejichž seznam je značně obsáhlý. Na stránce funguje i vyhledávání kde podle zadaných slov se v databázi vyhledá ty pluginy, které svým názvem zadání odpovídají. Stažené a případně rozbalené pluginy (soubory DLL) stačí nakopírovat do složky „Plugins“ v adresáři Mirandy a poté je případně aktivovat v nastavení v příslušném menu (v české verzi to jsou „Doplňky“).\n\nMiranda je díky pluginové politice velice flexibilní. Na výběr je okolo 500 pluginů, které jsou také zdarma. Díky filosofii, že pluginy vytváří prakticky kdokoliv, se Miranda a její služby velice rychle rozšiřují, samozřejmostí je například chat přes Skype, Jabber, MSN, RSS, ICQ.\n\nPluginy umožňují používat i různé skiny Mirandy. Mnohé z nich program udělají přehlednějším a použitelnějším. To se týká především samotného komunikačního okna.\n\nMezi nevýhody pluginů patří (paradoxně) jejich množství, které měně zkušeným uživatelům může připadat matoucí, jak při jejich hledání (najít v dlouhém seznamu ten správný) tak i při následné správě. A také nezávislost původního programu na pluginech někdy může vést ke konfliktu, kdy po aktualizování samotného messangeru dojde k nekompatibilitě s některým z pluginů, či někdy naopak může aktualizovaný plugin vyžadovat novější verzi messangeru než jakou aktuálně uživatel má.\n\nV takovém případě je nutné najít si novější verzi samotné Mirandy (na oficiálních stránkách Mirandy je vždy ke stažení nejnovější verze) nebo pluginu, která je s novou verzí samotného programu již kompatibilní. Výjimečně se může stát, že buď ještě nová verze pluginu nebyla vytvořena a nebo že na vývoji daného pluginu se již nepracuje.\n\nTěmto problémům s náhlou nekompatibilitou lze předejít průběžnou aktualizací Mirandy i jednotlivých pluginů, pro niž dokonce existuje plugin, který přes internet kontroluje zda pro používané pluginy neexistuje nová verze a pak na novou verzi uživatele upozorní a nabídne aktualizování.\n\n\n\n\nMiranda Pack je připravený a nakonfigurovaný balíček Mirandy tak, aby uživateli nejvíce vyhovoval. Zkoumání velkého množství dostupných pluginů může být často velmi zdlouhavým a náročným procesem. Mnoho nadšenců připravuje takovéto Miranda Packy, aby snížila uživatelům starosti s poměrně komplikovanou konfigurací. Díky packům popularita Mirandy stále stoupá.\n\n\n"}
{"id": "68771", "url": "https://cs.wikipedia.org/wiki?curid=68771", "title": "Studio Ghibli", "text": "Studio Ghibli\n\nStudio Ghibli () je japonské animátorské filmové studio a pobočka vydavatelství Tokuma šoten. Jejich anime filmy jsou celosvětově úspěšné a sklízejí ohlas u kritiky i publika – řada z nich se řadí k nejsledovanějším anime filmům známým mimo Japonsko. Někdy se studiu Ghibli přezdívá „japonské studio Disney“ podle podobné míry popularity jeho děl v Japonsku.\n\nStudio Ghibli bylo založeno v roce 1985 a vede jej všeobecně respektovaný režisér Hajao Mijazaki spolu se svým kolegou Isao Takahatou. Počátky studia se datují zpět do roku 1983 k filmu \"Naušika z Větrného údolí\", po jehož vydání bylo vytvořeno studio, aby zastřešilo další produkci týmu. Jeho mateřskou společností je Tokuma, která také nakládá s právy na jednotlivé filmy.\n\nJméno Ghibli pochází z italské přezdívky pro saharská průzkumná letadla z druhé světové války, původně z arabského výrazu ghibli (v italštině \"sirocco\", jiný výraz pro\" \"horký vítr vanoucí Saharou). Jeho japonská výslovnost je však /džibri/ nebo /džiburi/. Podle jedné domněnky za jménem stojí úmysl zakladatelů do světa anime vnést nový vítr; jeden ze zakladatelů, Hajao Mijazaki, je známým milovníkem létání a italskému letectvu také později věnoval film \"Porco Rosso\". Logem Studia Ghibli je Totoro, postava z filmu \"Můj soused Totoro\".\n\nMezi nejznámější filmy studia Ghibli patří Mijazakiho \"Cesta do fantazie\" a \"Princezna Mononoke\" nebo Takahatův \"Hrob světlušek\". Celkem doposud studio vydalo 23 celovečerních filmů.\n\n\n\n\n\n\n\n"}
{"id": "68776", "url": "https://cs.wikipedia.org/wiki?curid=68776", "title": "Vienna Independent Shorts", "text": "Vienna Independent Shorts\n\nVienna Independent Shorts (VIS) je největší festival krátkého filmu v Rakousku.\n\nVienna Independent Shorts je pořádán od roku 2004. Festival se koná každoročně koncem května v Vídeň. Přijímány jsou krátké filmy do 30 min. Od roku 2005 byla udělena cena \"Golden Shorts\".\n\nKategorizace:\n\nFestival je pořádán nezávislou organizací \"Independent Cinema\".\n\n"}
{"id": "68777", "url": "https://cs.wikipedia.org/wiki?curid=68777", "title": "Kořenov", "text": "Kořenov\n\nKořenov (německy \"Bad Wurzelsdorf\") je horská obec v okrese Jablonec nad Nisou, na rozhraní Jizerských hor a Krkonoš, mezi Harrachovem a Desnou. Velká část území obce leží v Chráněné krajinné oblasti Jizerské hory. Původní obyvatelstvo bylo převážně německé, po vysídlení Němců se do opuštěných chalup nastěhovali Češi a množství objektů začalo sloužit k rekreačním účelům.\n\nNa počátku roku 2012 zde žilo 966 obyvatel, v roce 2006 to přitom bylo 1012. V současnosti zde žije  obyvatel.\n\nObec Kořenov vznikla v roce 1960 sloučením obcí Polubný, Příchovice (i s osadou Rejdice) a Jizerka. Kořenov byl před tímto sloučením místní části obce Polubný.\n\nNejstarší částí obce jsou Rejdice, které byly založeny již v roce 1577. V letech 1850–1920, 1939–1945 a 1949–1960 patřila osada Rejdice k obci Příchovice, v letech 1920–1938 a 1945–1949 byly samostatnou obcí. Dolní část Rejdic leží při silničce z Příchovic do Zlaté Olešnice, horní část Rejdic při cestě u horního konce dnešní rejdické sjezdovky. K Rejdicím patří i osada Počátky při silnici II/290 od Vysokého nad Jizerou.\n\nPolubný je od roku 1793, kdy zde byl vysvěcen kostel svatého Jana Křtitele, sídlem farnosti, 19. října 1899 byl povýšen na městys. Obec se skládala z částí a osad Dolní Polubný, Horní Polubný, Kořenov, Černá Říčka, Zelené Údolí, Ničovy domky, Kobyla, Merklov, Novina, Růžodol, Souš, Václavíkova Studánka. Dolní Polubný byl odtržen od obce Polubný a připojen k Desné roku 1949. Do roku 1959 zde středem řeky Jizery procházela státní hranice s Polskem a tak jsou nyní součástí katastru Polubného i pozemky, které leží na historickém území Slezska.\n\nPříchovice se původně skládaly z osad a částí Dolní Příchovice, Horní Příchovice, Pustiny, Morava, Libštát, Potočná, Nová Huť, Tesařov a mnoha samot a samostatnou obcí byly v letech 1850–1960, 28. dubna 1897 byly povýšeny na městys. Od roku 1690 byl v Příchovicích dřevěný kostel svatého Víta, roku 1862 znovu vysvěcen po zásadní přestavbě. Farnost byla v Příchovicích zřízena roku 1736.\n\nJizerka byla v letech 1850–1936 součástí obce Bílý Potok, v letech 1936–1959 samostatnou obcí.\n\nV Kořenově se nachází také:\n\n"}
{"id": "68779", "url": "https://cs.wikipedia.org/wiki?curid=68779", "title": "Korveta", "text": "Korveta\n\nKorveta je rychlá, obratná a malá válečná loď s relativně silnou výzbrojí, která je obvykle dlouhá 50 až 95 metrů a má výtlak v rozmezí od 500 do 2 000 tun.\nAčkoliv je hlavním úkolem většiny korvet boj s hladinovými plavidly protivníka, mají na rozdíl od raketových člunů k dispozici také protivzdušnou a protiponorkovou výzbroj. Moderní korvety také často disponují přistávací plochou pro vrtulník.\n\nKorvety mohou samostatně působit na otevřeném moři delší dobu než raketový člun (obvykle 10 až 16 dnů) a mají také rozmanitější výzbroj i vybavení (zejména pro průzkum). Vůči mnohem větším fregatám a torpédoborcům však pochopitelně mají omezenou dobu působení na otevřeném moři, jasně horší schopnosti operovat na rozbouřeném moři, méně dokonalé systémy velení a jejich výzbroj i prostředky průzkumu pokryjí menší oblast.\n\nPojem korveta není jednoznačný. Některé menší korvety bývají často označovány za raketové čluny a některé korvety větších rozměrů bývají řazeny k fregatám. Kromě toho se někdy jako korvety označují velké hlídkové lodě (OPV – \"offshore patrol vessel\"), které sice mají dost podobnou velikost, ale mnohem horší výzbroj i vybavení. Další problém představují námořnictva některých zemí, která programově řadí své korvety do jiné kategorie válečných lodí. Typickým příkladem je ruské vojenské námořnictvo, které má ve výzbroji mnoho korvet (např. korvety projektů 1241 a 1234 – v kódu NATO \"Tarantul\" a \"Nanuchka\"), ale samotný termín „korveta“ prostě nepoužívá (místo něj používá termíny \"raketnyj katěr\" či \"malyj raketnyj korabl\").\n\nBěhem druhé světové války velice rychle vyvstal britskému námořnictvu problém ponorkového nebezpečí, který musel být nějak řešen. Jedním z řešení byl program výstavby korvet třídy \"Flower\" (jednotky pojmenovávané podle květin) v letech 1939–1940. Hlavním úkolem korvet tedy byla eskorta konvojů a protiponorkový boj. Jednoduchá konstrukce trupu, převzatá z rybářských lodí, umožnila stavět tyto relativně malé a pomalé (maximální rychlost 16 uzlů – na pronásledování ponorek to ale stačilo) korvety ve velkém počtu. Postaveno bylo 225 jednotek, čímž se třída \"Flower\" stala nejpočetnější třídou válečných plavidel všech dob. Na korvety třídy \"Flower\" pak navázaly korvety třídy \"Castle\" (jednotky pojmenovávané podle hradů, postaveno 72 jednotek), stavěné od roku 1943.\nMnoho korvet obou tříd bylo po válce odprodáno do dalších zemí (např. Chile, Řecko nebo Indie).\n\nVojenské námořnictvo USA ve výzbroji korvety nemá a ani je nehodlá zavést, protože disponuje velkým množstvím větších plavidel. Některé americké loděnice však stavěly korvety pro čistě exportní účely. Významným výrobcem moderních korvet je také Velká Británie. Ačkoliv britské královské námořnictvo nemá korvety momentálně ve výzbroji, řada korvet byla opět postavena pro exportní účely.\n\n"}
{"id": "68782", "url": "https://cs.wikipedia.org/wiki?curid=68782", "title": "Doubek", "text": "Doubek\n\nNázev Doubek má více významů:\n\n\n"}
{"id": "68783", "url": "https://cs.wikipedia.org/wiki?curid=68783", "title": "Pláně (okres Plzeň-sever)", "text": "Pláně (okres Plzeň-sever)\n\nPláně jsou vesnice ve střední části okresu Plzeň-sever, šest kilometrů severozápadně od Plas. V celé stejnojmenné obci, která zahrnuje také Korýtka, Ondřejov a Vrážné, žije obyvatel. Její katastrální území měří 1392 ha a PSČ všech adres je 331 01. V samotných Pláních žije okolo 90 obyvatel a katastrální území má rozlohu 551,93 ha. Ves je součástí Mikroregionu Dolní Střela.\n\nPláně jsou prvně zmíněny roku 1169, kdy je král Vladislav II. daroval manětínským johanitům. Vláda johanitů v Manětíně skončila prakticky v roce 1420, kdy Zikmund Lucemburský zastavil zdejší zboží svému straníkovi Bohuslavovi ze Švamberka. Když byl ale Bohuslav husity zajat a posléze přešel na jejich stranu, získal Manětínsko jako zástavu jeho bratr Hynek Krušina ze Švamberka. Po jeho smrti v roce 1455 zdědil Manětín s devatenácti vesnicemi jeho syn Bohuslav, člen jednoty zelenohorské a od roku 1473 nejvyšší hofmistr Matyáše Korvína. Jelikož Manětínsko bylo právně stále majetkem johanitů, získal je Bohuslav v roce 1483 od převora Jana ze Švamberka do dědičné držby a připojil je ke Krasíkovu. Jeho potomci pak drželi Manětín i s Pláněmi až do roku 1544, kdy jej koupil Volf mladší Krajíř z Krajku. Protože se zúčastnil povstání proti Ferdinandovi I. v roce 1547, nabytý majetek mu byl zkonfiskován. Téměř dalších 100 let se majitelé manětínského panství, jehož součástí Pláně stále zůstávaly, často střídali. Tento stav se změnil až v roce 1639, kdy Manětínsko získal hrabě Ferdinand Rudolf Lažanský z Bukové, jeho potomkům náleželo totiž až do zániku feudalismu v roce 1848.\n\nPláně sousedí na severovýchodě s Ondřejovem, na východě s Vrážným, na jihovýchodě s Korýtky, na jihozápadě s Dražní, na západě s osadou Osojno a dále s Hvozdem. Na západ a sever od vsi leží údolí Osojenského potoka a Chladné.\n\n"}
{"id": "68784", "url": "https://cs.wikipedia.org/wiki?curid=68784", "title": "Korýtka", "text": "Korýtka\n\nKorýtka jsou vesnice ve střední části okresu Plzeň-sever, část obce Pláně, 4,5 km severozápadně od Plas. Ve vsi žije okolo 20 obyvatel, její stejnojmenné katastrální území měří 274,94 ha a PSČ všech adres je 331 01.\n\nKorýtka sousedí na severovýchodě s Vrážným, na jihovýchodě s Plasy a na severozápadě s Pláněmi.\n\nPrvní písemná zmínka o vesnici pochází z roku 1420.\n"}
{"id": "68785", "url": "https://cs.wikipedia.org/wiki?curid=68785", "title": "Vrážné (Pláně)", "text": "Vrážné (Pláně)\n\nVrážné ( ) je vesnice ve střední části okresu Plzeň-sever, část obce Pláně, 4 km severozápadně od Plas. Ve vsi žije okolo 50 obyvatel, katastrální území Vrážné nad Střelou měří 417 ha a PSČ všech adres je 331 01.\n\nVrážné sousedí na jihovýchodě s městem Plasy, na jihu s Korýtky a na západě s Pláněmi.\n\nVes poprvé připomínána k roku 1144 jako dar knížete Vladislava II. vznikajícímu plaskému cisterciáckému klášteru.\n\n"}
{"id": "68787", "url": "https://cs.wikipedia.org/wiki?curid=68787", "title": "Ondřejov (Pláně)", "text": "Ondřejov (Pláně)\n\nOndřejov je vesnice ve střední části okresu Plzeň-sever, část obce Pláně, 4,5 km severozápadně od Plas. Ve vsi žije okolo 50 obyvatel, její katastrální území Ondřejov nad Střelou měří 147,88 ha a PSČ všech adres je 331 41.\n\nOndřejov sousedí na severovýchodě s Mladoticemi, na jihozápadě s Pláněmi a na severozápadě s Křečovem. Ondřejov od Mladotic dělí především hluboké údolí řeky Střely a od Křečova neméně hluboké údolí říčky Chladné. V okolí Ondřejova je mnoho rekreačních chat soustředěných okolo silnice vedoucí na Mladotice.\n\nVesnice je pojmenována po svém zakladateli, kterým byl opat plaského kláštera Ondřej Trojer. V historických pramenech se název objevuje ve tvarech: Ondržegow (1785) a Ondřejow (1838).\n\nOkolní krajina byla osídlena již v pravěku. V blízkosti vesnice se stávala dvě eneolitická sídliště. První se nachází na břidlicovém hřbetu nad soutokem Střely a bezejmenného potoka asi jeden kilometr jihovýchodně od vesnice. Bylo osídleno lidem chamské kultury a opevněno příkopem s náznakem valu. Druhé sídliště bývalo na ostrožně nad soutokem Střely s Chladnou. Nalezené keramické střepy neumožnily přesnější datování, ale podle charakteru lokality bylo osídleno nejspíše v eneolitu.\n\nPrvní písemná zmínka o vesnici pochází z roku 1681. Opat Ondřej Trojer na konci 17. století založil novou ves nedaleko lokality zaniklé středověké vsi Ozřany, ves dostala jméno po svém zakladateli.\n"}
{"id": "68788", "url": "https://cs.wikipedia.org/wiki?curid=68788", "title": "Ondřejov (rozcestník)", "text": "Ondřejov (rozcestník)\n\nNázev Ondřejov má více sídel:\n\n"}
{"id": "68796", "url": "https://cs.wikipedia.org/wiki?curid=68796", "title": "Lough Neagh", "text": "Lough Neagh\n\nLough Neagh ( ) je jezero v Severním Irsku, které je největší sladkovodní plochou na ostrově Irsko i na celých Britských ostrovech. Břehy jezera jsou rozděleny mezi 5 ze 6 severoirských hrabství: Antrim, Armagh, Londonderry, Down, Tyrone. Má rozlohu 382 km². Je 30 km dlouhé a 15 km široké. Leží asi 30 km západně od Belfastu v nadmořské výšce 16 m. Jezero je velmi mělké s průměrnou hloubkou okolo 9 m. Maximální hloubky dosahuje 25 m.\n\nRozkládá se na plošině Antrim. Břehy jsou nízké, často bažinaté, na severu vyvýšené.\n\nNa jezeře je mnoho ostrovů. Nejvýznamnější jsou Coney Island, Coney Island Flat, Croaghan Flat, Derrywarragh Island, Padian, Phil Roe's Flat a The Shallow Flat.\n\nPřítoky jezera jsou např. Bann, Ballinderry a Main. Z jezera odtéká řeka \"Bann\" do Atlantského oceánu. Ačkoli je jezero používané pro různé rekreační a komerční aktivity, počasí na něm je často bouřlivé a větrné. Místní záchranná služba je v pohotovosti 24 hodin denně.\n\nNa jezeře je rozvinutá lodní doprava.\n\nNa jezeře je rozvinuté rybářství (pstruzi, úhoři) a úhoři z jezera se vyvážejí do celého světa.\n\nNa březích leží města Antrim, Toomebridge, Ballyronan, Lurgan, Craigavon a Magherefelt.\n"}
{"id": "68797", "url": "https://cs.wikipedia.org/wiki?curid=68797", "title": "Lower Lough Erne", "text": "Lower Lough Erne\n\nLower Lough Erne () je jezero na západě hrabství Fermanagh v Severním Irsku ve Spojeném království. Má rozlohu 105 km². Leží v nadmořské výšce 45 m a dosahuje hloubky 69 m. Je nejhlubší jezero na ostrově Irsko.\n\nNa jezeře leží mnoho malých ostrovů a poloostrovů, které nesou pojmenování ostrov, kvůli velmi členitému pobřeží. Největší ostrovy jsou Boa, Cleenishmeen, Crevinishaughy, Cruninish, Devenish, Ely, Horse, Inish Doney, Inish Fovar, Inish Lougher, Inish More, Inishmacsaint, Inishmakill, Lusty Beg, Lusty More, White.\n\nPřes jezero protéká řeka Erne, přitéká z jezera Upper Lough Erne a odtéká na západ, kde ústí do zálivu Donegol Atlantského oceánu. Břehy jsou vyvýšené, pokryté lesem.\n\nNa jezeře je rozvinutá vodní doprava. Jezero je součástí vodní cesty po řece Erne. Oblast je známá rybařením. Na východním břehu leží město Enniskillen.\n"}
{"id": "68798", "url": "https://cs.wikipedia.org/wiki?curid=68798", "title": "Upper Lough Erne", "text": "Upper Lough Erne\n\nUpper Lough Erne () je jezero na ostrově Irsko. Leží na jihu hrabství Fermanagh (Severní Irsko) a svou jihovýchodní částí zasahuje na území hrabství Cavan v Irsku. Má rozlohu 43 km². Leží v nadmořské výšce 46 m a dosahuje hloubky 27 m.\n\nBřehy jsou vyvýšené, pokryté lesem.\n\nNa jezeře leží mnoho malých ostrovů a poloostrovů, které nesou pojmenování ostrov, kvůli velmi členitému pobřeží. Jsou to např. Bleanish Island, Dernish Island, Inishcorkish, Inishcrevan, Inishfendra, Inishleague, Inishlught, Inishturk, Killygowan Island, Naan Island, Inish Rath Island, Trannish. Na Belle Isle byly napsány Anály Ulsteru na konci 15. století.\n\nPřes jezero protéká řeka Erne, která odtéká nejprve na sever a poté pokračuje na západ do jezera Lower Lough Erne.\n\nNa jezeře je rozvinutá vodní doprava. Mezi řekou \"Erne\" a horním tokem řeky Shannon byl postaven kanál, který umožňuje spojení mezi estuárem řeky \"Shannon\" na jihozápadním pobřeží a severozápadním pobřežím přes střed ostrova. \"Lough Erne\" je obzvlášť pěkná vodní cesta v \"Irsku\". Oblast je známá také rybařením. V \"Severním Irsku\" mezi oběma jezery leží město Enniskillen.\n"}
{"id": "68799", "url": "https://cs.wikipedia.org/wiki?curid=68799", "title": "Lough Erne", "text": "Lough Erne\n\nLough Erne ( ) je pojmenování dvou jezer na severovýchodě ostrova Irsko. Níže položené Lower Lough Erne se nachází v hrabství Fermanagh v Severním Irsku a výše položené kromě toho zasahuje i do hrabství Cavan v Irské republice. Z jihu na sever protéká jezery řeka Erne a vytváří významnou vodní cestu.\n"}
{"id": "68818", "url": "https://cs.wikipedia.org/wiki?curid=68818", "title": "Pufr", "text": "Pufr\n\nPufr (z německého \"Puffer\", „nárazník“; též ústojný roztok (ústoj), nárazník či tlumivý roztok) je konjugovaný pár kyseliny a nebo zásady a jejich soli, který je schopný udržovat v jistém rozmezí stabilní pH po přidání kyseliny či zásady do systému. Pufry jsou obvykle směsi slabých kyselin a jejich solí, nebo směsi slabých bází a jejich solí. Pufrační kapacita je maximální, pokud je koncentrace obou konjugovaných složek pufru stejná, tj. při pH rovném pKa pufru. \n\n\npH roztoku pufru lze spočítat podle Hendersonovy-Hasselbalchovy rovnice:\nkde A je sůl kyseliny a HA kyselina.\n\nPokud elektroneutrální roztok obsahuje více pufrů, tak lze pH spočíst z rovnice elektroneutrality:\nkde index i prochází přes všechny látky roztoku,\nz je průměrná valence (náboj na molekule) látky i při daném pH a teplotě T,\nct je její totální koncentrace (všechny její ionizované i deionizované formy s/bez H+ v roztoku). \n\nPro makromolekuly jako jsou albumin, hemoglobin, oxyhemoglobin, karbaminohemoglobin a karbaminooxyhemoglobin, je jejich valence z nazývána titrační křivkou.\n"}
{"id": "68821", "url": "https://cs.wikipedia.org/wiki?curid=68821", "title": "Československá měnová reforma (1919)", "text": "Československá měnová reforma (1919)\n\nČeskoslovenská měnová reforma roku 1919 také zvaná Rašínova měnová reforma měla za úkol oddělit československý peněžní oběh od ostatních částí bývalého Rakousko-Uherska. Jejím výsledkem bylo mimo jiné zavedení československé koruny. Hlavním architektem reformy byl první československý ministr financí Alois Rašín.\n\n\nV noci z 25. na 26. února byly uzavřeny hranice a byl zastaven veškerý pohyb osob a zboží přes hranice, včetně poštovního styku. V době od 3. do 9. března bylo provedeno okolkování většiny rakousko-uherských bankovek nalézajících se na území ČSR a namísto rakousko-uherské koruny byla zavedena koruna československá v poměru 1 : 1.\n\nV první fázi reformy byla provedena měnová odluka od Rakousko-Uherska a vytvořena nová samostatná československá měna. Při kolkování bankovek byla označena polovina předložených hotovostí. V rámci druhé fáze reformy, spočívající v realizaci deflační politiky, byla třetina hotovosti předložené ke kolkování zadržena jako nucená státní půjčka úročená jedním procentem. Byly vydány vkladní listy, tedy vládní dluhopisy, které zněly na jméno a byly nepřevoditelné; tímto způsobem bylo staženo z oběhu asi 34 % oběživa. Současně s tím byl pořízen soupis veškerého movitého a nemovitého majetku, cenných papírů a vkladů. Tento soupis byl podkladem pro dávku z majetku a z přírůstku majetku. Úkolem tohoto opatření bylo eliminovat aktiva a majetek, který byl inflačního původu. Dávky byly výrazně progresivní a měly za úkol odčerpat finanční bezhotovostní kupní sílu a zdanit válečné zbohatlíky.\n\n10. dubna 1919 byla zavedena koruna československá – peněžní jednotka nového československého státu. Proti tomuto označení protestovala řada historiků, kteří namítali, že toto jméno nemá oporu v české historii. Navrhovali jiné označení – např. frank, sokol, řepa apod. Současně s tím se připravovaly podmínky pro zavedení zlatého standardu. Hlavním úkolem bylo vytvoření potřebné zlaté rezervy – zlatého pokladu. Jedním zdrojem byly dobrovolné dary (94 tisíc zlatých mincí a medailí, 64 kg ryzího zlata) a výnos státní půjčky ve zlatě, stříbře a cizích valutách. Tak bylo získáno 3 300 kg ryzího zlata, 272 000 kg ryzího stříbra). Půjčka byla splacena do roku 1926.\n\nZároveň byla zavedena povinnost pro československé občany a pro cizince zdržující se v ČSR déle než jeden rok nabídnout cizí měny Československé devizové ústředně.\n\nProvedení i výsledek reformy je dodnes považován za obdivuhodný. Československá koruna se stala jednou z nejstabilnějších měn v Evropě. Problematickou okolností byl fakt, že v době provedení reformy nebyla ještě uzavřena versailleská mírová jednání a stanovena definitivní hranice ČSR – proto byla v některých oblastech osídlených národnostními menšinami reforma bojkotována.\n\n\n\n"}
{"id": "68822", "url": "https://cs.wikipedia.org/wiki?curid=68822", "title": "Editor molekul", "text": "Editor molekul\n\nEditor molekul je počítačový program na kreslení a editování chemických struktur. Dvourozměrné zobrazení molekuly nebo chemické reakce je důležité pro názornou ilustraci nebo může být užitečné pro vyhledávání v chemických databázích. Existují také trojrozměrné editory molekul pro zobrazení stavby nebo modelu molekuly. Tyto 3D editory bývají součástí programových balíků na modelování molekul.\n\nVětšina editorů molekul používá vlastní souborový formát, ale většina z nich umí načíst a uložit více souborových formátů, včetně SMILES (Simplified molecular input line entry specification, tj. krátký ASCII vzorec molekuly).\n\nSoubory generované 2D nebo 3D molekulovým editorem lze zobrazit pomocí prohlížeče (anglicky: \"molecule viewer\"), který může zobrazovat molekuly na webových stránkách pomocí malého appletu.\n\n\n\n\n"}
{"id": "68827", "url": "https://cs.wikipedia.org/wiki?curid=68827", "title": "Kristián David", "text": "Kristián David\n\nKristián David (17. února 1692 v Ženklavě – 3. února 1751 v Ochranově) byl misionář z Moravy. Již svými současníky byl nazýván jako „moravský Mojžíš, božský tesař, apoštol či tvůrce Ochranova“.\n\nNarodil se v Ženklavě (okres Nový Jičín). Otec byl Čech (pocházel z Bernartic nad Odrou) a matka Němka. Kristián David si zvolil za své povolání tesařství, kterému se učil v Životicích. V Holešově se jako syn katolických rodičů začal zajímat o protestantství. Tajně se stýkal s rodinami, které se hlásily k náboženskému odkazu Jednoty bratrské.\n\nDíky své neklidné povaze pracoval jako potulný tesař a nějakou dobu sloužil také v pruské armádě. Jako voják u proviantu byl přítomen obléhání Stralsundu roku 1715. Roku 1722 podnikl cestu do Horní Lužice na panství hraběte Nikolause Ludwiga von Zinzendorfa (1700–1760), německého protestantského šlechtice a významného stoupence pietismu, který mu slíbil, že dovolí, aby se pod jeho ochranou usídlily pronásledované bratrské rodiny z Moravy. David poté převedl do Horní Lužice prvních 10 bratří. Tam 17. června 1722 David porazil první strom, kterým pak položil základ k postavení osady, jež vstoupila do historie jako Herrnhut, česky Ochranov.\n\nNa Moravu se vrátil tajně ještě několikrát a postupně převedl další bratrské rodiny. V roce 1723 například navštívil kunínské panství, kde se setkával s tajnými nekatolíky. Stěžovali si mu nejen na nátlak hospodářský, ale zejména na překážky, činěné jim v jejich víře, na znemožňování tajných schůzek a na nemožnost četby evangelické literatury. Důsledkem jeho návštěv bylo v Kuníně a v Suchdole nad Odrou zintenzivnění tajných schůzek a rozšiřování zakázaných protestantských knih, které David s sebou přinášel (kolem stovky výtisků Nového zákona). V roce 1724 přivedl David do Herrnhutu skupinku mužů ze Suchdola nad Odrou. Jedním z nich byl také David Nitschmann, který se o jedenáct let později stal prvním biskupem Obnovené Jednoty bratrské.\n\nÚspěch Kristiána Davida v získávání přistěhovalců z Moravy se setkal se vzrůstajícím odporem rakouské vrchnosti. Situace hraběte se začínala komplikovat, protože to vypadalo tak, že sám osobně podněcuje rebelii v cizí zemi. Ve skutečnosti časté cesty K. Davida byly proti jeho výslovnému přáni. 12. květen 1727 se stal milníkem v historii obnovené Jednoty bratrské, protože tento den byla oficiálně přijata nově vytvořená herrnhutská ústava (tzv. Statuta herrnhutského sboru). Prvním krokem byla volba 12 starších. Mezi zvolenými byl také Kristián David. Později byl dokonce i mezi čtyřmi, kteří byli vybrání za „Vrchní starší“. Vyvrcholením těchto události byla tzv. „Svatá večeře Páně“ 13. srpna 1727, jež je obecně považována za duchovní zrození Obnovené Jednoty bratrské.\n\nV dubnu roku 1733 byl vyslán společně s bratranci Stachovými do Grónska, aby tam pomohl založit misii a novou bratrskou osadu a poté zamířil do Švýcarska, kde navštívil Zurich, Bern, Lausanne a Montmirail. David zde kázal, psal dopisy a skládal bratrské písně. Byl také při zakládání osady Herrendyk v Holandsku a v roce 1729 poprvé navštívil baltské provincie (Livonsko), což byl začátek početně největší diaspory.\n\nPři druhé a třetí návštěvě Grónska v roce 1747 (respektive 1749) se spolupodílel při výstavbě prvního kostela. Jeho konstrukce musela být do misie přivážená po částech. Slavnostním otevřením pak byl pověřen Kristián David, který kostel vysvěcoval v přítomnosti asi tří set místních obyvatel. Bratrská misie v Grónsku fungovala až do roku 1900, kdy ji Jednota bratrská předala dánské státní církvi.\n\nPod vlivem obnovené Jednoty byl také John Wesley (1703–1791) – anglický protestantský teolog a zakladatel metodistické církve (1729). Ten několikrát navštívil Herrnhut, kde slyšel kázat K. Davida, který ho tak nadchl svým kázáním tak, že si ho podrobně opisoval do svého deníku. Ačkoliv David neměl žádné vzdělání, měl pověst věhlasného kazatele. Po odchodu do exilu kázal v Halle, v Holandsku, jakož i v baltských zemích. Přičítá se mu zásluha, že položil základy moravskobratrské misionářské diaspory. V roce 1749 zamířil s tzv. „ Třetí mořskou kongregací “ do Ameriky, kde taktéž pomáhal při výstavbě osad Nazareth a Bethlehem v Pensylvánii a dalších.\n\nHistorikové Moravské církve i mnozí čeští historici se shodují v názoru, že bez apoštolského zanícení Kristiána Davida, by stoupenci bratrského učení nehledali své útočiště v Sasku, kde roku 1727 obnovili Jednotu bratrskou a začali pak misionářskou činnost, která je přivedla do Ameriky a o Vánocích roku 1741 vedla k založení osady a nynějšího ústředí církve Moravských bratří v Bethlehému v Pensylvánií.\n\nKristián David zemřel v Ochranově 3. února 1751. Od roku 1890 byla umístěna na jeho rodném domku v Ženklavě (č.43) německojazyčná, a od roku 1947 českojazyčná pamětní bronzová deska s tímto textem : „\"Zde se narodil L. P. 1690 Kristián David, exulant, zakladatel Ochranova, spoluobnovitel Jednoty bratří, svědek evangelia mezi pohany. Jeden jest Mistr váš – Kristus, vy pak všickni bratři jste!\"“\n\nhttp://www.jednotabratrska.cz/spolecnost/kd.htm\n"}
{"id": "68830", "url": "https://cs.wikipedia.org/wiki?curid=68830", "title": "Elektroforéza", "text": "Elektroforéza\n\nElektroforéza je soubor separačních metod, které využívají k dělení látek jejich odlišnou pohyblivost ve stejnosměrném elektrickém poli. Na principu rozdílných elektroforetických mobilit se při ní dělí nabité molekuly (ionty).\n\nPři separaci látek v kapiláře se zde vedle elektroforetického principu (pohyb nabitých molekul v elektrickém poli) uplatňuje též elektroosmotický tok (angl. electroosmotic flow, EOF), což je spontánní tok kapaliny v kapiláře v důsledku náboje (obvykle záporného) na vnitřní stěně kapiláry.\n\nV roce 1892 bylo publikováno, že anorganické částice v koloidním roztoku pod vlivem elektrického pole nenáhodně putují. Nedlouho poté byl tento jev popsán i u proteinů ve vodných roztocích.\n\nV roce 1948 byl Nobelovou cenou oceněn švédský chemik Arne Tiselius, který ve 30. letech minulého století postavil aparaturu separující proteiny krevního séra na základě jejich elektroforetických mobilit.\n\nPodle prostředí, ve kterém k separaci dochází, se elektroforetické metody dále dělí na:\n\n\nKapilární zónová elektroforéza (též CZE z angl. \"Capillary Zone Electrophoresis\") je druh elektroforézy, při níž jsou nabité molekuly unášeny elektroosmotickým tokem separačního pufru uvnitř kapiláry až k detektoru. Protože tyto ionty migrují v pufru rozdílnými elektroforetickými rychlostmi, dochází k separaci. Během jediného experimentu lze dělit a detekovat jak kladně, tak záporně nabité molekuly (ionty), ale také neutrální částice.\n\nKapilární gelová elektroforéza ( též CGE z angl. \"Capillary Gel Electrophoresis\") je druh elektroforézy, při níž se látky rozdělují na základě pohyblivosti v gelu. V kapiláře se nachází gel, jenž maximalizuje diference mezi elektroforetickými rychlostmi velkých iontů různých tvarů, které různě úspěšně migrují póry gelu.\nGel zabraňuje vzniku elektroosmotického toku, a proto jen jeden druh kladných či záporných iontů putuje směrem k detektoru.\n\nPohyblivost v gelu závisí na náboji separované molekuly a její molekulové hmotnosti, intenzitě elektrického pole a samozřejmě typu a porozitě gelu (k nejběžnějším gelům patří polyakrylamidový a agarosový gel).\n\nNa rozdíl od CZE při CGE může být separován a detekován během jednoho experimentu pouze jeden typ iontů. Kapilární gelová elektroforéza se využívá zejména pro velké ionty, jakými jsou sacharidy, peptidy, bílkoviny, sestřihy DNA a RNA.\n\nExistují i varianty této metody (elektroforéza v polyakrylamidovém gelu v přítomnosti dodecylsíranu sodného, angl. sodium-dodecyl-sulphate-polyacrylamide-gel-electrophoresis, SDS-PAGE), kde se molekuly bílkovin dělí téměř výhradně podle své molekulové hmotnosti.\n\nGelová elektroforéza je v současnosti nejrozšířenější elektroforetickou metodou.\n\nRychlost elektroforézy lze vyjádřit následujícím vztahem:\n\nkde\n\n\n\n"}
{"id": "68831", "url": "https://cs.wikipedia.org/wiki?curid=68831", "title": "Československá měnová reforma", "text": "Československá měnová reforma\n\nV československé historii bylo provedeno několik měnových reforem:\n\n"}
{"id": "68832", "url": "https://cs.wikipedia.org/wiki?curid=68832", "title": "Michal", "text": "Michal\n\nMichal je mužské křestní jméno. Další časté podoby jsou Michael, Michail, Micol, Michajlo a Mychal. Původně hebrejské jméno (מִיכָאֵל, \"Micha'el\") je doloženo v Bibli jako jméno jednoho z andělů (v křesťanství archanděl Michael) a znamená „kdo je jako Bůh?“, „Bohu podobný“. Patří mezi oblíbená jména zejména v Irsku, Rakousku a v USA.\n\nSvátek (jmeniny) má v České republice a na Slovensku 29. září.\n\nJméno Michal (hebrejsky: מִיכַל) je také využíváno jako ženské jméno, především v Izraeli a Indii. Pochází z biblické hebrejštiny ze Starého zákona, kde se tak jmenuje dcera izraelského krále Saula a manželka Davida, a jako jeho význam se vykládá \"potok\". Další podoby ženského jména \"Michal\" jsou Melchol, Mikhal, Michaela.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +3,0%, což svědčí o poměrně značném nárůstu obliby tohoto jména.\n\nPodle údajů ČSÚ za rok 2006 bylo jméno Michal v tomto období 14. nejčastější mužské jméno novorozenců.\n\nK 1. 5. 2009 se jméno Michal posunulo již na 13. pozici (dle údajů z Ministerstva vnitra ČR).\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +7,5%, což svědčí o poměrně značném nárůstu obliby tohoto jména.\n\nV roce 2006 se podle údajů ČSÚ jednalo o 38. nejčastější mužské jméno u novorozenců.\n\nVe Spojených státech amerických je 3 982 440 lidí se jménem Michael a 99,55 % těchto lidí jsou muži. Statisticky je to 4. nejpopulárnější jméno.\n\nMíša, Miška, Mišan, Mišánek, Mišák, Míki, Majki, Michálek\n\n\n\n\n\n\n\n\n\n\n\n\n"}
{"id": "68844", "url": "https://cs.wikipedia.org/wiki?curid=68844", "title": "Lucius I.", "text": "Lucius I.\n\nSv. Lucius I. (zemřel 4. března 254 v Římě) byl 22. papežem katolické církve v letech 253–254.\n\nNarodil se v Římě. O jeho rodině není nic známo, otec se údajně jmenoval Porfyrián.\n\nPapežem byl zvolen pravděpodobně 25. června 253, v době nové vlny pronásledování křesťanů za vlády císaře Treboniana Galla. Tomuto pronásledování předcházelo vyhoštění Luciova předchůdce, papeže Kornelia. Lucius I. byl rovněž vyhoštěn, ale poté, co se římským císařem stal Valerianus, se mu podařilo získat povolení k návratu. Návrat z vyhnanství je počítán k zázrakům, které vedly k Luciově svatořečení.\n\nLucius I. byl římským biskupem pouhých 8 měsíců. Dochovalo se několik dopisů svatému Cypriánovi, ve kterých zastává mírné názory svých předchůdců na přijímání odpadlíků a hříšníků zpět do církve.\n\nZemřel s největší pravděpodobností 4. března 254. Tradice tvrdí, že byl umučen během pronásledování křesťanů v době vlády císaře Valeriana. Nezdá se to však být příliš pravděpodobné, neboť první edikt k pronásledování křesťanů císař vydal až v roce 257, kdy byl Lucius již dávno mrtev.\n\nLuciova hrobka se nachází v Kalixtových katakombách, ale jeho ostatky byly odtud odvezeny. Podle nejrozšířenější verze byly přesunuty do chrámu sv. Cecílie (Santa Cecilia in Trastevere) společně s s ostatky sv. Cecílie a dalších světců. Jiné prameny uvádějí, že je nechal přenést papež Pavel I. (757 – 767) do kostela San Silvestro in Capite. Konečně podle další verze je přestěhoval papež Paschalis I. (817 – 824) do baziliky sv. Praxedy. Jeho hlava je však uchovávána v Dánsku, v relikviáři katedrály sv. Ansgara v Kodani. Jsou to jedny z mála ostatků v Dánsku, které přečkaly reformaci. Okolo roku 1100 byl Lucius vyhlášen patronem dánské provincie Sjælland.\n\nPamátku svatého Lucia si katolická církev připomíná v den jeho úmrtí 4. března.\n\n\n"}
{"id": "68845", "url": "https://cs.wikipedia.org/wiki?curid=68845", "title": "Fotograf", "text": "Fotograf\n\nFotograf je člověk, který s pomocí klasického nebo digitálního fotoaparátu pořizuje fotografie. Profesionál pořizuje fotografie za účelem výdělku. Fotografem se může označovat i ten, kdo pořizuje fotografie bez fotoaparátu, například autoři fotogramů.\n\nFotografové se rozdělují podle tématu, které fotografují. Například portrét, krajinu nebo zátiší, produktová fotografie apod.\n\nFotografové se mohou rozdělovat podle žánru, na který se specializují, například novinářská fotografie, válečná fotografie, dokumentární fotografie, reportážní fotografie, módní fotografie, fotografie potravin, makrofotografie, letecká fotografie atd.\n\nBulvární fotografové, kteří pak fotí zejména slavné osobnosti, se nazývají paparazzi.\n\nNejčastějším zařízením, které fotograf používá je právě fotoaparát, médiem pro zachycení a (dočasné) uchování obrazu je pak fotografický film (nebo paměťová karta v případě digitálního fotoaparátu), existují však i další metody, např. fotokopírky nebo xeroxy, fungující na principu elektrického náboje.\n\n"}
{"id": "68849", "url": "https://cs.wikipedia.org/wiki?curid=68849", "title": "Aghiatrias", "text": "Aghiatrias\n\nAghiatrias je český avantgardní hudební soubor, vytvářející originální soudobou vážnou hudbu s prvky dark ambientu a industriálu, pro kterou jsou typické symfonicky mohutné skladby složitých zvukových struktur stejně jako abstraktní hudební obrazce v prostředí hluboce se rozevírajícího zvukového prostoru. Úspěšně koncertují jak ve střední, tak prakticky celé západní Evropě a Spojených státech. Aghiatrias vydali dosud čtyři, typicky konceptuálně pojatá alba. Koncertní činnost v Česku se omezuje především na specificky zaměřené hudební festivaly.\n\n\nPříležitostným členem souboru je zpěvačka, klávesistka a performerka Martina Sanollová, která participuje na některých albech souboru, především však na jeho koncertní činnosti. Vystoupení skupiny je doplňováno autorskou projekcí z dílny videomakera Orxe. \n\nVladimír Hirsch a a Tom Saivon spolupracují od roku 1995, kdy společně se zpěvačkou Martinou Sanollovou založili symfo-industriální soubor Skrol. Projekt Aghiatrias vznikl v roce 1999 jako jeho abstraktnější a agresivnější odnož, pracující s bohatších arzenálem zvukových struktur a je jakousi extrapolací spojení neoklasicistních (Hirsch) a noisových (Saivon) tendencí uvnitř původního seskupení. Podstatou projektu je uchopení obou způsobů tak, aby si navzájem předaly své principiální formální atributy, a to jak na základě ostré konfrontace, tak vstřícného oboustranného vnímání, které má vyústit ve sjednocení zdánlivě nesmiřitelných světů. Děje se tak prostřednictvím hudební symboliky jejich transubstanciace v jednu nedělitelnou podstatu. Tato idea vzniká na konci roku 1998, první album \"Field Mass\" je dokončeno na konci roku 2000, kdy je i poprvé koncertně představeno. Po formální stránce má koncepci klasického útvaru mše s jejími liturgickými částmi, zasazenými do jednoduchého ústředního dějového rámce. Jedná se o dramatickou skladbu, kde téma nekončí jednoznačným řešením. Druhým albem souboru je \"Epidaemia vanitatis\", další krok seskupení na cestě integrace tonálního do atonálního, klasického do postindustriálního, atd. To však je jen hudebně-teoretický popis, jde o zralejší přerod formy do morfologicky čistší struktury. Třetí album \"Regions Of Limen\" je hudební symbolikou proniknutí do podprahových struktur vnímání. Jedná se o podtržení role neuchopitelného “vyššího” vědomí coby transcendentální integrované formace jsoucna. Jakkoli formálně jsou skladby vedeny abstraktním, jakoby vlajícím duchem, v jejich stavbě je výrazně patrný typický vnitřní i vnější řád. Dark-ambientní projekt se vnořenějším a meditativnějším pojetí, s využitím poněkud odlišných prostředků, avšak bez odchylky z vytyčené cesty, soubor pouze prochází jiným charakterem krajiny. V současné době vychází v pořadí čtvrté konceptuální album \"Ethos\". Jeho role je ve znázornění určitého kodexu, stojícího nad vším, nikoli však proto, aby definoval a ovládal. \n\nAlba:\n\n\nŽivé nahrávky: \n\n\nKompilace:\n\n\n\n"}
{"id": "68852", "url": "https://cs.wikipedia.org/wiki?curid=68852", "title": "Jaroslav Skála", "text": "Jaroslav Skála\n\nJaroslav Skála (25. května 1916 Plzeň – 26. listopadu 2007 Praha) byl český lékař – psychiatr, specialista na léčení alkoholismu a jiných závislostí a zakladatel první záchytné stanice.\n\nMaturoval v roce 1935. Studoval na lékařské fakultě v Praze a zároveň v Institutu tělesné výchovy a sportu. Ten absolvoval v roce 1939. Studia na lékařské fakultě nestihl dokončit, protože v době německé okupace byly vysoké školy uzavřeny. Nastoupil tedy jako učitel tělocviku na reálce v Plzni. Lékařskou fakultu dokončil až po válce v roce 1946.\n\nPůvodně se ucházel o místo na interní klinice, poté v Ústavu tělovýchovného lékařství, nakonec byl přijat až na pražské psychiatrické klinice. V září téhož roku byl vyslán na mezinárodní konferenci o alkoholismu do Bruselu, což mělo patrně rozhodující význam pro směrování jeho profesionální dráhy. Navázal kontakty s americkou skupinou Anonymních Alkoholiků a výsledkem diskusí bylo zahájení averzivní léčby disulfiramem (vyvolává zvracení po požití alkoholu, známý též pod obchodním názvem antabus).\n\nMyšlenkami Anonymních alkoholiků bylo inspirováno založení KLUSu – Klubu lidí usilujících o střízlivost. K němu došlo 5. února 1948. Sdružoval pacienty a absolventy odvykací léčby. Slibně se rozvíjející kontakty s AA přerušil Vítězný únor 1948. Další kontakty nebyly žádoucí z důvodů spirituálních prvků v programu 12 bodů AA, které byly v rozporu s oficiální ideologií.\n\nDne 10. září 1948 zahájilo činnost protialkoholní oddělení v budově vedle kostela sv. Apolináře v Praze. To vedl Dr. Skála až do svého odchodu do důchodu v roce 1982. Během svého působení vypracoval komplexní léčebný program závislostí.\n\nV roce 1951 inicioval založení záchytné stanice – prvního zařízení svého druhu v Československu. Zabýval se i výzkumem, prevencí a léčbou závislostí na psychoaktivních látkách. Založil a v letech 1956–1981 vedl Sekci pro otázky alkoholismu a jiných toxikomanií, v roce 1993 se stal spoluzakladatelem Společnosti pro návykové nemoci v rámci České lékařské společnosti J. E. Purkyně. V roce 1991 stál u zrodu Pražské vysoké školy psychosociálních studií (PVŠPS), která se tak stala v historii naší země první soukromou vysokou školou (zakončenou bakalariátem), která poskytuje vzdělání v tomto studijním programu. Zároveň se stal jejím čestným rektorem.\n\nJaroslav Skála zemřel doma přirozenou smrtí.\n\nKromě alkohologie, která byla jeho povoláním, se zabýval i psychoterapií, kterou označoval za svoje hobby. Od roku 1953 pracoval v psychoterapeutické sekci Psychiatrické společnosti, v roce 1982 byl pověřen jejím vedením. Od roku 1968 založil 20 výcvikových komunit. Do roku 1994 stál v čele Společnosti pro psychoterapii a rodinnou terapii, kterou spoluzakládal a vedl do roku 1994. Své pacienty tak nejen léčil za závislosti, ale pomáhal jim najít i novou životní náplň, aby nesklouzli zpět.\n\nVelkou roli v jeho životě hrál sport – již ve dvanácti letech vstoupil do Sokola a od roku 1932 se zúčastnil všech sletů a spartakiád (aktivně do roku 1948). I ve svých léčebných metodách užíval sportu. Již na přelomu 50. a 60. let zjistili skotští vědci, že kdo se pravidelně věnuje namáhavějšímu sportu, vyrábí si endorfiny sám a nepotřebuje je dostávat v tabletách. Součástí léčby byl především běh, podle schopností pacienta se postupně uběhnutá vzdálenost zvyšovala.\n\nDr. Skála byl autorem více než 140 odborných publikací. Za své celoživotní dílo byl v roce 2002 vyznamenán medailí Za zásluhy II. stupně.\n\n"}
{"id": "68859", "url": "https://cs.wikipedia.org/wiki?curid=68859", "title": "Československá měnová reforma (1945)", "text": "Československá měnová reforma (1945)\n\nČeskoslovenská měnová reforma, která proběhla 1. listopadu 1945, měla za úkol snížit objem peněz v oběhu a znovu zavést československou korunu. \n\nDo té doby bylo oběživo používané na území státu velmi pestré. V Čechách, na Moravě a ve Slezsku se používaly protektorátní koruny a v omezené míře i německá marka, na Slovensku Koruna slovenská, na území dříve obsazeném Maďary se používalo pengő. Vojáci sovětské armády platili korunovými poukázkami z roku 1944 a americká armáda platila spojeneckými markovými poukázkami. Ihned po osvobození začalo obyvatelstvo (nejprve spontánně) na osvobozeném území také opět platit prvorepublikovými bankovkami a mincemi, tato skutečnost byla později 25. srpna 1945 legalizována. Do oběhu na Slovensku byla v létě 1945 uvedena i bankovka v hodnotě 2000 Kčs, její oběh byl však omezen pouze na území Slovenska. \n\nVšechny peníze byly vyměněny v poměru 1 : 1 za československé státovky vytištěné v Anglii. Každý si mohl vyměnit 500 Kčs. Částky převyšující 500 Kčs byly nuceně složeny na vázané vklady. Tyto vklady zůstaly zablokovány až do roku 1953 (kromě možnosti vybrat na některé konkrétní, např. lékařské účely), kdy byly při další měnové reformě bez náhrady zrušeny.\n\nProtože byl nedostatek mincí, zůstaly i po reformě v oběhu protektorátní mince, mince první republiky a mince Slovenského státu s tím, že byla rozšířena jejich platnost na území celého Československa.\n\nKurs amerického dolaru byl stanoven na 50 Kčs.\n\n"}
{"id": "68868", "url": "https://cs.wikipedia.org/wiki?curid=68868", "title": "Separační metody", "text": "Separační metody\n\nSeparační metody nebo též dělící metody jsou fyzikálně-chemické metody spočívající v oddělení (separování, izolování) složek směsí. Obvykle spočívají na principu rozdílné distribuci dělených látek mezi různé nemísitelné fáze. Jsou využívány mj. pro kvalitativní i kvantitativní (chemickou i fyzikální) analýzu. Patří sem metody jako: filtrace, srážení, elektrodepozice, krystalizace, sublimace, destilace, dialýza, extrakce, chromatografie. Elektromigrační metody – elektroforéza, chromatografie ( plynová, superkritická fluidní, kapalinová, kolonová, plošná…)\n\nMinimální hodnota 2 (krystalizace, extrakce, apod.), 2+ (plynová + kapalinová chromatografie)\n\n\n\n\n\n\"(poznámka ke zkratkám: G-Gas, L-Liquid, S-Solid, C-Chromatography)\"\n\n\n\n"}
{"id": "68871", "url": "https://cs.wikipedia.org/wiki?curid=68871", "title": "Jason Cirone", "text": "Jason Cirone\n\nJason Cirone (* 21. února 1971, Ontario, Kanada) je bývalý kanadský hokejový útočník. Měří 180cm, váží 95kg.\n\nV roce 1989 byl draftován ve třetím kole draftu celkově 46. v pořadí týmem Winnipeg Jets. Za celou dobu strávenou ve Winnipegu odehrál v NHL pouhopouhé tři zápasy. 3. srpna 1993 byl nakonec vyměněn do Floridy Panthers. V jejím dresu nenastoupil k jedinému utkání. Od sezóny 2000/2001 hraje v Evropě. Jednu sezónu odehrál v Německu za tým Frankfurt Lions, nejvíc utkání ve své kariéře odehrál za italský tým Asiago, kde hrál do sezóny 2005/06. Po skončení sezóny se vrátil zpět do zámoří, kde hrával sezónu 2006/07 v lize CHL v týmu Rio Grande Valley Killer Bees a v následující sezóně hrával lize IHL v týmu Flint Generals kde odehrál poslední sezónu v kariéře.\n\nJason Cirone reprezentoval Itálii na ZOH v Turíně v roce 2006.\n"}
{"id": "68872", "url": "https://cs.wikipedia.org/wiki?curid=68872", "title": "Klinoatacamit", "text": "Klinoatacamit\n\nKlinoatacamit (Jambor a kol. 1996), chemický vzorec Cu[(OH)<nowiki>|</nowiki>Cl], je jednoklonný minerál, polymorfní s botallackitem (jednoklonný), atacamitem (kosočtverečný) a snad i paratacamitem (klencový).\n\nTvoří zrna o velikosti do 1 mm a jejich agregáty, makroskopicky neodlišitelné od paratacamitu, s kterým srůstá (liší se jen optickými vlastnostmi) (paratacamit je opticky jednoosý (-), klinoatacamit je opticky dvojosý (-)). Srůsty dosahují velikosti až 1 mm, též práškovité agregáty. Běžně dvojčatí podle {100}.\n\n\nPopsán původně z ložiska Chuquicamata v Chile v asociaci s atacamitem, paratacamitem, sádrovcem a alunitem. Dále znám z Remolinos (prov. Atacama). Z Německa (Bernburg v Sasku-Anhaltsku), Velké Británie (Castletown mine ve Skotsku), Austrálie (povrchová dobývka Iron Monarch v Jižní Austrálii).\n\n"}
{"id": "68873", "url": "https://cs.wikipedia.org/wiki?curid=68873", "title": "Botallackit", "text": "Botallackit\n\nBotallackit (Church 1865), chemický vzorec Cu[(OH)<nowiki>|</nowiki>Cl], je jednoklonný minerál. \n\nTvoří sloupcovité zploštělé krystaly a krystalické kůry, také bývá práškovitý. \n\n\nPopsán z ložiska Botallack (u St. Justu v Cornwallu, Anglie, Velká Británie) v místech, kde do ložiska infiltrovala mořská voda. Je doprovázen atacamitem, tallingitem a paratacamitem.\n\n"}
{"id": "68874", "url": "https://cs.wikipedia.org/wiki?curid=68874", "title": "Manuel de Toni", "text": "Manuel de Toni\n\nManuel De Toni (* 10. ledna 1979 Feltre, Itálie) je profesionální hokejista. \n\nHraje na postu středního útočníka, střílí levou rukou. Měří 181 cm, váží 84 kg.\n\nManuel De Toni je typickým příkladem věrnosti jednomu týmu. Všech svých 12 sezón odehrál v dresu italského týmu HC Alleghe. Od roku 1999 pravidelně reprezentuje Itálii na světových šampionátech, hrál za ni i na ZOH v Turíně v roce 2006.\n\n"}
{"id": "68876", "url": "https://cs.wikipedia.org/wiki?curid=68876", "title": "Kyselina máselná", "text": "Kyselina máselná\n\nKyselina máselná, též známá pod systematickým názvem butanová kyselina, je karboxylová kyselina se vzorcem CHCHCH-COOH. Soli a estery se nazývají butyráty nebo butanoáty triviálně máselnany). Kyselina máselná je obsažena ve žluklém másle, parmezánu, zvratcích a potu; má nepříjemný zápach a ostrou chuť se sladkým „ocasem“ (podobně jako diethylether). Savci s dobrým čichem (např. psi) jsou schopni ji zjistit již při koncentraci 10 ppb, člověk při koncentraci nad 10 ppm. Ze všech mastných kyselin vyskytujících se v tucích má v molekule nejméně atomů uhlíku.\n\nKyselina máselná je mastná kyselina, která se ve formě esterů vyskytuje v živočišných tucích a rostlinných olejích. Triacylglycerol kyseliny máselné tvoří 3 až 4 % másla. Při žluknutí másla se kyselina máselná hydrolýzou uvolňuje z vazby na glycerol a způsobuje nepříjemný zápach takového másla.\n\nKyselina máselná je důležitým členem podskupiny mastných kyselin nazvané mastné kyseliny s krátkým řetězcem (jedná se o nejnižší mastnou kyselinu vyskytující se v tucích) Je to slabá kyselina s pKa 4,82, podobnou kyselině octové s pKa 4,76. Podobná síla těchto kyselin vychází z jejich společné koncové struktury -CHCOOH. Čistá kyselina máselná má molaritu 10,9.\n\nKyselina máselná je olejovitá bezbarvá kapalina snadno rozpustná ve vodě, ethanolu a diethyletheru. Lze ji oddělit z vodné fáze saturací solemi (vysolováním), například chloridem vápenatým. Dichroman draselný a kyselina sírová ji oxidují na oxid uhličitý a kyselinu octovou, zásaditý manganistan draselný ji oxiduje na oxid uhličitý. vápenatá sůl, butyrát vápenatý Ca(CHO)·HO, je jako jedna z mála pevných látek méně rozpustný v horké vodě než ve studené, tuto vlastnost má například ještě hydroxid vápenatý.\n\nKyselina máselná má strukturální izomer nazvaný kyselina isomáselná (2-methylpropanová).\n\n\n"}
{"id": "68877", "url": "https://cs.wikipedia.org/wiki?curid=68877", "title": "Kempit", "text": "Kempit\n\nKempit (Rogers 1924), chemický vzorec Mn[(OH)<nowiki>|</nowiki>Cl], je kosočtverečný minerál. \n\nTvoří drobné sloupcovité krystaly, protažené podle vertikály \"c\", na krystalech nejčastěji tvary \"m\" {110}, \"d\" {011}, \"t\" {121}. Plochy tvarů \"a\" {100} a \"b\" {010} obvykle chybí nebo jsou nezřetelné.\n\n\nPoprvé nalezen v Alum Rock Park (8 km východně od San José, Santa Clara Co., Kalifornie, USA) jako dobře omezené krystalky až 2 mm dlouhé v dutinách rudy s pyrochroitem, hausmannitem a rodochrozitem v balvanu nalezeném v roce 1918. Hibbingit z Norilsku (západní Sibiř, Rusko) obsahuje kempitovou komponentu.\n\n"}
{"id": "68878", "url": "https://cs.wikipedia.org/wiki?curid=68878", "title": "Kmitání", "text": "Kmitání\n\nKmitání (též oscilace nebo kmitavý děj) je změna, typicky v čase, nějaké veličiny vykazující opakování nebo tendenci k němu.\n\nKmitající systém se často nazývá oscilátor.\n\nDochází-li k přenosu kmitání prostorem, hovoří se o vlnění (např. elektromagnetické vlnění).\n\nKmitání se vyskytuje v různých oblastech vědy.\n\nPravděpodobně nejznámější je mechanické kmitání (též kmitavý pohyb, oscilační pohyb nebo vibrace), což je takový mechanický pohyb hmotného bodu (popř. tělesa), při kterém je tento hmotný bod vázán na určitou rovnovážnou polohu. Hmotný bod se při svém pohybu vzdaluje od této rovnovážné polohy pouze do určité konečné vzdálenosti. Příkladem kmitavého pohybu je pohyb kyvadla, který je označován jako kývání.\nKmitající veličinou nemusí být pouze poloha tělesa, ale např. hustota látky, tlak (hovoří se o pulzaci) nebo jiná mechanická veličina.\n\nKmitání se také často vyskytuje u elektrických obvodů (viz např. elektronický oscilátor). Kombinace elektrických a mechanických kmitů se využívá v mikrofonu.\n\nS kmitáním se lze setkat také v optice nebo kvantové fyzice.\n\nMimo fyziku se lze s kmitáním setkat také při studiu klimatických změn, v chemii, v biologických nebo sociálních systémech jako je například hospodářský cyklus.\n\nZákladní vlastnosti a terminologie kmitavého děje lze demonstrovat na příkladu mechanického kmitavého pohybu.\nKmitající hmotný bod (těleso) vykoná jeden kmit, pokud projde celou dráhu a vrátí se do své původní polohy při stejné orientaci pohybu. Polovina kmitu, např. přechod z jedné krajní polohy do druhé nazýváme kyv. U obecného kmitavého děje lze za jeden kmit považovat návrat do původního stavu systému.\nNapř. při vychýlení mechanického oscilátoru (např. hmotný bod zavěšený na pružině) a jeho uvolnění dojde k průchodu rovnovážnou polohou do určité maximální vzdálenosti na opačné straně a opětovnému průchodu rovnovážnou polohou zpět do původní polohy. Tento pohyb tedy představuje jeden kmit.\nObjekt, který kmitá (osciluje) nebo ve kterém probíhají kmitavé pohyby, se nazývá oscilátor.\n\nUvedeme-li mechanický oscilátor do pohybu úderem do hmotného bodu v rovnovážné poloze, bude se hmotný bod pohybovat z rovnovážné polohy do maximální výchylky, poté zpět do rovnovážné polohy (což však není jeden kmit i když bylo dosaženo původní polohy, neboť hmotný bod neprošel celou trajektorii svého pohybu, šlo tedy o \"kyv\"), jímž projde a bude pokračovat do maximální výchylky na opačné straně, odkud se vrátí zpět do rovnovážné polohy, čímž uzavře jeden kmit.\nDoba, která je nezbytná k vykonání jednoho kmitu se nazývá perioda kmitu.\nPočet kmitů za časovou jednotku (obvykle jednu sekundu) je označován jako frekvence (dříve kmitočet).\nOkamžitá poloha hmotného bodu nebo tělesa při mechanickém kmitání, kterou zaujímá vzhledem k rovnovážné poloze, se označuje jako okamžitá výchylka (též elongace). Právě okamžitá výchylka je veličinou, která se s časem periodicky mění. U obecného kmitavého děje je okamžitou výchylkou odchylka aktuální hodnoty kmitající veličiny v daném čase od rovnovážné polohy této veličiny.\nAbsolutní hodnota okamžité výchylky se nazývá \"velikostí okamžité výchylky\". Největší velikost okamžité výchylky se nazývá amplituda (výkmit, rozkmit).\nKmitavé pohyby lze skládat (viz např. \"Skládání pohybů\"), případně lze užít harmonické analýzy k určení kmitavých pohybů, z nichž se výsledný pohyb skládá.\nTyto znalosti lze potom využít např. k modulaci kmitů.\n\nKmitající systém je obvykle popisován pomocí diferenciální rovnice nebo soustavy diferenciálních rovnic. Kmitání lze rozdělit na\n\nPodle počtu stupňů volnosti se kmitající systémy dělí na systémy s \"jedním\", \"dvěma\", \"třemi\" nebo \"více stupni volnosti\". Počet rovnic popisujících kmitání je roven počtu stupňů volnosti.\n\nKmitání lze z kinematického hlediska rozdělit následujícím způsobem.\n\nPodle tlumení kmitů lze kmitání dělit na\n\nPůsobení vnější síly na kmitající systém se označuje jako buzení (též budící nebo vynucující síla). Buzení se rozlišuje\n\nPodle vlivu buzení lze kmitání dělit na\n\nPro lineární kmitání platí, že probíhá-li současně několik kmitavých dějů (např. pokud hmotný bod koná několik kmitavých pohybů současně), je výsledný kmitavý pohyb určen součtem (obecně vektorovým) jednotlivých kmitavých dějů. Tato skutečnost je v souladu s principem superpozice. Pro nelineární kmitání nemusí být výsledné kmitání součtem jednotlivých kmitání, z nichž je složeno.\n\nSkládání kmitů lze demonstrovat na skládání mechanických kmitavých pohybů.\n\nMějme např. hmotný bod, který harmonicky kmitá ve směru osy formula_2 s úhlovou frekvencí formula_3. Stejný hmotný bod však může kmitat např. podél osy formula_4 s úhlovou frekvencí formula_5. Pohyb hmotného bodu při současném kmitání podél osy formula_2 s úhlovou frekvencí formula_3 a podél osy formula_4 s úhlovou frekvencí formula_5 bude určen superpozicí obou samostatných pohybů.\n\nMáme-li dva kmity ležící v jedné přímce, tzv. rovnoběžné (stejnosměrné) kmity, leží i výsledné kmity na této přímce a výslednou výchylku dostaneme jako algebraický součet jednotlivých výchylek v daném okamžiku.\n\nPokud leží kmity ve společné rovině, leží v této rovině i výsledné kmity a výslednou výchylku získáme jako vektorový součet jednotlivých výchylek v daném okamžiku. Nejjednodušším případem skládání kmitů ležících v jedné rovině je skládání kolmých kmitů.\n\nVýsledné kmity získané složením harmonických kmitů nemusí být harmonickými kmity.\n\nLze dokázat, že všechny periodické kmity lze vyjádřit superpozicí (součtem) určitého (obecně až nekonečně velkého) počtu harmonických (sinusoidálních) kmitů různé amplitudy a frekvence. K rozložení periodického kmitu na jeho harmonické složky se využívá tzv. harmonické analýzy.\n\nPro zobrazení skládání kmitů se s výhodou používá vektorové znázornění kmitů.\n\nNapř. harmonický kmit zapsaný ve tvaru\nlze považovat za imaginární část výrazu\ntedy\nNěkdy se používá reálná část, tzn.\n\nTento vztah lze graficky zobrazit jako vektor v rovině, jehož poloha v čase formula_14 je dána úhlem formula_5 vzhledem k vodorovné ose (zde osa \"x\"), a který rotuje kolem počátku s úhlovou rychlostí formula_3.\n\nZobrazením dvou (nebo i více) kmitavých pohybů najednou a jejich vektorovým sečtením získáme výsledný kmitavý pohyb.\n\nDva harmonické kmity dané rovnicemi\nprobíhají ve směru stejné osy (např. \"x\"), pak se nazývají rovnoběžné (stejnosměrné).\n\nKmitavý pohyb, který získáme složením těchto kmitů lze získat algebraickým sečtením jednotlivých složek, tzn.\nVýsledný kmitavý pohyb je tedy rovnoběžný s původními kmity, z nichž vznikl.\n\nMějme dva harmonické kmity se stejnou úhlovou frekvencí formula_3, tzv. izochronní kmity\nSložením těchto rovnoběžných kmitů dostaneme\nkde pro výslednou amplitudu formula_24 platí\na pro formula_5 (tzv. \"fázový posun\") platí\nFázový posun představuje vzájemné posunutí fází dvou kmitajících složek jediného kmitavého pohybu.\n\nSpeciálním případem je skládání kmitů se stejnou (popř. opačnou) fází.\n\nJe-li rozdíl počátečních fází dvou kmitů formula_28, kde formula_29 je celé číslo, mají oba skládané kmity stejnou fázi. V takovém případě lze položit formula_30 a amplituda je dána jako formula_31. Při vektorovém znázornění leží oba kmity na stejné přímce a mají stejný směr.\n\nSkládáme-li kmity s opačnými fázemi, lze počáteční fáze zapsat jako formula_32. Amplituda kmitu je rovna formula_33. Při vektorovém znázornění leží vektory formula_34 a formula_35 na stejné přímce, ale mají opačný směr. Je-li formula_36, je výsledná amplituda nulová, tzn. formula_37, tzn. oba kmity se navzájem vyruší.\n\nJedná se o zvláštní případ skládání dvou rovnoběžných harmonických kmitů, které mají různé, ale blízké frekvence.\nPro zjednodušení předpokládejme, že amplitudy obou kmitů jsou stejné, tj. formula_38, a fázový posun je nulový, tzn. formula_39. Hledáme tedy výsledný kmitavý pohyb, který sestává z těchto kmitů\nVýsledný kmit lze zapsat ve tvaru\nPomocí vhodné substituce lze pravou stranu upravit na\nPokud se úhlové kmitočty formula_44 a formula_45 příliš neliší, pak platí formula_46. To znamená, že kosinus, v němž vystupuje formula_47, se mění mnohem pomaleji než sinus, v němž vystupuje výraz formula_48. To nám umožňuje považovat předchozí vztah za kmitání s úhlovou frekvencí formula_49 s pomalu se měnící amplitudou\n\nPeriodické kolísání amplitudy se projevuje tzv. rázy (záznějemi).\n\nVzájemně kolmé harmonické kmity nelze skládat pouhým algebraickým součtem výchylek, ale je nutné je skládat vektorově.\n\nPříkladem mohou být dva vzájemně kolmé harmonické kmitavé pohyby\nTyto kmity leží v rovině dané osami \"x\" a \"y\", výsledné kmity budou také ležet v této rovině.\n\nV jednoduchém případě kmitů o stejné amplitudě formula_53 a stejných úhlových frekvencích formula_54 a formula_55 a formula_56, se jedná o kmity popsané rovnicemi\nTyto rovnice však odpovídají rovnicím pro rozklad kruhového pohybu do směrů os pravoúhlé soustavy souřadnic. Výsledný kmitavý pohyb má tedy tvar kružnice.\n\nO tomto tvrzení se lze jednoduše přesvědčit tak, že předchozí rovnice umocníme a sečteme, čímž dostaneme formula_59, což představuje rovnici kružnice o poloměru formula_24 v rovině, která je určena osami \"x\" a \"y\".\n\nObecně je výsledkem skládání dvou harmonických kmitů o stejné frekvenci pohyb po elipse, která ve zvláštních případech přechází v kružnici nebo úsečku.\n\nVýsledný pohyb při skládání dvou kolmých harmonických kmitů různých frekvencí, amplitud a počátečních fází probíhá jako periodický pohyb po křivkách nazývaných Lissajousovy obrazce (křivky).\n\n"}
{"id": "68879", "url": "https://cs.wikipedia.org/wiki?curid=68879", "title": "Kosinus", "text": "Kosinus\n\nKosinus je goniometrická funkce.\n\nPro označení této funkce se obvykle používá značka \"cos\" doplněná značkou nezávisle proměnné (zpravidla úhlu).\n\nV pravoúhlém trojúhelníku bývá definována jako poměr přilehlé odvěsny a přepony. Definici lze konzistentně rozšířit jak na celá reálná čísla, tak i do oboru komplexních čísel.\n\nGrafem kosinu v reálném oboru je kosinusoida (posunutá sinusoida).\n\nKosinus se jednoduše definuje na jednotkové kružnici (kružnici se středem v počátku a s poloměrem 1): Je-li \"α\" úhel, který má počáteční rameno v kladné poloose \"x\" a je orientovaný od kladné poloosy \"x\" proti směru hodinových ručiček), je cos \"α\" roven \"x\"-ové souřadnici průsečíku této kružnice s koncovým ramenem úhlu \"α\", jinak řečeno, rovná se (v absolutní hodnotě) délce úsečky z počátku k patě kolmice spuštěné z tohoto průsečíku na osu \"x\".\nDélce této kolmice, přesněji (s ohledem na znaménko) \"y\"-ové souřadnici průsečíku jednotkové kružnice s koncovým ramenem úhlu \"α\", je pak roven sin \"α\".\n\nPoloměr, kolmice a tato úsečka tvoří pravoúhlý trojúhelník, pro nějž platí Pythagorova věta, takže platí:\nNa jednotkové kružnici je také vidět, že kosinus je v prvním a čtvrtém kvadrantu nezáporný (≥ 0), kdežto ve druhém a třetím nekladný (≤ 0). V prvním a druhém kvadrantu je klesající, ve třetím a čtvrtém rostoucí.\n\nOrientovaný úhel lze rozšířit na všechna reálná čísla předpisem formula_1 v úhlové míře resp. formula_2 v míře stupňové, kde formula_3 je celé číslo. Sinus lze tedy konzistentně definovat jako funkci na celé množině reálných čísel:\n\nFunkce formula_4 má následující vlastnosti (kde \"k\" je libovolné celé číslo):\n\nFunkce kosinus je v komplexních číslech definována součtem řady\n\nkterá konverguje na celé komplexní rovině. Pro každá dvě komplexní čísla \"z\",\"z\" platí:\n\nTyto vzorce plynou přímo z příslušných definičních mocninných řad daných funkcí. Kosinus je na celé komplexní rovině jednoznačná holomorfní funkce.\n\n\n"}
{"id": "68880", "url": "https://cs.wikipedia.org/wiki?curid=68880", "title": "Grand Prix Austrálie 2001", "text": "Grand Prix Austrálie 2001\n\nGrand Prix Austrálie (LXVI Qantas Australian Grand Prix) se v roce 2001 jela 4. března na okruhu Melbourne.\n\n\n\n"}
{"id": "68883", "url": "https://cs.wikipedia.org/wiki?curid=68883", "title": "Bulhaři", "text": "Bulhaři\n\nBulhaři ( , ) jsou jihoslovanský národ, žijící převážně v Bulharsku, na Ukrajině, v Moldavsku a dalších evropských zemích. Jazykem je bulharština, písmo cyrilice, věřící jsou většinou pravoslavní, ale i muslimové (Pomaci).\n\nStaří turkičtí Bulhaři (Protobulhaři) sídlili snad už kolem roku 500 severně od Azovského moře, kde založili vlastní stát, Velké Bulharsko. Po smrti jejich chána Kuvrata (mezi 650 a 665) došlo k oslabení státu, který podlehl sousedním turkickým Chazarům. Část protobulharských kmenů zůstala v závislosti na Chazarech v původním prostoru, část se odebrala na sever po řece Volze až k soutoku s Kamou a vytvořila nový stát, Volžské Bulharsko, který existoval až do 13. století, kdy byl podmaněn Tatary. Další skupina protobulharských kmenů mířila směrem na západ. Zapojila se do mocenského boje v Avarské říši, posléze se však stáhla do Bavorska, kde byla z velké části povražděna.\n\nPod vedením chána Asparucha se Protobulhaři dostali na Balkán, kde s tamním svazem Sedm slovanských kmenů uzavřeli spojenectví proti Byzanci. Slovanské kmeny na toto území (do římské provincie Moesia) přišly již začátkem 7. století. Zde se smísili s původními obyvateli (keltskými a thráckými) a se zbytky germánských kmenů.\n\nNa jaře 681 nad byzanskými vojsky zvítězili a byl mezi nimi sjednán mír, čímž se otevřela cesta ke vzniku První bulharské říše, ta trvala až do roku 1018. Jelikož Protobulhaři byli méně početní, Slovanské etnikum je postupně asimilovalo a do 10. století došlo ke splynutí v jeden slovansko-mluvicí celek.\n\nNárodním hrdinou je v Bulharsku raně středověký chán Krum, který nakrátko udělal z Bulharska nejsilnější stát východu Evropy. Za Bulhary lze z jistého úhlu pohledu považovat Cyrila a Metoděje, jistěji pak jejich žáky Klimenta Ochridského a svatého Nauma. Staroslověnsky jako oni psal ještě i Černorizec Chrabr. Ivan Rilský je dnes patronem Bulharska. Stefan Stambolov byl klíčovou postavou jeho modernizace, politické i ekonomické. Revolucionáři Vasil Levski, Christo Botev a Goce Delčev se stali symboly svobody a boje za nezávislost na Osmanské říši. Klíčovou kulturní postavou národního obrození 19. století byl kněz Paisij Chilendarski – podobně jako u nás Palacký především díky svého dílu historiografickému. Nejen do bulharských, ale i celoevropských dějin zasáhl komunistický politik Georgi Dimitrov. Zatímco ten ze slavného Lipského procesu v nacistickém Německu vyvázl bez trestu, jeho kolega, marxistický teoretik Christian Rakovskij, byl popraven během Stalinovy Velké čistky. Todor Živkov byl dlouholetým lídrem komunistického režimu v Bulharsku. Hlavní osobností disentu té doby byl naopak Želju Želev, první postkomunistický prezident Bulharska. Jiný disident, spisovatel Georgi Markov, byl dokonce zavražděn bulharskou tajnou službou. Irina Bokovová je od roku 2009 prezidentkou mezinárodní organizace UNESCO.\n\nGeorgi Ivanov byl prvním bulharským kosmonautem, Alexandr Panajotov Alexandrov druhým.\n\nZ Bulharska pocházejí i dva významní představitelé humanitních a sociálních věd, byť se oba stali emigranty: feministická sémiotička Julia Kristeva a literární teoretik Tzvetan Todorov. Oba nakonec zakořenili ve francouzském intelektuálním prostředí.\n\nV Bulharsku se narodil nositel Nobelovy ceny za literaturu Elias Canetti, který však z Bulharska odešel s rodinou ještě jako dítě. Nejvýznamnějším bulharsky píšícím autorem je Ivan Vazov. Důležitými postavami národního obrození, nejen literárního, byli Ljuben Karavelov a Georgi Rakovski. Klasiky realistické prózy jsou Elin Pelin a Jordan Jovkov. V druhé polovině 20. století se prosadil Stanislav Stratiev.\n\nCelosvětové proslulosti dosáhla harfistka a hudební skladatelka Anna-Maria Ravnopolska-Dean. Také operní pěvci Boris Christov, Nikolaj Gjaurov a Raina Kabaivanska dosáhli mezinárodního věhlasu.\n\nZ výtvarných umělců dosáhl největšího úspěchu představitel land artu Christo Javačev. Stavy bohémy na pařížském Montparnassu doplnil malíř Jules Pascin.\n\nV zámořském televizním průmyslu se prosadila herečka Nina Dobrevová (zejm. \"Upíří deníky\"), v sérii o Harry Potterovi se proslavil Stanislav Janevski.\n\nNejpopulárnějším sportovcem všech časů je v Bulharsku fotbalista Christo Stoičkov. Úspěchy mu svého času zdatně konkurovala skokanka do výšky Stefka Kostadinová. Na 64 polích se výrazně prosadil šachový velmistr Veselin Topalov. V jeho stopách jde Antoaneta Stefanovová.\n\nV posledních letech se stala v médiích po celém světě velmi populární slepá bulharská věštkyně Baba Vanga.\n\n\n"}
{"id": "68887", "url": "https://cs.wikipedia.org/wiki?curid=68887", "title": "Václav Hollar", "text": "Václav Hollar\n\nVáclav Hollar (13. července 1607 Praha – 25. března 1677 Londýn), známý pod latinizovanou formou jména Wenceslaus Hollar Bohemus či Wenceslas Hollar nebo poněmčenou podobou jména Wenzel Hollar, byl český barokní rytec a kreslíř. Od roku 1627 působil v dílnách ve Frankfurtu nad Mohanem u Matthäuse Meriana, ve Štrasburku, v Kolíně nad Rýnem a v Antverpách. Od roku 1636 působil ve službách hraběte Thomase Howarda z Arundelu, s nímž se dostal do Anglie. Za války z Anglie utekl, ale později se vrátil. Jeho syn zemřel při morové epidemii, dotkl se ho velký požár Londýna v roce 1666. I když většinu života prožil v cizině, zůstal Čechem a dával to najevo. Byl pohřben do společného hrobu pro zvláště nemajetnou chudinu na malém hřbitově při kostele sv. Markéty ve Westminsteru.\n\nHollar je autor realistických barokních leptů, mezi jeho časté náměty patří přírodní motivy, krajiny, veduty, mapy, portréty, městské prospekty, kroje a zátiší na volných listech i v souborech. Vytvořil také pohled na Prahu podle svých kreseb z krátké návštěvy v roce 1636.\n\nPocházel z významné a majetné pražské rodiny. Léta mládí Václava Hollara spadají na počátek třicetileté války. Otec Jan Hollar byl depozitorem českých zemských desek na Pražském hradě a člen nižší zemské šlechty. Od roku 1600 mohl z rozhodnutí Rudolfa II. používat erb a přídomek z Práchně (von Prachenberg). Jeho matka Markéta Löw byla rodem z německé rytířské rodiny z Löwengrünu a Bareytu z Horní Falce. Švagr jeho strýce, Pavel Aretin, byl významným kartografem, autorem třetí nejstarší mapy Čech (1619).\n\nS prvními uměleckými pokusy začínal Hollar již dříve, ale rytí začal praktikovat až ve svých osmnácti pod vedením Aegidia Sadelera, v Bruselu narozeného grafika, který se do Prahy dostal za dob rozkvětu Rudolfova dvora. Mladý Hollar měl také možnost se seznámit s Rudolfovou kunstkomorou, která již v této době byla z části rozprodána nebo odvezena do Vídně. Z této doby pocházejí jeho kopie podle Dürera, kterého si Hollar velmi vážil. Hollarův otec jeho umělecké snažení nepodporoval a chtěl, aby se syn stal právníkem.\n\nV roce 1627, podobně jako řada dalších kvůli Obnovenému zřízení zemskému, opustil Čechy a odebral se do Německa. Hollar nejspíše neodešel z důvodů politických, ale spíše z existenciálních, kdy mu zahraničí dokázalo nabídnout lepší uplatnění. Velkou roli snad ani nehrály náboženské důvody, snad i přes informace naznačující, že Hollar pocházel z českobratrské rodiny. (k tomu níže sekce Hollarovo náboženské vyznání)\n\nV Německu žil nejprve ve Stuttgartu (1627–1628) a později pracoval ve Štrasburku pro nakladatele Heydena a kolínského nakladatele Hogenberga (1629–1630). Odtud na přelomu let 1629–1630 podnikl svou první cestu po Rýně do Kolína nad Rýnem. Kolem roku 1631 se Hollar usadil ve Frankfurtu nad Mohanem, kde se začal učit u nejvýznamnějšího mědirytce své doby, Matthäuse Meriana. Zde se podílel i na Merianově vrcholném díle \"Topographia Germaniae\". Hollar byl jedním z prvních umělců, kteří začali soustavně zachycovat krajinu středního Porýní a stal se předchůdcem rýnského romantismu.\n\nV roce 1633 se Hollar dostal do Kolína a zůstal tam tři roky. Zde v roce 1635 vydal svou první knihu rytin u Abrahama Hogenberga. V roce 1636 došlo k důležitému setkání s lordem Thomasem Howardem z Arundelu, který cestoval jako anglický vyslanec k Ferdinandu II., aby vyřešil problém s majetkovým vyrovnáním vdovy Alžběty, sestry krále Karla I. v oblasti Falce.\n\nArundel byl mimo jiné sběratel umění a Hollara si všiml při nákupu děl od Abrahama Hogenberga. Při cestě se zastavili například ve Frankfurtu, kde Arundel získal dalšího umělce, Henrika van der Borcht, který se stal blízkým Hollarovým přítelem. Dále navštívili Prahu, Vídeň a postupně procestovali celou střední Evropu. Stejného roku ještě při návštěvě dvora císaře Ferdinanda II. byl s pomocí Arundela Hollarovi polepšen erb a predikát po jeho matce, takže si mohl říkat „Hollar Prachenberger von Löwengrün und Bareyt“. Když se jeho sponzor v roce 1637 vracel do Londýna, Hollar ho následoval a nakonec tam strávil větší část svého života.\n\nZpočátku žil Hollar v Arundlově domácnosti, kde se mohl postupně seznamovat s novým prostředím. Ačkoliv již jednou musel odcestovat ze své domoviny, pobýval stále převážně v německých oblastech, které byly v mnohém jeho domovu podobné, proto byl pro něj příchod do Anglie převratnou změnou. U Arundela pracoval především na zdokumentování jeho rozsáhlé umělecké sbírky, což mu umožňovalo být finančně nezávislý. Hollar nebyl Arundelovým služebníkem či zaměstnancem. Na svých autoportrétech nápadně vystavuje rodinný erb aby zdůraznil své postavení urozeného muže. Ve sbírkách se nacházela díla současníků jako byli Daniel Mytens, Peter Paul Rubens, Jan Lievens, nebo Anthonis van Dyck a Hollar zde dokumentoval i díla starších mistrů jako byl Leonardo da Vinci, Raffael, Parmigianino, Dürer, Hans Holbein mladší, Adam Elsheimer a další. Toto dílo má tím větší hodnotu, jelikož některé z těchto originálů zmizely a jsou známy jen z Hollarových kopií.\n\nZároveň se zde učil anglicky od Margaret Tracy (ta se na oplátku od něho nechávala vzdělávat v kreslení a základech rytí), která byla komornou lady Alethee Howardové. Dalším Hollarovým zájmem bylo proniknout ke královskému dvoru jako umělec. S tím však měl nemalé problémy, protože ohledně umění měl na dvoře hlavní slovo talentovaný vlámsky malíř Anthonis van Dyck, který nebyl Hollarovi nakloněn. (van Dyck jakožto malíř oceňoval na rytectví odlišné hodnoty než Hollar, který byl především rytec a kreslíř)\nV této době se v Anglii vyhrocovala politická situace a vznikaly dva tábory – těch, co podporovali krále na straně jedné a co reptali proti špatnému královskému vedení na straně druhé. Hollar se snažil být neutrální, ačkoliv ho jeho příslušnost k Arundelovu domu přiřazovala k royalistům. O tom svědčí fakt, že jeden z jeho prvních portrétů, které vytvořil v Anglii, patřil spisovateli a královu odpůrci Johnu Miltonovi, dalším z královských odpůrců byl Hollarem portrétovaný politik John Pym. Vyhrocenost situace lze vidět na pádu králova oblíbence Thomase Wentwortha, prvního hraběte ze Straffordu, kterého Hollar poprvé portrétoval v roce 1640 ještě jako irského místokrále a v roce 1641 zdokumentoval proces s ním a jeho popravu.\n\nDne 4. července 1641 se Hollar oženil s komornou Margaret Tracy, s níž měl dvě děti – staršího Jamese a mladší dceru. V této době se setkal s Janem Amosem Komenským, který v Anglii do roku 1642 pobýval. Když v roce 1642 vypukla anglická občanská válka, Arundel se nevrátil z cest zpět do Anglie a právě v této době se Hollar dostal do služeb královské rodiny. Často se zmiňuje, že učil kreslit waleského prince a pozdějšího krále Karla II., což první tvrdil již Vertue, ovšem krátká Hollarova biografie vyšlá v Antverpách v roce 1649 toto zcela nepotvrzuje a zmiňuje, že byl ve službách vévody z Yorku, tedy Karlova mladšího bratra Jakuba II.\n\nPrvní Hollarův životopisec a rytec George Vertue uvádí, že Hollar bránil spolu s royalisty \"Basing House\" a byl po jeho pádu v roce 1645 vojáky parlamentu zatčen, ale podařilo se mu uprchnout do Nizozemí. Ovšem z jiných pramenů je jasné, že Hollar byl v Antverpách již v roce 1644 a nemohl být tedy při pádu royalistické pevnosti. V Antverpách se setkal s Arundelem, který však roku 1646 zemřel při cestách v Itálii. I ve Vlámsku se věnoval Hollar dokumentaci Arundelových sbírek, alespoň té části, kterou mecenáš stihl přesunout z Anglie na kontinent. Z této činnosti nakonec vzešly i vysoce ceněné tisky motýlů, hmyzu a mušlí. Nicméně Arundel mu již nedokázal zajistit nezávislost, takže se Hollar seznámil s řadou antverpských nakladatelů, z nichž nejdůležitější byl jeho pozdější přítel Jan Meyssens.\n\nSnažil se také vyvrátit tvrzení v této době již mrtvého van Dycka o tom, že Hollarovo dílo je překonané Rubensovou školou. Vytvořil proto řadu kopií obrazů tohoto talentovaného Vláma. O tom, že jeho snaha nebyla marná, může svědčit výrok Vertua, který Hollara označil za nejlepšího van Dyckova interpreta. V této době se Hollar také mohl blíže seznámit s díly Hanse Memlinga, Huga van der Goese a Rogiera van der Weydena.\n\nV roce 1647 publikoval s nakladatelem C. Danckertsem celkový pohled na Londýn a v roce 1649 vyryl velký pohled na Prahu (vyšel v Merianově \"Topographia Bohemiae, Moraviae et Silesiae\" v roce 1650). Obě tato díla vyjadřují také určitý stesk po domově, s nímž souvisí i další známá rytina z této doby (1646) \"Dobrá kočka, která nemlsá\". Tu si Hollar zřejmě udělal pro své potěšení, o čemž svědčí český popis, kterému těžko mohl někdo v Antverpách rozumět. Nově tvořil sérii holandských lodí v přístavu, také oblečení a módu, například i rukávníky, které dobře na ztvárnění kožešiny ilustrují jeho cit pro detail.\n\nV roce 1652 se Hollar vrátil do Anglie, poněkud překvapivě v kontextu sílícího napětí mezi Nizozemím a Cromwellovou Anglií. Přesné důvody návratu nejsou zcela zřejmé. Urzidil zmiňuje možnost, že se jeho ženě zastesklo po domově, nejspíše ho také přemlouvali jeho přátelé: spisovatel John Aubrey, sběratel umění Elias Ashmole a historik sir William Dugdale. Kvůli nepřátelství mezi Anglií a Nizozemím museli cestovat do Calais a odtud do Dover, ovšem příchodem do Anglie problémy neskončily. Hned po příjezdu byl Hollar zatčen a uvězněn. Sice není známo přesné obvinění, ale vzhledem k tomu, že přijel z Nizozemí, kam se stáhlo mnoho royalistických odpůrců Cromwellova režimu a sám Hollar byl spojen s tímto táborem již před útěkem z Anglie, není toto uvěznění překvapivé. Naštěstí pro Hollara se jeho přátelům podařilo domluvit propuštění. Život pro umělce byl ovšem v puritánské Anglii těžší než v době královské vlády. Zatímco v Hollarových očích byla královská Anglie zemí žijící v míru, kde lidé byli šťastní, v puritánské Anglii jako by žili pod nějakou zlou kletbou.\n\nZprvu bydlel u svého přítele a žáka Williama Faithorna, nicméně poslední období svého života se Hollar stěhoval často. Pracoval pro Johna Ogilbyho, pro kterého vytvořil ilustrace knih klasických autorů Homéra, Vergilia a Juvenalise, které ale neměly komerční úspěch. Pro téhož nakladatele ilustroval i Ezopovy bajky. Z tohoto období také pocházejí díla vzniklá ve spolupráci se sirem Williamem Dugdalem, jako \"Monasticon Anglicanum\", monumentální trojsvazkové pojednání o anglických kostelích, nebo \"History of St. Paul’s Cathedral\" o staré londýnské katedrále svatého Pavla.\n\nPředzvěst obratu k lepšímu přišla se smrtí Olivera Cromwella v roce 1658. Oliverův syn Richard Cromwell nedokázal udržet otcovu moc, proto v roce 1660 proběhla restaurace Stuartovců. Ačkoliv nový anglický král Karel II. znal Hollara jako svého učitele kreslení, ukázalo se, že proniknout na královský dvůr bude poněkud těžší, protože ani král neměl dost peněz na výplatu umělců. Jediné, co pro něho v tuto chvíli král udělal, bylo doporučení starostovi Londýna, aby ho podpořil při dokončování rozsáhlého mapového díla týkajícího se města; doporučení ovšem nemělo větší odezvu. K ne úplně jednoduché existenční situaci se také přidala smrt ženy Margaret.\nV roce 1665 Hollara potkalo další rodinné neštěstí: při morové epidemii zemřel jeho syn James, u kterého se již také projevil kreslířský talent. Tohoto roku se Václav Hollar podruhé oženil, o jeho druhé ženě je známo pouze to, že se jmenovala Honora a že utekla před morem. Hollarova existence byla stále nejistá. Cena díla se v pocromwellovské Anglii určovala od hodiny a ne jako dříve za kus, a i tak se Hollar potýkal s tím, že nakladatelé zneužívali nedostatku poptávky na trhu s uměním a odmítali platit celé nasmlouvané částky. To platilo třeba pro portrét filozofa Thomase Hobbese pro objednavatele Petera Stenta, který odmítl zaplatil celou částku kvůli údajné špatné kvalitě. V roce 1666 vypukl tzv. velký požár Londýna, při kterém shořela velká část tehdejšího dřevěného města. Ovšem požár měl pro Hollara pozitivní dopad: před požárem totiž připravil řadu pohledů na město, které přestalo existovat a takový materiál získal na ceně a dobře se prodával (díky tomu je dnes známa podoba středověkého centra města). Zároveň se z těchto podkladů vycházelo při obnově města, což opět připomnělo Hollara králi, který mu za služby udělil 21. listopadu titul „scenographus regius“. Ve stejném roce byla vydána Hollarova příručka pro grafiky \"Albrecht Dürer Revised: Wherein You Have Also Mr. Hollar’s Receipt for Etching, With Instructions How to use it\" (\"Přepracovaný Albrecht Dürer: kde také naleznete návod pana Hollara pro lept a jak ho užít\").\n\nS Hollarovou prací byl král natolik spokojen, že ho v roce 1668 poslal na výpravu do Tangeru, kde měl zachytit podobu města, které nově získal po svatbě s portugalskou princeznou Kateřinou z Braganzy. Při návratu do Anglie byla loď \"Mary Rose\" pod vedením kapitána Johna Kempthorna, na které výprava cestovala, přepadena piráty; toto přepadení Hollar později také umělecky ztvárnil.\n\nPo návratu ještě dále pracoval. V roce 1672 například cestoval za podpory vydavatele po Nottinghamshire, do Salisbury a Lincolnu, ilustrace potom použil ve svém díle Robert Thoroton. Souběžně se však u umělce začalo projevovat stáří, již delší dobu měl potíže s levým okem, takže si ho při práci musel zakrývat. Zemřel v chudobě v roce 1677. Byl uložen do hrobu u kostela svaté Markéty ve Westminsteru. Nezemřel však opuštěn: do konce života udržoval blízký kontakt s rodinou Johna Evelyna a Hollarovi žáci, kteří provázeli rakev, na něho nezapomněli a svá díla podepisovali „Quondum discipulus Hollari“ (\"Kdysi žák Hollarův\").\n\nTeprve díky objevu archivu Matouše Konečného (v roce 2006) se podařilo najít informaci naznačující, že pocházel z rodiny hlásící se k Jednotě bratrské, konkrétně zde je uváděn jako český bratr jistý „Jan Hollar z Horaždějovic“, který je s největší pravděpodobností totožný s Hollarovým otcem Janem.\n\nNalezení stopy naznačující Hollarovu příslušnost k českým bratřím předcházela dlouhá a nejednoznačná diskuse. Velmi důležitým argumentem pro Hollarovo protestanství (nevědělo se, k jaké Hollar patřil konfesi) byl Hollarův odchod z Čech v roce 1627, čímž se připojil k velké skupině exulantů, kteří odcházeli právě z náboženských (a politických) důvodů. Ovšem největší problém tohoto důkazu tkví v tom, že důvod jeho odchodu mohla být touha po nových uměleckých možnostech, které mu umělecky upadající české prostředí nemohlo nabídnout. Protestantismus naznačovala také i některá dobová svědectví. Současník John Aubrey tvrdil, že důvod Hollarova odchodu z vlasti bylo náboženské vyznání a Hollarův přítel John Evelyn dokonce přímo říkal, že Hollar byl protestant, ale ke katolictví konvertoval pod vlivem antverpských jezuitů. Na konci života byl také pohřben na anglikánském hřbitově.\n\nZajímavý pohled na konfesi podávají znaky naznačující, že Hollarovi byli katolíci. Richard Pennington dokonce tvrdí, že o tom „není pochyb“. Velmi silným argumentem byla především poměrně úspěšná kariéra Jana Hollara ve značně konfesně netolerantním prostředí 20. let 17. století. Pro to, že byl Václav Hollar katolík, by mohla mluvit jeho kladně vyřízená žádost z roku 1636 o polepšení erbu císařem Ferdinanda II., mužem pevné víry, ovšem zde mohla hrát roli i diplomacie, kde by císařovo zamítnutí mohlo zhoršit vztahy s Anglií. Pokud byl v době, kdy se setkal s Arundelem, nekatolíkem, předpokládá se, že mohl ještě po příjezdu do Anglie konvertovat, protože Arundelova rodina byla katolická a nejspíše i komorná Margaret, která se stala jeho ženou, byla katoličkou. Také existuje záznam, že byl Hollar v roce 1656, ještě za vlády Cromwella, zadržen, když se „vracel z kaple“, tedy nejspíše katolické kaple zbudované u nějakého vyslanectví.\n\nVáclav Hollar nebyl jen jedním z nejlepších, ale zároveň i nejplodnějších umělců své doby. Vytvořil okolo 400 kreseb a 3 000 leptů. První generální katalog Hollarových leptů provedl v roce 1853 archeolog a sběratel Gustav Parthey.<nowiki> </nowiki>V roce 1983 tento katalog revidoval Richard Pennington, který vyloučil 200 rytin od jiných autorů a naopak zařadil 225, o kterých Parthey nevěděl. Penningtonův katalog zachovává z Partheyova katalogu jak dělení rytin podle tématu, tak číslování (1–2 733), přičemž doplněné rytiny mají k číslu připojena písmena A, případně B, C, D. Soupis kreseb vytvořil Franz Sprinzels.\n\nNázor na Hollarovo dílo se v průběhu doby vyvíjel, ale většinou na něm byla ceněna vysoká úroveň kresby, přesnost, detailnost a realismus, díky čemuž je jeho dílo ceněným dokumentem doby.\n\nZ Hollarových uměleckých začátků není příliš známo. Podle známého vyjádření pod leptem \"Hollar s rytinou sv. Kateřiny\" říká, že již od mala měl zálibu v malbě miniatur, ovšem první známé dílo pochází z roku 1626, je to lept \"Maria s dítětem\" podle Dürera, a pak několik dalších leptů z roku 1627, tedy \"Svatá rodina\" (P133) podle Josepha Heintze a \"Krajina s převislým stromem\".\n\nHollar se ve svém díle zabýval širokou paletou témat. Známá jsou jeho topografická díla zachycující krajinu a města Česka, Německa, Anglie (díky němu je dnes známa podoba Londýna před velkým požárem), Nizozemska, Švýcarska a dnešního Maroka. Ztvárňoval také portréty svatých a známých lidí své doby, motivy ze Starého a Nového zákona, mytologie a historické scény podobně jako erby, karikatury, zvířata, květiny, zátiší, alegorie, módu, zde je známý cyklus \"Aula veneris\" a mnoho dalšího. Rytina jeho kočky s poučným nápisem „\"Dobrá koczka, která nemlsá\"“ se stala vůbec jeho nejznámějším samostatným obrazem, známý grafický list se zvířetem je také \"Pudl – Boloňský psík\" (P2097). Když se poprvé dostal do Londýna hrálo v jeho díle velmi podstatnou roli dokumentace předmětů z Arundelovy sbírky, tyto rytiny jsou často označeny \"ex collectione Arundeliana\", zde vytvořil velmi zdobný např. \"Mantegnův kalich\" (P2643), pohledů na Londýn také použil na cyklus \"Londýnské roční časy\". Při pobytu v Nizozemsku vytvořil také podstatný cyklus lodí \"Navium variae figurae et formae\". Není jasné, která z rytin je Hollarova poslední, někdy je tak označováno vyobrazení hrobu Eduarda IV. (P2282).\n\nVelké sbírky Hollarových děl se nacházejí na Windsorském hradě, v londýnské Národní galerii, ve sbírce Hollarova díla nazývané Hollareum v majetku Národní galerie v Praze a ve Fisher Library patřící k University of Toronto. Nemalé sbírky jsou také v Albertině a kabinetě rytin v Berlíně.\nK Hollarovu odkazu se v roce 1917 přihlásil T. F. Šimon, když založil spolek grafiků SČUG Hollar. Jedna střední odborná škola zaměřující se na grafiku a design v Praze si do názvu zvolila jméno Hollara.\n\nNa Hollarovu \"Dobrou kočku, která nemlsá\" navázal Miloš Václav Kratochvíl a tento název použil jako název historického románu o Hollarově životě a kapela Lucie vydala desku \"Dobrá kočzka která nemlsá\" jako reminiscenci na toto dílo. O Hollarovi publikoval historik umění a spisovatel Johannes Urzidil, který se epizodou z jeho života inspiroval pro povídku Slonice (česky vyšlo ve výboru \"Hry a slzy\").\n\nV roce 2007 ke kulatému výročí umělcova narození vydala česká pošta aršík \"Světový grafik Václav Hollar\" v nominální hodnotě 35 Kč. Lepty z Hollarova díla, které byly použity pro tento aršík, vybral a v ocelorytu vyvedl Bedřich Housa. Jsou to Jaro a Zima z cyklu \"Londýnské roční doby\", které i Stanislav Richter považoval za vrchol Hollarova díla, dále to byl Hollarův autoportrét podle Meyssense a pod známkami panoramatický pohled na Prahu dle jeho kresby.\n\nDíla Václava Hollara jsou vystavována poměrně často, originální tisky však vždy pouze krátkodobě, např.:\n\n\n\n"}
{"id": "68899", "url": "https://cs.wikipedia.org/wiki?curid=68899", "title": "Lucrezia Borgia", "text": "Lucrezia Borgia\n\nLucrezia Borgia, česky též Lukrécie (18. dubna 1480, Subiaco – 24. června 1519, Ferrara) byla dcera kardinála Rodriga de Borja, pozdějšího papeže Alexandra VI.\n\nByla nemanželským dítětem španělského kardinála Rodriga de Borja, matkou byla jeho dlouholetá milenka Vannozza Cattanei. S touto ženou měl kardinál (po přestěhování do Itálie si změnil jméno na Borgia) ještě další tři děti, syny Juana, Cesareho a Jofrého.\nByla vychovávána u otcovy sestřenice Adriany de Mila. Na veřejnosti se objevovala ve společnosti své rodiny, tj. ve společnosti svých tří bratrů, milenky Giulie a Adriany de Mila. Jako jedenáctiletou ji otec plánoval provdat za španělského šlechtice dona Gaspara d'Aversa. Po smrti papeže Innocence VIII. se její otec kardinál Rodrigo Borgia stal papežem Alexandrem VI. a plánovaný sňatek již nebyl dostatečně výhodný. Lucreziiným manželem se stal hrabě z Pesary, Giovanni Sforza.\n\nPo několika letech chtěl papež její manželství zrušit s odůvodněním, že nebylo naplněno pro impotenci manžela. Giovanni Sforza se nařčení bránil, poukazoval na to, že papež chce dceru pro sebe a navíc veřejně odsoudil údajné incestní vztahy Lucrezie a jejích bratrů. Rodina ho však nepodpořila, a tak nakonec podepsal prohlášení, že manželství nebylo naplněno. Lucrezia v té době měla vášnivý románek s mladým Pedrem Caldésem, takže když byla v prosinci 1497 ve Vatikánu prohlášena za „virgo intacta“ (nedotčená panna), byla již několik měsíců těhotná. Poté, co se o tomto vztahu dozvěděl Lucreziin bratr Juan, nejdřív před otcem Pedra zranil kordem, pak jej dal uvěznit a hodit do Tibery.\nPo narození dítěte čekal Lucrezii další sňatek, tentokrát s Alfonsem Aragonským. Do manžela se vášnivě zamilovala, což se nezamlouvalo žárlivému bratrovi Cesaremu. Po politické roztržce na švagra poslal nájemné vrahy. Zraněnému Alfonsovi se podařilo dostat do Vatikánu, kde Lucrezia pečovala o nemocného papeže. Smrti z rukou Cesara nicméně neunikl, ten se dokonce k jeho zavraždění veřejně přiznal s odůvodněním, že mu usiloval o život. Po těchto událostech byla Lucrezia poslána do Nepi v etruských horách, odkud psala žalostné dopisy a podepisovala se „la infelicissima“ – nejnešťastnější.\n\nAlexandr pro svou dceru vyhlédl nového ženicha, ferrarského prince Alfonse d'Este. Svatba v zastoupení se konala 1. září 1501 ve Ferraře, velkolepé oslavy probíhaly i v Římě. Ve Vatikánu se konala hostina, o které se mluvilo jako o „plesu kurtizán“. Ty tančily nahé a následných orgií se prý zúčastnili všichni přítomní s výjimkou novomanželů. Před odjezdem do Ferrary papež zabezpečil Lucreziiny děti – Giovanni (otec Pedro Caldés) byl uznán jako syn Cesareho, v tajné bule \"Spes futura\" se papež označil sám za Giovanniho otce. Z toho vzniklo podezření, že chlapce zplodil Cesare s vlastní sestrou Lucrezií. Rodrigo (otec Alfonso Aragonský) dostal vévodství Sermoneta.\n\nDne 6. ledna 1502 odjela z Říma, oslavy v jejím novém domově trvaly šest dní. Naprosto uchvátila město i nového manžela. Začala se soustavně věnovat shromažďování knih, sjížděli se za ní básníci a jiní umělci. Krátce po svatbě otěhotněla, ale předčasně porodila mrtvou holčičku.\nRoku 1505 vypukl mor, proto uprchla do Reggia, kde porodila syna Alessandra, ten však přežil jen pár týdnů. Až 4. dubna 1508 porodila dědice trůnu – Ercoleho. V té době již ve Ferraře žil její syn Giovanni, který byl jako „bratr vévodkyně“ přijat ke dvoru. Vévodství se zapletlo do války s Francouzi, kdy původně stálo na cizí straně, pak však přešlo na stranu Itálie. Dvůr platil za velmi vážený v celé Evropě. Lucrezia se věnovala zbožným činnostem a duchovním cvičením. Pod drahocennými šaty nosila žíněnou košili. Založila klášter klarisek San Bernardino.\n\nManželství bylo stále spokojené, v letech 1514–1516 porodila tři děti (dceru Leonoru a syny Alessandra a Francesca). Roku 1519 čekala své osmé dítě, toto těhotenství však bylo velmi vysilující. Dne 14. června přivedla na svět holčičku, která několik hodin poté zemřela. Byla zesláblá, přidaly se vysoké horečky, cítila, že se blíží konec a poprosila v dopise papeže Lva o požehnání. Deset dní po porodu dcery v přítomnosti manžela zemřela.\n\nStejně tak jako její otec papež Rodrigo Borgia se i ona stala objektem řady pozdějších literárních a filmových a dalších uměleckých děl.\n\n\n\n\n\n\n"}
{"id": "68901", "url": "https://cs.wikipedia.org/wiki?curid=68901", "title": "Cystein", "text": "Cystein\n\nCystein (značka Cys nebo C) je v přírodě se vyskytující neesenciální aminokyselina, která ve své molekule obsahuje thiolovou skupinu -SH. Podílí se významně na struktuře bílkovin (tvoří disulfidové můstky), udržení přiměřeného oxidačně-redukčního prostředí v buňce a účastní se mnoha metabolických drah, a to především v syntéze glutathionu, taurinu a metabolismu methioninu. Látky odvozené od cysteinu jsou důležité pro svou antioxidativní povahu, čímž pomáhají bojovat proti chorobám vyvolaným oxidačním stresem, mimo jiné s chronickými záněty. Vyskytuje se ve většině bílkovin, jeho průměrné zastoupení je ale asi jen 2 %. Thiolová skupina má vysokou afinitu k těžkým kovům. Toho se využívá v proteinech k vazbě kovových ligandů, které slouží například v enzymech, ale i k odstranění těžkých kovů, jako je rtuť, olovo nebo kadmium z těla, i když při akutních otravách se používá jeho derivát N-acetylcystein.\n\nVýzkum cysteinu úzce souvisí s cystinem, což jsou dvě kovalentně propojené molekuly cysteinu. Cystin byl nalezen Wollastonem už roku 1810 v močových kamenech (cystolitech, odtud název) ale v proteinech (v kravím rohu) až Mörnerem roku 1899. Studium komplikoval fakt, že navzdory tomu, že se dlouho vědělo, že proteiny obsahují síru, používané chemické metody srážely sloučeniny síry, mezi nimi cystin a cystein. Relativně dlouho trvalo, než bylo prokázáno, že cystein z močových kamenů a proteinů jsou identické látky a výzkum z tehdejšího pohledu zpomalovalo, že se cystin při izolacích rozpadal na jinou látku – cystein.\n\nPozději bylo zjištěno, že do proteinů se jako první vnáší cystein a cystin vzniká až následně z něj, jak zjistil Vincent du Vigneaud při studiu inzulinu, vazopresinu a oxytocinu, což jsou peptidické hormony, které ve své struktuře obsahují kovalentně propojené molekuly cysteinu (tedy cystin), které vytváří tzv. disulfidický můstek, za což dostal roku 1955 Nobelovu cenu. Za studium toho, jak souvisí vznikání a zanikání disulfidických můstků se skládáním proteinů, byla udělena Nobelova cena (1972) také Christianu Anfinsenovi.\n\nCystein je spolu s methioninem zástupcem proteinogenní aminokyseliny obsahující síru, ta se v cysteinu vyskytuje jako velmi reaktivní thiolová skupina. Postranní skupina volného cysteinu má pK kolem 8,5 – takže by měla být v neutrálním prostředí buňky protonovaná a nereaktivní; v proteinech se ale běžně pohybuje mezi 5—10 a může klesnout až k 3,5. V alkalickém prostředí je velmi reaktivní a funguje jako nukleofil, je proto často využíván enzymy v aktivních místech, při oxidaci dvou cysteinových zbytků vzniká disulfidická vazba, čímž dochází k propojení mezi polypeptidy s takto propojenými cysteiny. Cystein je dobře rozpustný ve vodě a vytváří vodíkové můstky, je tedy tradičně uváděn jako nenabitá, polární aminokyselina, ve skutečnosti má vlastnosti hydrofóbních aminokyselin, dokáže například stabilizovat tvorbu micel a v proteinech se vyskytuje především ve shlucích hydrofobních aminokyselin. Vysvětlení tohoto neobvyklého chování je zřejmě to, že i když je cystein v mnoha ohledech podobný serinu, tak -SH skupina cysteinu nedokáže vytvářet vodíkové můstky s vodou, na rozdíl od -OH skupiny serinu.\n\nRole cysteinu v proteinech u eukaryot závisí na tom, kde se protein nachází. V neredukujícím prostředí, tedy mimo buňku a některých organelách, především drsném endoplasmatickém retikulu, vytváří páry cysteinů kovalentně propojené disulfidické můstky, které dramaticky určují prostorové uspořádání proteinů a velmi zvyšují jejich odolnost proti proteázám a celkovou stabilitu proteinu, proto jsou ve velkém zastoupeny například v keratinu. V redukujícím prostředí cytosolu se disulfidické můstky vytváří jen velmi vzácně a role cysteinu je hlavně v koordinační vazbě kovových ligandů, jako je zinek v případě alkoholdehydrogenáza a strukturního motivu nazývaného zinkový prst, mědi v plastocyaninu , železa v cytochromu P450 a NiFe hydrogenázách mnohých dalších.\n\nCystein využívají cysteinové proteázy (papain, kaspázy) ve svých aktivních místech a metalloproteázy jím do svého aktivního místa váží kovy.\n\nProtože je cystein antioxidant, má spolu se svými sloučeninami významnou roli v udržování oxidačně-redukčního systému. V redukujícím prostředí buněčného cytosolu je cystein schopný navázat nebezpečné oxidující látky, jako jsou kyslíkové radikály, peroxid vodíku, organické hydroperoxidy, peroxynitrity a mnohé další, čímž je redukuje a naopak se sám stává reaktivním. Přes nestabilní meziprodukt následně vzniká nereaktivní, oxidovaná forma cysteinu, nejčastěji disulfidový můstek vznikající s blízkým cysteinem. Pokud se v blízkosti oxidovaného cysteinu nenachází jiný cystein, bývá využíváno navázání jiného cysteinu, nejčastěji cysteinu v glutathionu.\n\nVýznamným antioxidantem založeným na cysteinu je glutathion, což je neobvyklý tripeptid obsahující glutamin, cystein a glycin. Díky svému cysteinu je schopen redukovat nebezpečné oxidanty, čímž se sám oxiduje a následně vzniká glutathion disulfid, tedy dva glutathiony propojené disulfidickou vazbou. Jeho další funkce je redukovat disulfidické vazby ostatních molekul, mimo jiné disulfidických můstků mezi proteinem a jiným glutathionem, čímž opět vzniká glutathion disulfid. Glutathion disulfid je následně redukován na dvě molekuly glutathionu glutathion reduktázou a může znovu působit jako antioxidant. Antioxidační schopnost glutathionu je umožněná tím, že se glutathion vyskytuje v buňkách ve vysoké koncentraci. Protože glutathion není při trávení dobře vstřebáván, je nutné jej v buňce vytvářet z prekurzorů, a v tomto případě je limitujícím krokem dostupnost cysteinu, který je v proteinech relativně vzácný.\n\nCystein je cílem celé řady posttranslačních modifikací, mezi nejdůležitější patří především kovalentní propojení dvou cysteinů vytvářející tzv. disulfidický můstek, schematicky je možné disulfidický můstek znázornit jako R–S–S–R, kde „R“ jsou bílkovinné zbytky.\n\nVelmi reaktivní thiolová umožňuje napojení celé řady ostatních skupin, například palmitoylaci, tedy připojení zbytku palmitové kyseliny nebo v případě C-terminálních cysteinů připojení farnesylu nebo geranyl-geranylu (isopenoidy). Cystein může být cílem připojení ubiquitinu, i když tato modifikace mnohem častěji probíhá na lyzinu. Při vzniku železosirných center v FeS proteinech slouží cystein jako dárce síry: pomocí enzymu jménem cystein desulfuráza je z cysteinu odštěpena síra a přesunuta do vznikajícího železosirného centra, namísto cysteinu zůstane v proteinu alanin.\n\nV některých proteinech se vyskytuje nestandardní aminokyselina selenocystein, ta ale nevzniká modifikací cysteinu, ale je odvozena od serinu.\n\nCystein je pro člověka podmínečně esenciální aminokyselina. Jednak vyžaduje zdroj methioninu, který dodává atom síry, a bez něj nemůže být syntetizován. Dále syntéza cysteinu neprobíhá při některých jaderných poruchách a pravděpodobně u novorozenců. Nedostatek aminokyseliny cysteinu navíc vede ke zvýšené spotřebě esenciálního methioninu (který je v metabolismu mimo jiné nezbytný jako zdroj methylových skupin), který následně může tělu chybět.\n\nNachází se ve všech potravinách bohatých na proteiny, významně je zastoupen např. v syrovátce, cibuli, česneku, brokolici a ovsu.\n\nPro lidi je cystein semiesenciální aminokyselina. Lidské tělo si jej dokáže vytvářet, ale pouze tehdy, pokud má dostatečný přísun aminokyseliny methioninu. Pro biosyntézu cysteinu jsou nezbytné dvě aminokyseliny: serin dodávající uhlíkovou kostru a methionin, který je zdrojem síry. Při tomto procesu je methionin nejdříve zpracován na S-adenosylmethionin a následně přeměněn na homocystein. Enzym cystathionin beta-syntáza poté propojí homocystein a serin za vzniku cystathioninu, ze kterého enzym cystathionin gama-lyáza odštěpí amoniak, alfa-ketoglutarát a cystein.\n\nBakterie a rostliny jsou schopny pro syntézu cysteinu využívat anorganickou síru v podobě sulfátu (SO). Ten je nejdříve ve dvou krocích \"aktivován\" za vzniku 3'-fosfoadenosin 5'-fosfosulfátu a následně redukován do podoby sulfitu (SO). Sulfit je pak ve dvou krocích připojen na serin za vzniku cysteinu.\n\nZpracování cysteinu je klíčový krok pro celkový metabolismus dalších pro organismus významných sloučenin síry: methioninu a homocysteinu. Prakticky všechny molekuly síry z těchto proteinů určené pro vyloučení jsou přeneseny na serin procesem transsulfurace, což vytváří cystein.\n\nSamotná degradace cysteinu může probíhat několika cestami s použitím různých enzymů v závislosti na buněčném typu, ve kterém degradace probíhá, a některým podmínkách, především dostupnosti aminokyselin a některých sloučenin obsahujících síru (např. S-adenosylmethionin). Tyto degradační cesty je možné rozdělit na dva hlavní způsoby degradace – oxidační nebo neoxidační cestu. Cystein může být oxidován a následně přeměněn buď na taurin, nebo na síranový anion, které mohou být vyloučeny močí. Případně se z něj může v několika krocích nezahrnujících oxidaci oddělit toxický sulfan nebo sulfid, které musí být detoxifikovány oxidací v mitochondriích. Při nedostatku cysteinu a dalších sloučenin síry jsou preferovány neoxidační cesty, při nadbytku cesty oxidační.\n\n"}
{"id": "68903", "url": "https://cs.wikipedia.org/wiki?curid=68903", "title": "Torii", "text": "Torii\n\nTorii (japonsky: 鳥居, \"Torí\") je tradiční japonská brána, kterou můžeme nejčastěji najít u vchodu do šintoistických svatyní. Jak je naznačeno použitými kandži (鳥 \"tori\": pták; 居 \"i\": místo), posláním bran torii je poskytovat místo odpočinku pro ptáky, kteří jsou v šintoismu považováni za posly bohů.\n\nSvatyně bohyně Inari mají typicky více bran torii. Lidé, ale i firmy, často vyjadřují svou vděčnost za obchodní úspěchy tak, že svatyni darují bránu torii. Svatyně Fušimi Inari v Kjótu jich má tisíce. \n\nSkládá se ze dvou sloupů a dvou příčných trámů. Velmi často je natřena červenou barvou. Některé brány torii mají mezi horními příčkami tabulky s nápisy. Tradičním stavebním materiálem je dřevo a kámen, ale v současnosti se začínají prosazovat i moderní materiály jako je ocel a dokonce i antikorozní ocel.\n\nPodobné stavby můžeme najít v Thajsku. Rovněž torana v hindské a buddhistické architektuře (Indie, Nepál) vykazuje určité podobnosti s torii.\n\nPůvod bran torii osvětluje stará japonská legenda, podle které bohyni slunce Amaterasu otrávilo chování jejího bratra do takové míry, že se schovala do jeskyně, zavalila vchod velkým kamenem a tím způsobila zatmění Slunce. Lidé se báli, že pokud se slunce nevrátí, zcela jistě zahynou. Proto na radu moudrého starce postavili velký dřevěný ptačí hřad a posadili na něj všechny kohouty ve městě. Kohouti začali kokrhat a bohyně slunce ze zvědavosti vykoukla ven z jeskyně. Ke kameni, který musela o kousek odsunout, přiběhl z města velký zápasník sumó, zcela ho odtlačil a pustil slunce ven, čímž zachránil svět. Právě tohle ptačí bidlo se stalo první bránou torii. Od té doby se torii staly symbolem prosperity a štěstí a rozšířily se po celém Japonsku.\n"}
{"id": "68905", "url": "https://cs.wikipedia.org/wiki?curid=68905", "title": "Washingtonův monument", "text": "Washingtonův monument\n\nWashingtonův monument většinou označuje velký bílý obelisk na západním konci National Mall ve Washingtonu, D.C. Jde o jeden z prezidentských památníků ve Spojených státech postavený na počest George Washingtona, prvního prezidenta Spojených států a vůdce revoluční kontinentální armády, která získala nezávislost na britské nadvládě.\n\nDalší dva památníky uctívající George Washingtona, rovněž známé pod názvem „Washington Monument“, stojí v Baltimore a Washington County ve státě Maryland.\n\nTento památník je postaven z mramoru, žuly a pískovce. Byl navržen Robertem Millsem, význačným americkým architektem čtyřicátých let 19. století. Stavba památníku začala v roce 1848 a byla dokončena 1884, téměř 30 let po architektově smrti. Přerušení způsobil nedostatek prostředků a občanská válka. Rozdílnost v odstínu mramoru (viditelná přibližně od 50 m výše) jasně ohraničuje, kde se v roce 1876 se stavbou navázalo. Všeobecně se považuje za štěstí, že řecká dórská rotunda, kterou Mills plánoval postavit u základny monumentu, nebyla nikdy realizována.\n\nZákladní kámen byl položen 4. července 1848, špice byla osazena 6. prosince 1884 a dokončený monument byl slavnostně odhalen 21. února 1885. Oficiálně byl zpřístupněn veřejnosti 9. října 1888. Při otevření byl nejvyšší stavbou na světě se 169 m a zůstal jí až do roku 1889, kdy byla dokončena Eiffelova věž v Paříži, ale nadále zůstává nejvyšší stavbou ve Washingtonu D.C., protože ve Washingtonu nesmí být vyšší stavba než Kapitol a Washingtonův památník. \n\nOdraz Washingtonova monumentu je vidět v přiléhavě pojmenovaném Reflecting Pool, obdélníkovém jezírku, které leží na západ od obelisku ve směru k Lincolnovu památníku.\n"}
{"id": "68909", "url": "https://cs.wikipedia.org/wiki?curid=68909", "title": "Kamenné moře", "text": "Kamenné moře\n\nKamenné moře je rozsáhlý plošný balvanový pokryv (chaotická kumulace) na temenech horských hřbetů a na svazích. Většinou je výsledkem rozpadu skalních výchozů, řícení, postupného hromadění a gravitačního přemísťování úlomků hornin na svazích. Kamenná moře mohou mít podobu souvislých ploch pokrytých kameny či většími balvany až bloky, protáhlých kamenných proudů a řek, tzv. drolin z nevelkých kostkovitých kamenů sopečného původu či kamenných stád (řidší skupiny balvanů). Dělí se na \"autochtonní\" (původní) a na \"alochtonní (zavlečené z jiného místa)\".\n\nVznik kamenných moří závisí zejména na druhu horniny, sklonu svahu a geologických podmínkách (průběh puklin a ploch břidličnatosti nebo vrstev, způsob odlučnosti a podobně). Kamenná moře vznikala zpravidla mrazovým zvětráváním (tzv. \"gelivace\") skalních výchozů v periglaciálním klimatu starších čtvrtohor (klima před kontinentálním ledovcem), avšak pomaleji se vytváří i v současné době. Úlomky uvolněné mrazovým zvětráváním se vyznačují ostrými hranami a říká se jim proto též hranáče. V menší míře se podpovrchovým chemickým zvětráváním podpořeným žokovitým, bochníkovitým, až kulovitým rozpadem horniny a následným odnosem jemných zvětralin utvářejí kamenná moře v podobě seskupení z dokonale oblých balvanů až bloků často přemístěných půdotoků desítky až stovky metrů daleko od místa vzniku. Výjimečně se na vzniku některých kamenných moří podílejí náhlé, až katastrofální události např. výrazná skalní řícení, vyloučit nelze ani účinky někdejších zemětřesení. V některých lokalitách balvany z kamenných moří sestupují až do říčních koryt, kde na ně působí evorze.\nVyskytují se na místě svého vzniku nebo v bezprostřední blízkosti vzniku. Dosahují mocnosti až desítek metrů. Za původní druh se považuje např. Andezitové kamenné moře (CHPV) u Malé Lehotky v Pohronském Inovci, vzniklé rozpadem lávového proudu.\n\nKameny přemístěné půdotokem, plovoucí v hliněném materiálu a často porostlá vegetací. Někteří autoři pokládají za tzv. „pravá kamenná moře“ právě kamenná moře alochtonní, kde jsou od sebe jednotlivé kameny vzdálené a pokrývají povrch alespoň z 50%. Jejich mocnost na rozdíl od autochtonních bývá velmi malá, několik desítek centimetrů až metr. Nacházíme je spíše na úpatí mírných svahů.\n\nSuťová pole jsou podobná kamenným mořím, avšak jsou málo stabilní, složená ze suťového materiálu přemístěného vlivem gravitace, saltací apod. na svazích o větším sklonu (zpravidla přes 20 %).\n\nBalvanové moře nejčastěji tvoří tvrdé horniny s kvádrovitým, deskovitým, nebo sloupovitým rozpadem, tedy zejména žuly, ruly a svory, křemence, tvrdší pískovce, čediče, andezity apod.\n\nKamenná moře mohou být buď na místě svého vzniku nebo „plovoucí“, kdy se kameny přemístily pohybem půdy (soliflukcí), nebo vlastní tíží. Nacházíme je na vhodných místech ve středohorských a vysokohorských polohách celého světa. V subpolárních oblastech zvláště v místech skalních výchozů, které nebyly pokryty kontinentálním ledovcem.\n\nČesko:\n\n\nSlovensko:\n\nSvět – v hornatých oblastech Sibiře, Dálného východu a Kanady\n\nBalvanová moře představují zejména problémy pro turisty při překonávání horských hřebenů. Také jde o nevhodná místa k zástavbě nebo obhospodařování. Kamenná moře o větší mocnosti však mají mikroklimatický význam, protože se v nich udržuje po celý rok podobná teplota, a tak prostory mezi balvany slouží jako úkryt mnoha druhům horské zvěře, např. svišťům.\n\n"}
{"id": "68912", "url": "https://cs.wikipedia.org/wiki?curid=68912", "title": "Dismanův rozhlasový dětský soubor", "text": "Dismanův rozhlasový dětský soubor\n\nDismanův rozhlasový dětský soubor je soubor spolupracující s Českým rozhlasem. Roku 1935 ho založil režisér Miloslav Disman.\n\nNa půdě Československého rozhlasu začal pracovat s dětmi tak, aby se z nich postupně stali profesionálové schopní pracovat s uměleckým slovem, poezií i písní. Členové DRDS účinkovali v mnoha rozhlasových hrách, pásmech poezie i dalších pořadech. Z řad původní generace „dismančat“ vzešla řada dodnes známých a populárních herců.\n\nPo Miloslavu Dismanovi vedl soubor režisér Jan Berger; v té době z politických důvodů nesl soubor oficiální název „Dětský rozhlasový dramatický soubor“ a spadal pod Hlavní redakci pořadů pro děti a mládež. Od začátku 90. let byla uměleckou vedoucí Dismanova rozhlasového dětského souboru Zdena Fleglová, která spolu s manželem Václavem realizovala nejen výchovu dětí k uměleckým profesím, ale také nejrůznější divadelní představení a jiné akce. Po pětadvaceti letech jejího působení předala při příležitosti osmdesátého výročí vzniku DRDS pomyslné žezlo Janě Doležalové Frankové. Ta v práci se souborem úspěšně navazuje na vizi jejích předchůdců.\n\nSe souborem spolupracuje herec Martin Janouš, zpěvačka Jana Koubková, režisér Karel Weinlich a mnoho dalších.\n\nBěhem jedné sezóny jsou zpravidla uvedeny tři až čtyři divadelní premiéry, uskuteční se několik desítek představení v Praze i na zájezdech, včetně zahraničních turné. Soubor trvale spolupracuje s různými uměleckými agenturami, dabingovými a televizními studii.\n\nSoubor má od roku 1990 na repertoáru dětskou židovskou operu Brundibár, která vznikla za války v terezínském ghettu. Operu vydal na CD a videokazetách. S operou absolvoval množství zahraničních zájezdů.\n\nČlenové DRDS se podílejí na vysílání Českého rozhlasu. Pro jeho vysílání připravují samostatné publicistické pořady. (Káva u Dismanů, Hnízdo, rádio Diss…)\n\nČerství absolventi souboru jsou sdružováni v umělecké skupině OLDstars.\n\nSouborem za dobu jeho existence prošla řada významných osobností, například:\n\n"}
{"id": "68914", "url": "https://cs.wikipedia.org/wiki?curid=68914", "title": "Československý rozhlas", "text": "Československý rozhlas\n\nČeskoslovenský rozhlas vznikl jako nástupnická organizace společnosti s ručením omezením \"Radiojournal\". Ta zahájila pravidelné rozhlasové vysílání v českých zemích 18. května 1923. Pravidelné vysílání v německém jazyce Československý rozhlas zahájil 25. října 1925.\n\nVýznamnou roli rozhlas sehrál při květnových dnech roku 1945. Tehdy vysílal například také z Husova sboru Církve československé (husitské) v Dykově ulici v Praze na Vinohradech. Již za první republiky odsud byly totiž vysílány živé koncerty, a proto zde bylo instalováno záznamové a vysílací zařízení.\n\nJestliže v období první republiky sloužil Československý rozhlas především k obecně osvětě a snaze o co možná největší informovanost obyvatelstva, záhy po skončení druhé světové války rostla především snaha o ovlivňování veřejného mínění. To se naplno projevilo s nástupem absolutní vlády komunistické strany, a zůstalo tak až do roku 1989.\n\nAž do rozvoje televize v 70. letech minulého století plnil vedoucí úlohu v informovanosti obyvatelstva Československa, v letech 1945 a 1968 se o jeho pražské sídlo svedly klíčové boje.\n\nČeskoslovenský rozhlas zanikl 31. prosince 1992, ještě před zánikem Československa byl v lednu 1992 rozdělen na Český rozhlas a Slovenský rozhlas.\n\n\n"}
{"id": "68916", "url": "https://cs.wikipedia.org/wiki?curid=68916", "title": "Lincolnův památník", "text": "Lincolnův památník\n\nLincolnův památník byl postaven k uctění památky prezidenta Spojených států Abrahama Lincolna. Leží na ose National Mall ve Washingtonu.\n\nZákladní kámen památníku byl položen v roce 1915 a slavnostní otevření proběhlo 30. května 1922. Architekt Henry Bacon jej navrhl ve stylu antického chrámu, takže připomíná slavný athénský Parthenón (chybí ale tympanon). Vnější sloupořadí obíhá prostor o délce 57 m a šířce 36 m. Tvoří je celkem 36 sloupů, z nich každý má výšku 13,4 m a průměr u paty 2,26 m. Počet sloupů odkazuje k počtu států, které byly součástí USA v době Lincolnovy smrti. Vnitřní sál dosahuje délky 28 m. V něm je umístěna obrovská sedící socha Abrahama Lincolna, kterou zhotovil sochař Daniel Chester French z 28 mramorových kvádrů. Dosahuje výšky 5,8 m a stejná je i její šířka.\n\nStěny vnitřního sálu pokrývají věty dvou Lincolnových projevů - při inauguraci v roce 1865 a v Gettysburgu v roce 1863. Doplňují je nástěnné malby s tematikou ukončení americké občanské války a osvobození otroků. Jejich autorem je Jules Guérin.\n\nPřímo nad sochou je vysekán epitaf:\n\nIN THIS TEMPLE AS IN THE HEARTS OF THE PEOPLE FOR WHOM HE SAVED THE UNION THE MEMORY OF ABRAHAM LINCOLN IS ENSHRINED FOREVER\n\nJako jiné monumenty na National Mall, včetně blízkého Památníku vietnamských veteránů, Památníku veteránů korejské války a Národního památníku druhé světové války, je Lincolnův památník spravován Správou národních parků Spojených států. Pro veřejnost je otevřen od 8 hodin ráno do půlnoci po celý rok kromě 25. prosince.\n"}
{"id": "68917", "url": "https://cs.wikipedia.org/wiki?curid=68917", "title": "Torana", "text": "Torana\n\nTorana je prvek hinduistické a buddhistické architektury. V překladu znamená \"brána\".\n\nToranu můžeme najít např. v indické Sáňčí. Podobné jsou také brány Torii v Japonsku.\n"}
{"id": "68921", "url": "https://cs.wikipedia.org/wiki?curid=68921", "title": "Miroslav Košler", "text": "Miroslav Košler\n\nMiroslav Košler (25. července 1931 v Praze – 20. září 2016 tamtéž) byl český sbormistr, dirigent a pedagog.\n\nPocházel z muzikantské rodiny, jeho otec byl členem orchestru Národního divadla. Starší bratr Zdeněk (25. března 1928 – 2. července 1995) byl významný český dirigent.\n\nV roce 1962 úspěšně absolvoval dirigentský obor na Akademii múzických umění v Praze. Již od roku 1951 působil jako sbormistr Pěveckého sboru ČKD Praha (dnešní Pražský smíšený sbor), od roku 2010 byl jeho čestným uměleckým ředitelem. V letech 1970 až 1995 byl hlavním sbormistrem Pražského mužského sboru FOK. V roce 2005 se stal druhým sbormistrem profesionálního sborového tělesa Pražského filharmonického sboru.\nS uvedenými soubory, především pak s Pražským smíšeným sborem (dříve Pěvecký sbor ČKD), absolvoval četná koncertní turné v zahraničí (Spojené státy, Japonsko, Izrael).\n\nV uměleckých kruzích byl znám svou objevnou dramaturgií. S Pražským smíšeným sborem poprvé provedl celou řadu děl soudobých českých autorů, Petra Ebena, Zdeňka Lukáše, Antonína Tučapského a Zdeňka Pololáníka. Vynikající kritiky doprovázejí jeho koncerty na předních hudebních festivalech Pražské jaro, Dresdner Musikfestspiele, Bruckner Musikfestival Linz, Bodensee Festival, Bratislavské hudební slavnosti, Holland Festival ap.\n\nNěkolikrát úspěšně spolupracoval se světovými dirigenty Zubinem Mehtou, Vladimírem Válkem, Jiřím Bělohlávkem a dalšími při provedení vrcholných děl světové hudební tvorby.\n\nČasto byl zván do porot mezinárodních soutěží sborového zpěvu (Verona, Gorizia, Spittal, Jersey, Arnheim, Azzano ad.) Své umělecko-organizační schopnosti uplatnil rovněž jako ředitel Mezinárodního hudebního festivalu Prager Winter a mezinárodní soutěže Praga Cantat, či Pražských sborových dnů.\n\nVýznamná byla i jeho činnost pedagogická. Od roku 1993 vyučoval obor dirigování na Pražské konzervatoři, o rok později se stal pedagogem stejného oboru na Hudební fakultě Univerzity Karlovy v Praze. Pod jeho vedením vyrostlo několik výrazných dirigentských osobností (např. Marko Ivanović, Solon Kladas, Jiří Petrdlík, Jakub Zicha).\n\n20. prosince 2010 převzal z rukou ministra kultury Jiřího Bessera medaili Artis Bohemiae Amicis.\n"}
{"id": "68923", "url": "https://cs.wikipedia.org/wiki?curid=68923", "title": "Ludkovice", "text": "Ludkovice\n\nLudkovice jsou obec ve Zlínském kraji nacházející se asi 15 km od Zlína. Jsou tvořeny dvěma místními částmi – Ludkovice a Pradlisko. Jsou součástí mikroregionu Luhačovské Zálesí. Na rozloze 1185 ha žije obyvatel.\n\nPrvní písemné zmínky o Ludkovicích pocházejí z roku 1412, kdy patřily ke Světlovu. Název se historicky vyvíjel od tvaru Lytkowitze (1412), až po Ludkovice (1872) Název obce odvozem od jména Ludek (ves lidí Ludkových). Název místní části Pradlisko je odvozen od pradliska, místa na potoce kde se pere. Pradlisko rovněž od roku 1594 náleželo ke Světlovu. V letech 1850–1976 patřilo k obci Řetechov, v letech 1976–1980 bylo součástí Luhačovic a od roku 1980 je součástí Ludkovic. Severně od obce se nachází Vodní nádrž Ludkovice.\n\n\n"}
{"id": "68925", "url": "https://cs.wikipedia.org/wiki?curid=68925", "title": "Filippikos Bardanes", "text": "Filippikos Bardanes\n\nFilippikos Bardanes († 714) byl byzantský císař arménského původu, vládnoucí od listopadu 711 do června 713.\n\nNa císařský trůn vynesla Bardana (jak znělo jeho původní jméno) všeobecná nespokojenost s režimem Justiniána II., který se vyznačoval četnými popravami domnělých i skutečných panovníkových nepřátel. Bardanes, prohlášený za císaře v Chersonésu, sice dokázal poměrně rychle ovládnout říši, ale řešení jejích palčivých problémů se ukázalo nad jeho síly. Na Byzanc za jeho vlády dopadala rána za ranou – na východě postupovali vpřed Arabové vedení emírem Maslamou a Abbásem ibn Valíd, na západě plenily oblast Thrákie oddíly bulharského chána Tervela.\n\nAni vnitropoliticky nebyla Bardanova vláda poklidným obdobím, především proto, že císař byl rozhodným přívržencem monotheletismu, který prohlásil za jediné ortodoxní učení. Výsledkem byl konflikt s papežem i s mnoha biskupy na východě, třebaže část z nich obrat přivítala. Kromě toho byla novému režimu vytýkána marnotratnost, neboť císař se oddával nákladným zábavám.\n\nNespokojenost s Bardanovou politikou vyvrcholila v červnu 713, kdy část vojska povstala, svrhla císaře, dala ho oslepit a na jeho místo dosadila vysokého úředníka Artemia jako císaře Anastasia II. Sám Bardanes zemřel již v lednu následujícího roku v exilu.\n\nFilippikova biografie (anglicky)\n"}
{"id": "68926", "url": "https://cs.wikipedia.org/wiki?curid=68926", "title": "Agorafobie", "text": "Agorafobie\n\nAgorafobie patří k úzkostným poruchám. Obecně je chybně považována za strach z otevřených prostranství. V podstatě jde ale spíše o strach z veřejných prostranství, míst, kde by nebyla rychle dostupná pomoc, a situací s nimi spojených. Tyto obavy mohou způsobit, že osoba trpící agorafobií se bojí opustit domov. Přitom ale může například přijímat návštěvy a pracovat, aniž by se porucha projevila – pokud ovšem zůstává ve své „bezpečné zóně“.\n\nNázev má původ v řeckých slovech \"agora\" (αγορά) a \"fobos\" (φόβος). Slovo \"agora\" ve staré řečtině znamená „kde se shromažďují lidé“. Lidé trpící agorafobií mívají těžké záchvaty paniky, pokud se cítí lapeni, nedostatečně chráněni, pokud mají pocit, že ztrácejí kontrolu nebo jsou příliš daleko od své „bezpečné zóny“. Během silných záchvatů úzkosti mohou být agorafobici uvězněni v domě, v určitém pokoji nebo i upoutáni na lůžko, než se jejich podrážděný nervový systém uklidní a hladina adrenalinu se vrátí na normální úroveň.\n\nLidé trpící touto poruchou jsou často přecitlivělí na své tělesné reakce a podvědomě přehnaně reagují na úplně běžné a normální situace. Například úsilí vynaložené na vyjití schodů si může agorafobik vyložit jako příčinu záchvatu paniky, protože zrychluje puls a dýchání.\n\nPoruchy se projevují většinou po třicátém roce života. Jen zřídka vzniká v dětství nebo po dosažení 45 let. Průběh agorafobie je chronický, intenzita přitom kolísá.\n\n\n\n\nPoužívá se terapie postupného vystavování obávané situaci v kombinaci s kognitivní terapií a někdy i farmakoterapií (antidepresiva SSRI a SNRI).\nVětšinou platí, že pomocí antidepresiv se dá omezit úzkost a tělesné příznaky, ale vyhýbavé chování spojené s agorafobií se téměř nemění. Proto se kromě farmakoterapie pacient (pod dohledem terapeuta i samostatně) postupně a systematicky (nejlépe denně) vystavuje obávaným situacím. Začíná se u situace působící nejmenší úzkost. Tato terapie je založena na faktu, že úzkost nemůže růst do nekonečna a pokud je pacient v kontaktu s obávanou situací po dostatečně dlouhou dobu, začne úzkost klesat.\n\n"}
{"id": "68933", "url": "https://cs.wikipedia.org/wiki?curid=68933", "title": "Šepot srdce", "text": "Šepot srdce\n\nŠepot srdce (耳をすませば, Mimi o sumaseba) je japonský romantický animovaný film (anime) režiséra Jošifumi Kondó produkovaný studiem Ghibli. Scénář filmu napsal Hajao Mijazaki a vychází ze stejnojmenné mangy od Aoi Híragi. Film, který vyšel 15. července 1995, skrze romantický příběh současné japonské dívky Šizuku vypráví o dospívání a tvůrčím talentu.\n\nČeský název \"Šepot srdce\" se České republice rozšířil ještě před oficiálním vydáním filmu a vychází z amatérských českých titulků. Poněvadž se v českém prostředí poměrně rozšířil, byl zachován i pro oficiální uvedení v České televizi. Film je známý i pod svým anglickým názvem \"Whisper of the Heart\". \"Mimi o sumaseba\" znamená doslova \"Když se zaposloucháš\".\n\nDěj příběhu se odehrává v Novém městě Tama u Tokia, kde se krátce předtím odehrával i příběh jiného filmu studia Ghibli, o rok dříve vydaného Pom poko. Příběh, na kterém ve filmu Šepot srdce pracovala Šizuku, byl později zpracován jako samostatný animovaný film Kočičí oplátka.\n\nSnímek patří mezi ty anime z produkce studia Ghibli, které se vyznačují vysoce realistickou kresbou a podrobně prokreslenými pozadími. Film je celý animovaný, i když některé scény budí až dojem fotografie.\n\nHlavní příběh filmu vyprávi o čtrnáctileté dívce Šizuku, která studuje na nižší střední škole ve městě Tama (předměstí Tokia). Neučí se příliš pilně, ve svém volném čase však ráda čte a často navštěvuje místní knihovnu, kde také pracuje její otec. Její matka si dodělává školu a sestra také studuje na univerzitě. Šizuku sní o chlapci jménem Seidži Amasawa, kterého si všimla podepsaného na knihovních kartičkách u téměř všech knížek, které si vypůjčila.\n\nJednoho dne si Šizuku na cestě do knihovny ve vlaku všimne zvláštní kočky; když ji pak sleduje, ta ji dovede až ke zvláštnímu obchůdku, ve kterém se setká s jeho majitelem, přívětivým starým mužem. Posléze se před ním potká právě se Seidžim a ukáže se, že jde o majitelova vnuka. Ze začátku jsou setkání Šizuku a Seidžiho krátká a rozpačitá, postupně se však sblíží. Šizuku zjistí, že Seidži ve volném čase vyrábí housle a v dospělosti by je chtěl vyrábět. Sama se stydí, že ještě sama neví, čím bude, a rozhodne se napsat knihu (kterou pojmenuje právě Šepot srdce).\n\nSeidži odjede do Itálie na dva měsíce na zkušební období jako učedník u zkušeného řemeslníka a Šizuku se ponoří do psaní knihy, v čemž ji podporuje i Seidžiho dědeček. Pracuje však hluboko do noci a její školní prospěch se prudce zhorší, po dopsání knihy se ale rozhodne začít pilně studovat. Seidži se vrátí z Itálie a film uzavírá jejich vzájemné vyznání lásky.\n\n"}
{"id": "68934", "url": "https://cs.wikipedia.org/wiki?curid=68934", "title": "FAMAS", "text": "FAMAS\n\nAutomatická útočná puška FAMAS (\"Fusil d'Assaut de la Manufacture d'Armes de St-Etienne\") tvoří standardní pěchotní výzbroj francouzské armády. Nazývána je rovněž podle svého neobvyklého tvaru „Le Clairon“ (trumpeta). Byla to první sériově vyráběná zbraň koncepce \"bullpup\", což je systém umožňující umístěním zásobníku za spoušťové ústrojí zmenšit celkovou délku zbraně. Továrna Saint-Étienne, kde se vyrábí, je součástí komplexu GIAT Industries.\n\nTato zbraň byla zkonstruována na přelomu šedesátých a sedmdesátých let 20. století. Prvních 10 kusů bylo vyrobeno státní zbrojovkou roku 1971. Do výzbroje byla zařazena roku 1975 po dva roky trvajících intenzivních armádních zkouškách a nahrazovala dosluhující samonabíjecí pušku MAS 49 a samopal MAT 49. V letech 1977–1982 probíhala sériová výroba v počtu 148 000 kusů.\n\nFAMAS je útočná puška typu bullpup, využívá principu zpětného rázu s polouzamčeným závěrem. Otevírání závěru je brzděno zdánlivým zvětšením hmoty závěru (tzv. dvoudílný závěr) pomocí dvojzvratné páky. Nábojová komora je rýhovaná pro spolehlivější vytahování nábojnic (častější u starších kulometů než u moderních útočných pušek, bylo nejspíše přihlédnuto k vysoké kadenci zbraně), proto jsou na vystřelených nábojnicích vidět rýhy způsobené těmito drážkami. Zásobník, který je shodný a zaměnitelný se zásobníkem útočné pušky M16, je umístěn až za rukojetí, což je pro technologii bull-pup typické. Neobvykle dlouhá rukojeť sloužící k přenosu zbraně skrývá všechna mířidla, která jsou tak chráněna před nešetrným zacházením. Muška je pevná sloupková, hledí dioptrické, výškově regulovatelné. Účinnou mířenou palbu lze vést na vzdálenost do 300 m. Konstrukce dovoluje nepatrnou úpravou změnit zbraň pro praváka na zbraň pro střelce střílejícího levou rukou a naopak.\nPřepínač režimu střelby umožňuje střílet jednotlivými ranami, dávkami po třech ranách nebo dlouhými dávkami. Zbraň může být vybavena dozadu sklopnou dvojnožkou a krátkým nožovým bodákem uchycovaným nad hlavní. Stejně jako puška MAS 49 má zabudovaný nástavec pro střelbu puškovými granáty, který funguje také jako tlumič výšlehu a úsťová brzda. Protitankovými granáty je možné zasáhnout cíl asi do 80 m, protipěchotními až do 120 m. Dostřel granátů je regulován změnou jejich počáteční rychlosti závisející na hloubce nasazení granátu na úsťové zařízení. Pro vystřelování granátů má puška speciální zásobník na 5 výmetných nábojů bez střel.\n\nPůvodní verze F1 byla mírně odlišná – měla menší lučík spouště (pouze pro ukazováček, později pro celou dlaň) a také měla jinou šachtu zásobníku, která neumožňovala použití zásobníků z útočných pušek M16 (u verzí F1 byly používány 25ranné rovné zásobníky). Novější verze G2 se začala vyrábět v roce 1994 a měla výše uvedené vylepšení včetně drobných zásahů do mechanizmu zbraně.\n\nÚtočná puška FAMAS byla poprvé bojově použita v Libanonu a Čadu v osmdesátých letech. Používala se rovněž ve válce v Perském zálivu a v Bosně.\n\n\n\n"}
{"id": "68935", "url": "https://cs.wikipedia.org/wiki?curid=68935", "title": "Buys-Ballotovo pravidlo", "text": "Buys-Ballotovo pravidlo\n\nBuys-Ballotovo pravidlo říká, že pokud stojíme na severní polokouli tváří proti větru, nachází se tlaková níže po naší pravé straně. Na jižní polokouli je tomu přesně naopak. Tvrzení je založeno na proudění větru po izobarických čarách kolem tlakových níží a výší, tedy na jejich rotaci způsobené Coriolisovou silou. Nazváno je po nizozemském meteorologovi a admirálovi Christophovi Buys-Ballotovi (1814–1890), jenž ho poprvé empiricky ověřil, formulováno bylo už předtím meteorology J.H. Coffinem a Williamem Ferrelem.\n\n"}
{"id": "68936", "url": "https://cs.wikipedia.org/wiki?curid=68936", "title": "Hrob světlušek", "text": "Hrob světlušek\n\nHrob světlušek (火垂るの墓, Hotaru no haka) je japonský animovaný film (anime) režiséra Isao Takahaty produkovaný studiem Ghibli. Film je adaptací stejnojmenného autobiografického románu od Akijuki Nosaky. Film vyšel 16. dubna 1988. Příběh vypráví o japonském chlapci Seitovi a jeho sestřičce Secuko a popisuje jejich dramatický osud během druhé světové války.\n\nMnoho kritiků (zejména Roger Ebert) ho považuje za jeden z nejsilnějších protiválečných filmů vůbec; filmový historik Ernest Rister srovnává film se Spielbergovým \"Schindlerovým seznamem\" a dodává, že „jde o nejhlouběji lidský animovaný film, jaký jsem kdy viděl“. Film je diváky ceněn zejména pro svůj mimořádný emocionální náboj, který pak ovšem někteří naopak kritizují jako až přílišný a citově vydírající.\n\nFilm byl vytvořen a vydán spolu s filmem Hajao Mijazakiho \"Můj soused Totoro\", který po stránce kulis i příběhu tvoří v mnoha směrech jeho zrcadlový obraz. Při produkci si prý animátoři často nebyli jisti, do kterého z filmů náleží ten který obraz. Filmy byly zpočátku často promítány současně, Můj soused Totoro měl sloužit k odlehčení smutného tónu Hrobu světlušek.\n\nNázev \"Hrob světlušek\" není oficiální (film ještě nebyl v Česku distribuován), jde o název zvolený amatérskými českými překladateli titulků – poněvadž jde však o jediný český překlad, v českém prostředí se poměrně rozšířil. Film je známý i pod svým anglickým názvem \"Grave of the Fireflies\".\n\n"}
{"id": "68937", "url": "https://cs.wikipedia.org/wiki?curid=68937", "title": "Umi ga kikoeru", "text": "Umi ga kikoeru\n\nUmi ga kikoeru () je japonský televizní animovaný film (anime) režiséra Tomomi Močizukiho produkovaný studiem Ghibli. Film vychází ze stejnojmenného románu od Saeko Himuro a byl uveden 25. prosince 1993. Příběh vypráví o milostném trojúhelníku, který se postupně vytvoří mezi dvěma dobrými přáteli a dívkou, která nově přišla na jejich školu a nyní se snaží vyrovnat se s přechodem z Tokia do maloměsta.\n\nFilm byl pokusem studia Ghibli umožnit mladším členům týmu vytvořit film za rozumnou cenu. Nakonec film ale přesáhl jak rozpočet, tak původní datum dokončení. Patří spíše k méně známým a ceněným filmům studia.\n\nFilm ještě nebyl v Česku distribuován a nemá ani žádný zavedený český název. V anglicky mluvícím světě je rozšířený doslovný překlad japonského názvu \"I Can Hear the Sea\" (\"Mohu slyšet moře\"), ovšem oficiální anglický název je \"Ocean Waves\" (\"Vlny oceánu\").\n\n"}
{"id": "68938", "url": "https://cs.wikipedia.org/wiki?curid=68938", "title": "Javor", "text": "Javor\n\nJavor (\"Acer\") je rod dřevin z čeledi mýdelníkovité, v dřívějších taxonomických systémech řazených do čeledi javorovité. Jeho zástupci jsou obvykle vzrostlé opadavé stromy (existuje ale i několik druhů stálezelených), některé druhy mají však jen slabší vzrůst a jsou to buď nižší stromy a nebo keře. Rod \"Acer\" čítá kolem 120-150 druhů. Jejich výskyt je omezen na mírné až subtropické oblasti severní polokoule; těžištěm rozšíření je střední Čína a východní Himálaj. Jsou to významné lesnické i okrasné dřeviny. V české květeně se jako původní uvádějí tři druhy.\n\nJavory, s výjimkou javoru jasanolistého, mají listy vstřícně křížmostojné a dlouze řapíkaté, jednoduché a většinou hluboce laločnaté, případně dlanitě dělené nebo zpeřené. U javoru jasanolistého jsou listy dlanitě laločnaté a při bázi srdčité. Kanada si javorový list zvolila za národní symbol a je vyobrazen na kanadské vlajce.\n\nKvěty jsou v hroznech, latách nebo chocholících, a to nících nebo vzpřímených. Tyčinky jsou po 4–10 v jednom květu. Převážná většina druhů je jednodomých, u některých se objevuje tzv. funkční dvoudomost, kdy se na stromech vyskytují sice oboupohlavné květy, ale orgány jednoho z pohlaví jsou zakrnělé. Několik málo druhů je dvoudomých. Květy jsou opylovány převážně hmyzem, pouze minimum druhů je větrosnubných; plody jsou šířeny větrem.\n\nPlody jsou křídlaté dvounažky; křídla jsou jazykovitá, blanitá, se silnou žilkou na vnějším okraji. Klíčení semen je u všech javorů, s výjimkou javoru stříbrného, nadzemní.\n\nRod se dále dělí do 14 morfologicky vymezených sekcí a serií. Zde je uveden zjednodušený výběr významnějších druhů rozdělený podle kontinentu původuː\n\n\n\n\nJavorový sirup se vyrábí z mízy javoru cukrového nebo černého. V zimě, kdy stromy spí, se do kmenů vyvrtají díry. Když poleví mrazy, sbírá se do věder míza prýštící z ran. Javorový sirup se produkuje v Severní Americe.\n\nJavorové dřevo se běžně využívá v truhlářství. Nezastupitelnou roli má ve výrobě smyčcových hudebních nástrojů (evropských). K tomu účelu slouží javor klen, tradičně především z oblasti Bosny.\n\nJavor je kanadským národním stromem. List červeného severoamerického javoru se nachází na kanadské vlajce. Také proto se někdy sportovním reprezentantům této země hovorově říká \"Javorové listy\" (např. při zápasech v ledním hokeji). Javor je také symbolickou rostlinou města Helsinky.\n\n\n\n \n"}
{"id": "68939", "url": "https://cs.wikipedia.org/wiki?curid=68939", "title": "Cesta do fantazie", "text": "Cesta do fantazie\n\nCesta do fantazie ( \"Sen to Čihiro no kamikakuši\") je jeden z nejznámějších japonských animovaných filmů vyrobených ve stylu anime. Film režíroval Hajao Mijazaki v produkci studia Ghibli a do kin byl uveden 27. července 2001. Fantasy příběh určený nejen dětskému divákovi vypráví o desetiletém děvčátku Čihiro, které se octne v tajemném světě duchů, odkud musí zachránit sebe i své rodiče.\n\nFilm se setkal se širokým mezinárodním ohlasem kritiky i diváků. V roce 2003 získal Oscara za nejlepší celovečerní animovaný film, z dalších cen lze zmínit např. Cenu japonské akademie a Zlatého berlínského medvěda z roku 2002. V Japonsku překonal velkofilm Titanic a stal se vůbec nejvýdělečnějším filmem v japonské historii.\n\n\"Cesta do fantazie\" je oficiální český název; na DVD a VHS český a slovenský dabing vydal Intersonic 8. prosince 2003. 19. listopadu 2004 vyšla jako příloha hypeMAGAZINE č. 11/2004 nová remasterovaná verze DVD, která také měla upravené české titulky podle japonského originálu. DVD následně vyšlo dne 8. 3. 2007 jako příloha časopisu \"HOME CINEMA\" 3/07 ve verzi s anglickým, českým a slovenským dabingem a českými titulky.\n\nFilm je známý i pod svým anglickým názvem \"Spirited Away\". Japonský název \"Sen to Chihiro no kamikakushi\" by se dal do češtiny volně přeložit jako \"Unesení Sen a Chihiro\", protože \"kamikakushi\" je stará tradiční technika magického únosu, při kterém si většinou oběť vůbec únos nevybavuje a po únosu se postupně probouzí z jakéhosi tranzu. Přesnější název by tedy v angličtině byl \"Sen and Chihiro's Spiriting Away\".\n\nFilm vypráví příběh desetileté dívenky Chihiro Ogino, která se spolu se svými rodiči stěhuje. Po cestě se ztratí a dojedou k podivnému tunelu. Ze zvědavosti jím projdou a aniž by to věděli, dostanou se tak do říše duchů kolem tajemných začarovaných lázní čarodějnice Jubaby, určených japonským bohům. Rodiče najdou v jídelně nedaleko lázní nikým nehlídané jídlo a bez pozvání ochutnají lákavé pokrmy, Chihiro však odmítá. Protože bylo jídlo určeno návštěvníkům lázní, promění se rodiče za svoji chamtivost v prasata. Vyděšená Chihiro se pokusí utéct, cestu k tunelu však mezitím přehradilo široké jezero. Naštěstí potká čarodějnického učně jménem Haku, který jí pomůže se ukrýt. Chihiro se pod tlakem situace z rozmazleného a uplakaného dítěte proměňuje v odvážnou a samostatnou dívku.\n\nNa Hakuovu radu požádá Chihiro o práci Kamadžiho, pavoučího vedoucího lázeňské kotelny. Ten ji odmítne, setká se u něj však s dívkou jménem Lin, kterou Kamadži přesvědčí, aby Chihiro odvedla k Jubabě a Chihiro jí mohla požádat o práci. Každého, kdo neměl v lázních práci, totiž mohla Jubaba v cokoli proměnit. Díky své umíněnosti Chihiro nakonec dosáhne svého a Jubaba ji zaměstná, zároveň jí však bere její pravé jméno. Dá jí nové jméno Sen a tím nad ní získává kontrolu. Chvíli poté, co Chihiro usne, ji ale probudí Haku, odvede ji do vepřína, kde jí ukáže její rodiče, a zároveň jí její skutečné jméno opět připomene a tím ji vymaní z čarodějčiny moci. Sám Haku ale své skutečné jméno už dávno zapomněl a musí proto Jubabě stále sloužit.\n\nSen je přidělena k Lin a musí spolu s ní uklízet a připravovat lázně pro hosty. Hned prvním jejich návštěvníkem je bůh smradu, kterého však Chihiro s vypětím všech sil přece jen obslouží. Při tom si všimne, že z něj něco vyčuhuje a pokusí se mu pomoci tím, že to vytáhne. Ukáže se, že nešlo o boha smradu, ale říčního boha, jehož řeku zanesly odpadky. Ten se Chihiro odmění zvláštní hrudkou a zároveň se z něj vyplaví k radosti všech zaměstnanců i Jubaby zlatý písek.\n\nPři úklidu však Chihiro v dobré víře do lázní vpustila tajemného Muže bez tváře (překládán také jako Bezpáteřník). Ten pak, mezitím co je Jubaba pryč, začne všem zaměstnancům rozhazovat plné hrsti zlata a polykat všechno jídlo, které mu donesou. Chihiro o zlato nestojí a chce se jít podívat za rodiči, když zahlédne Hakua letícího k lázním v podobě draka, pronásledovaného hejnem papírových vlaštovek. Chihiro mu pomůže se ukrýt, on je však zraněný a za okamžik odletí do Jubabiny rezidence v nejvyšším patře lázní. Chihiro dorazí za ním. Z jedné zbloudilé vlaštovky se zjeví Jubabina dvojnice Zeniba a označí Hakua za zloděje. Ten vlaštovku zničí, zároveň se ale spolu s Chihiro propadne hlubokou šachtou kamsi do hlubin a spletí podzemních tunelů se nakonec dostanou až do kotelny ke Kamadžimu. Chihiro napadne dát zmítajícímu se a zraněnému Hakuovi v dračí podobě část hrudky od říčního boha. Ta způsobí, že drak vyzvrátí jakousi pečeť a promění se zpět do lidské podoby, je však v bezvědomí. Kamadži Chihiro prozradí, že se jedná o čarodějnickou pečeť, kterou Haku určitě ukradl Zenibě. Chihiro se rozhodne, že se za Zenibou vydá a pečeť jí vrátí.\n\nMezitím se však Muž bez tváře rozzuří, spolyká i několik zaměstnanců lázní a ti zbývající před ním začnou prchat. Také se vrátí Jubaba a zjistí, že jej do lázní pustila Chihiro. Lin Chihiro najde u Kamadžiho a ta se tak nejprve vydá vyřešit tento problém. Muž bez tváře zjistí, že si Chihiro nezíská zlatem ani jídlem a rozzuří se. Ona mu však dá zbytek hrudky od říčního boha, i když doufala, že s ním promění zpět své rodiče. Muž bez tváře začne zvracet všechno jídlo i zaměstnance, které spořádal, a začne Chihiro pronásledovat. Ta jej vyláká z lázeňské budovy a tím se Muž opět upokojí. Lin Chihiro vezme k železniční stanici, odkud Chihiro odjede za Zenibou; nakonec se k ní přidá i Muž bez tváře.\n\nZeniba přijme její omluvu za Hakua, který mezitím s Jubabou vyjedná podmínky propuštění Chihiřiných rodičů. Pak v podobě draka doletí zpět za Chihiro k Zenibině chaloupce, kde mu Zeniba odpustí jeho krádež. Na cestě zpět se Chihiro Hakuovi svěří, že si myslí, že ho odněkud zná – když byla menší, spadla do říčky Kóhaku. V okamžik, kdy toto jméno vysloví, se Haku promění z draka zpět na člověka, protože Chihiro odhalila jeho pravé jméno. Společně pak přiletí zpět za Jubabou, kde Chihiro odhalí, že ani jedno z dvanácti prasat, která jí Jubaba ukázala, není její rodič, a tím je osvobodí. Tunelem se pak vracejí zpět do skutečného světa, nikdo z nich si nic nepamatuje, a vypadá to, že z Chihiro je opět to stejné rozmazlené dítě – v jejím pohledu je však cosi nového…\n\nFilm bývá často interpretován jako alegorie cesty mezi dětstvím a dospělostí a rizikem, že si dotyčný během tohoto přechodu nezachová svoji pravou povahu a identitu. Téma postavy, která bude ztracena ve (fiktivním resp. jiném) světě, když zapomene své pravé jméno, se objevilo již v \"Nekonečném příběhu\" od Michaela Endeho, kde se prolínají dvě knihy ze dvou různých světů. Hlavní hrdina Endeho knihy Bastian postupně vstupuje do světa knihy, kterou čte, a hrozí mu, že v něm bude navždy ztracen, když zapomene své skutečné jméno. Podobně i Chihiro a Haku by navždy zůstali v zajetí Júbaby, kdyby zapomněli svá skutečná jména a tím i své skutečné já. Podobný motiv provázanosti skutečného jména a lidské identity lze nalézt i v mnoha dalších dílech, např. \"Haibane renmei\", \"Ztracený ostrov\" nebo série \"Zeměmoří\". Film je také natočený podle \" Camillovo\" \"Ztraceného ostrova\" protože se tam odehrávají stejné scény jako když vstupují do zámku, pracují, když Andreas dá do tlamy Břichohubce černou kuličku, když jezdí vlakem do chalupy, osvobození ostrova a bytosti.\n\nNěkteří ve vývoji hlavní postavy vidí, jak byla uplakaná, rozmazlená a velmi moderní japonská holčička donucena tváří v tvář tradičnější japonské kultuře a zvykům dorůst. Jiní v příběhu vidí spíše jako varování před hamižností – ti, kteří od Muže bez tváře chtěli za každou cenu získat zlato, on sám nakonec pohltil.\n\nV řadě vedlejších témat jsou zřejmě ukryty také odkazy na různé politické ideologie, například environmentalismus (navazující na řadu předchozích Mijazakiho děl, zejména \"Princeznu Mononoke\") v podobě setkání s říčním bohem a Hakuovy minulosti. Jako ve většině ostatních děl také i v tomto filmu Mijazaki nevytvořil postavy černobílé, každá má nějaké pozitivní i negativní rysy.\n\nZávěrečnou píseň „Icumo nandodemo“ (何時も何度でも, „Vždy, je jedno kolikrát“) napsala a nazpívala Jumi Kimura, skladatelka a hudebnice hrající na lyru z Osaky, text napsal Kimuřin přítel Wakako Kaku. Píseň byla určena pro jiný Mijazakiho film, který nikdy nebyl vydán, při tvorbě Cesty do fantazie si ji však tak dlouho pořád dokola pouštěl, až se rozhodl ji přidat alespoň k závěrečným titulkům.\n\nZbytek soundtracku, „Anohi no kawa“ (あの日の川, „Řeka tehdy dříve“), byl složen dvorním skladatelem studia Ghibli Joem Hisaišim a hudba získala ocenění za nejlepší hudbu k filmu na 56. filmovém festivalu Mainiči, cenu za nejlepší hudbu v kategorii celovečerních filmů na Tokijském mezinárodním veletrhu anime roku 2001 a 16. japonský Zlatý disk za album k animovanému filmu roku.\n\nPůvodní CD se soundtrackem obsahuje 22 písní (21 z Hisaišiho soundtracku a Icumo nandodemo).\n\nVýběr nejvýznamnějších ocenění:\n\n\n"}
{"id": "68946", "url": "https://cs.wikipedia.org/wiki?curid=68946", "title": "Drahonice", "text": "Drahonice\n\nDrahonice jsou obec ležící v severozápadní části Jihočeského kraje, v okrese Strakonice, asi 8 km severozápadně od města Vodňany. Vesnicí prochází silnice č. 22 ze Strakonic do Vodňan. K obci náleží i vesnice Albrechtice. Žije zde obyvatel.\nPrvní písemná zmínka o Drahonicích pochází z roku 1240. Ve středověku patřily několika majitelům. V roce 1700 zakoupili ves se zámkem Schwarzenbergové.\n\nV letech 1869–1921 k obci příslušela ves Albrechtice, která se opět připojila 1. ledna 1974.\n\n\n\nObec Drahonice se skládá ze dvou částí na dvou stejnojmenných katastrálních územích.\n\n"}
{"id": "68948", "url": "https://cs.wikipedia.org/wiki?curid=68948", "title": "Evropská dálková trasa", "text": "Evropská dálková trasa\n\nEvropské dálkové trasy jsou turistické značené pěší cesty celoevropského významu. Evropská asociace turistických klubů (Europäische Wandervereinigung, European Ramblers' Association) si při svém založení v roce 1969 vytkla za cíl vytvořit mezinárodní evropskou síť turistických tras. Členy asociace jsou turistické svazy a spolky většiny evropských zemí. Do roku 2006 bylo vytvořeno 11 dálkových tras (E1 až E11) o celkové délce asi 55 000 km, od října 2010 přibyla trasa E12. Ve střední Evropě jsou tyto cesty většinou dobře vyznačeny, v jiných částech Evropy bývá značení v terénu často nedostatečné nebo zcela chybí. \n\nČeskou republikou procházejí evropské trasy E3 (podél severní hranice) a E10 (severojižně mezi Lužickými horami a Šumavou), které se protínají poblíž Jedlové v Lužických horách. Kratšími úseky zasahují na území republiky trasy E6 v Českém lese a E8 v Podyjí. V České republice je k vyznačení využito běžného pásového turistického značení, na jehož směrových tabulkách je navíc v barevném hrotu uvedeno číslo evropské trasy. \nMimoto je v České republice vyznačena část mezinárodní trasy I24 z Prahy směrem k německému Norimberku, která je součástí sítě svatojakubských tras.\n\n\n\n"}
{"id": "68957", "url": "https://cs.wikipedia.org/wiki?curid=68957", "title": "Seznam královských měst v Čechách, na Moravě a ve Slezsku", "text": "Seznam královských měst v Čechách, na Moravě a ve Slezsku\n\nToto je seznam královských (zeměpanských) měst v Království českém včetně Kladska, Markrabství moravském a na pozdějším území Vévodství slezského. Seznam je řazen podle historických zemí chronologicky podle roku jejich povýšení na královské město.\n\n\n\n\n\n"}
{"id": "68959", "url": "https://cs.wikipedia.org/wiki?curid=68959", "title": "Skrol", "text": "Skrol\n\nSkrol je český avantgardní postindustriální soubor, někdy též označovaný jako symfonický industriál, správněji však martial industrial, působící od roku 1995. Pro jeho tvorbu je typické specifické propojení soudobé vážné hudby s industriálními a dark-ambientními technikami.\n\n\nSoubor vznikl v roce 1995 na troskách post-punkové formace Der Marabu, která se od roku 1987 s častými přestávkami objevovala na pódiích pražských klubů nezávislé scény. Skrol tvoří skladatel a hráč na klávesové nástroje Vladimír Hirsch, zpěvačka Martina Sanollová a Tom Saivon, který je autorem některých hlukových bází, textařem a manažerem skupiny v jedné osobě.\n\nHudba souboru patří mezi symfo-industriální projekty. Neoklasické programové vlivy vycházejí z pramenů, které lze najít především ve slovanské melodice a harmonizaci, v čemž se odráží snaha o navázání na vlastní etnické hudební kořeny, tedy i na hudbu, z těchto tradic čerpající. Tato cesta je v tvorbě skupiny směrována mnohem více k moderní formě hudby vážné, i když neopouští ani rockové základy, ani písňovou formu. Způsob práce spočívá nejen v rozvinutí zvukových možností nástrojového obsazení (syntetizéry či samplery pracující s rozličnými podobami nástrojů klasického symfonického orchestru), ale též v integraci hudebního sdělení do digitálně vytvářených ambientních struktur. Skrol se pokouší dosáhnout organického sepětí vlastní alternativy vážné hudby s prostředím postindustriální kultury a vytvořit tak novou formu, kterou autor Vladimír Hirsch nazývá „integrovanou hudbou“.\n\nSvá alba soubor vydává u zahraničních vydavatelství. Koncertuje jak v Česku, na Slovensku, v Polsku a západní Evropě, hlavně v Německu a Nizozemí. V roce 1998 absolvoval britské a v roce 2001 měsíční, velmi úspěšné americké turné. \n\nAlba :\n\n\n10´´ :\n\nMinialba :\n\nKompilace :\n\n\nVideo / DVD :\n\n"}
{"id": "68960", "url": "https://cs.wikipedia.org/wiki?curid=68960", "title": "Justiční vražda", "text": "Justiční vražda\n\nJako justiční vražda se označuje trest smrti udělený nevinnému člověku prostřednictvím zinscenovaného soudního procesu, tedy \"de facto\" vražda spáchaná prostřednictvím soudního systému. Na rozdíl od např. justičního omylu, při justiční vraždě zástupci justice (soudci, žalobce, obhájce) \"vědí\", že odsouzený nespáchal čin, za který má být zbaven života, a že důkazy a svědecké výpovědi o jeho vině jsou falešné nebo alespoň k odsouzení nedostačující. Justiční vraždy jsou spojeny hlavně s diktaturami.\n\nPojem justiční vraždy (') jako první použil pravděpodobně osvícenský filozof Voltaire roku 1777 v dopise pruskému králi Fridrichovi. O pár let později, pod dojmem švýcarského případu Anny Göldi, které se její zaměstnavatel, s nímž otěhotněla, zbavil tak, že ji obvinil a nechal popravit za čarodějnictví, definoval justiční vraždu (') jiný osvícenský učenec, August Ludwig von Schlözer:\nMezi justiční vraždy v komunistickém Československu patří např. popravy Milady Horákové, Rudolfa Slánského a Heliodora Píky.\n\nZa justiční vraždu bývá považován také rozsudek nad manželi Rosenbergovými, kteří byli v USA odsouzeni k smrti v roce 1951 za špionáž a popraveni. Dříve byl tento proces označován za justiční vraždu jen komunisty, kteří trvali na nevině obou odsouzených. Na základě odtajněných dokumentů z vyšetřování FBI a procesu samotného se k názoru, že poprava Ethel Rosenbergové (nikoliv jejího manžela) byla nespravedlivá a vědomým zneužitím justice, kloní i někteří američtí historikové a právníci. Prohlášení v tomto smyslu vydala i Městská rada v New Yorku. \n\nMožnost zneužití trestu smrti k justiční vraždě je jedním z argumentů pro zrušení tohoto trestu.\n\n"}
{"id": "68965", "url": "https://cs.wikipedia.org/wiki?curid=68965", "title": "E (hudební skupina)", "text": "E (hudební skupina)\n\nHudební skupina E je brněnská formace alternativního a experimentálního rocku s post-punkovými vlivy, působící v letech 1985–1997.\n\n\nInstrumentalisty skupiny jsou Josef Ostřanský a Vladimír Václavek, známí svou spoluprací se zpěvačkou Ivou Bittovou a z brněnské formace Dunaj. Frontmanem seskupení je zpěvák a textař Vladimír Kokolia, známý především jako malíř, grafik a kreslíř, v současnosti působící jako vedoucí pedagog grafického ateliéru 2 na Akademii výtvarných umění v Praze.\n\nHudba skupiny je založena na vzájemně se proplétajících rifech obou kytaristů, tvořících komplikované smyčky spolu s úspornou kontrarytmikou. Dvě nahraná alba souboru představují jen část produkce souboru. Oba kytaristé jsou na pódiu vybaveni též částmi bicí soupravy a provázaně hrají na oba instrumenty, Vladimír Kokolia pak současně obsluhuje nášlapný elektronický kobereček perkusí.\n\n\n"}
{"id": "68970", "url": "https://cs.wikipedia.org/wiki?curid=68970", "title": "Sugababes", "text": "Sugababes\n\nSugababes je tříčlenná britská dívčí skupina založená v roce 1998. Jejich první album One Touch bylo vydáno v roce 2000. Sugababes doposud vydaly 13 singlů, které dosáhly top 30 žebříčků po celém světě. Jejich 3 alba (z celkového počtu 7), \"Angels with Dirty Faces\" (2002), \"Three\" (2003) a \"Taller in More ways\" (2005) se ve Velké Británii dostala do top 5 místních hitparád. Poslední jmenované bylo dokonce na prvním místě britského žebříčku alb. Celkem jsou Sugababes držitelkami Brit Award za nejlepší britský taneční počin \"(„Best British Dance Act“)\" roku 2003 a byly nominovány na nejlepší britský singl \"(„Best British Single“)\" v roce 2006.\n\n\n\n\n\n\n\nToto album bylo vydáno se třemi přezpívanými písničkami, kde Amelle přetočila vokály Mutye, plus nahrála bonusový song \"Now You're Gone\". Jako singl byly z tohoto alba vybrány písně \"Red Dress\" a také balada \"Follow me home\". Videoklip k této skladbě se dokonce točil v Praze.\n\n\n\n\n\n\n"}
{"id": "68972", "url": "https://cs.wikipedia.org/wiki?curid=68972", "title": "Kvaš", "text": "Kvaš\n\nKvaš (z italského \"guazzo\", „vodomalba“) je malba na papíře vodovými barvami smíšenými s krycí bělobou a pryskyřičnou, silně lepivou koloidní látkou (často arabská guma). V porovnání s vodovými barvami je kvaš hustší a barvy jsou sytější. Tento typ malby se používá nejčastěji na tmavší podklady, které bývají obvykle vlhčené (např. omítka, papír). Technika kvaše je velmi stará – byla používána již ve 12. století v islámském umění a od 14. století také v Evropě. O významný přínos pro kvaš se zasloužil Rafal Marciniak, polský hudebník, který objevil účinky arabské gumy, když zkoumal svou rozbitou kytaru. Touto technikou také proslul český malíř a ilustrátor Zdeněk Burian.\n\n"}
{"id": "68979", "url": "https://cs.wikipedia.org/wiki?curid=68979", "title": "Koršunovskit", "text": "Koršunovskit\n\nKoršunovskit (Malinko a kol. 1982), chemický vzorec Mg[(OH)<nowiki>|</nowiki>Cl]·4HO), je trojklonný minerál.\n\nTvoří bezbarvá, průhledná, protažená prizmatická zrnka až 0,X mm velká, která jsou orientována převážně kolmo na žilky. \n\n\n\n\nNalezen ve vrtném jádře jednoho z průzkumných vrtů na ložisku Koršunovskoje (Irkutská oblast, Zabajkalí, Rusko) ve světle šedém dolomitickém mramoru, kde vyplňuje 1-2 mm silné zrnité žilky a závalky, ve kterých je ve směsi s dolomitem. Nacházen v asociaci s magnetitem, antigoritem a dolomitem na ložisku Fe.\n\n"}
{"id": "68986", "url": "https://cs.wikipedia.org/wiki?curid=68986", "title": "Zavarickit", "text": "Zavarickit\n\nZavarickit (Dolomanova a kol., 1962), chemický vzorec BiOF, je čtverečný minerál. \n\nTvoří celistvé nebo jemně zrnité agregáty, povlaky, náteky na krystalech bismutu a bismutinu a pseudomorfózy po nich. \n\n\n\n\nU nás nalezen na Cínovci, v Horní Krupce ve štole Martin a Horním Slavkově ve směsi s preisingeritem, bismutitem a bismutem v křemenné žílovině na Hubrově pni. Vzácný je z Moldavy v Krušných horách. Původně popsán z ložiska Šerlovaja Gora (oblast Adun Čilon, Zabajkalí, Rusko) jako pseudomorfózy po bismutinu v oxidační zóně křemen – topas – sideritových greisenů bohatých na minerály fluoru a bismutu (topaz, fluorit, bismutin, bismut, galenobismutit).\n\n"}
{"id": "68987", "url": "https://cs.wikipedia.org/wiki?curid=68987", "title": "Tulcea (župa)", "text": "Tulcea (župa)\n\nTulcea je rumunská župa (\"județ\") v Dobrudži, na východě území země v deltě Dunaje. Hlavním městem je Tulcea.\n\nJako jedna z mála je župa Tulcea přímořská. Na východě se nachází mořské pobřeží, na jihu župa Constanța, na západě Galați a Brăila, na severu pak hraničí také s Ukrajinou. Území župy je nížinného přímořského charakteru. Celou jeho východní část vyplňuje delta veletoku Dunaje s třemi velkými rameny a bažinami, západní část území je ohraničená řekou Dunaj samotnou, tvořící přirozenou hranici, nachází se tam i mírné pahorky. Obyvatelé jsou Rumuni, z dob Osmanské říše se zde zachovaly ještě komunity Tatarů a Turků. V ekonomice má hlavní význam loďařství, vzhledem k dostupnosti mořského pobřeží a pak také zpracování potravin a výroba textilního zboží. Většinu obyvatel ale stále zaměstnává zemědělství.\n\n\n"}
{"id": "68988", "url": "https://cs.wikipedia.org/wiki?curid=68988", "title": "Okres Sobrance", "text": "Okres Sobrance\n\nOkres Sobrance je jeden z okresů Slovenska. Leží v Košickém kraji, v jeho nejvýchodnější části. Na severu hraničí s okresy Snina, na jihu s okresem Michalovce a na východě s Ukrajinou, se Zakarpatskou oblastí.\n"}
{"id": "68989", "url": "https://cs.wikipedia.org/wiki?curid=68989", "title": "Julius a Ethel Rosenbergovi", "text": "Julius a Ethel Rosenbergovi\n\nJulius Rosenberg (12. května 1918 New York – 19. června 1953) byl špion popravený spolu se svou manželkou Ethel Rosenbergovou (25. září 1915 New York – 19. června 1953) za špionáž pro Sovětský svaz a vyzrazení řady tajemství, včetně tajemství výroby atomové bomby.\n\nJulius Rosenberg se narodil v chudé rodině ortodoxních židovských přistěhovalců, původem z Polska. Harry a Sophie Rosenbergovi měli kromě Julia další tři děti. Jeho otec si přál, aby se syn Julius stal rabínem, a proto ho poslal do náboženské školy. Julius ze školy v šestnácti letech utekl. Místo náboženské začal studovat na technické škole elektrotechniku. Navzdory otcově výchově vyznával syn radikálně levicové a později komunistické ideály. V té době se seznámil s Ethel Greenglassovou. Na jaře roku 1939 získal titul inženýra elektrotechniky a krátce na to se oženil s Ethel. S tou měl později dva syny; Michaela (1943) a Roberta (1947). Kromě studia byl aktivně činný v Lize mladých komunistů a dalších organizacích komunisty ovládaných.\n\nPo svatbě se se svou manželkou Ethel nastěhoval do Brooklynu. Působil v prokomunistické Federaci architektů, inženýrů a chemiků a po nástupu Hitlera k moci v Německu se aktivně zapojil do organizování finanční pomoci evropským antifašistům. V roce 1942 spolu se svou ženou vstoupil do komunistické strany. V té době získal místo civilního zaměstnance Armádního spojovacího sboru.\n\nPro špionáž ve prospěch Sovětského svazu byl získán v roce 1942 příslušníky newyorské rezidentury NKVD. Vystoupil z komunistické strany a přerušil veškeré styky s levicovými kruhy, což bylo jednou z podmínek úspěšné špionážní činnosti. Bylo mu přiděleno krycí jméno \"Antenna\". Svému řídícímu důstojníkovi předával informace z okruhu svých spolupracovníků ve spojovacím sboru. Postupně vytvořil a řídil síť agentů, vesměs specialistů na elektrotechniku, kteří mu předávali utajované informace z oblasti vojenského průmyslu, zejména radarových technologií. Ty potom předával do Moskvy.\n\nNa konci roku 1944 se americké kontrarozvědce podařilo získat důkazy o jeho komunistické minulosti, a proto musel v roce 1945 státní službu opustit. Rosenbergovi (tehdy vedenému pod krycím jménem \"Liberal\") se podařilo získat místo u soukromé firmy. Švagr David Greenglass pracující v Los Alamos mu předával informace o projektu Manhattan a vývoji jaderných zbraní.\n\nV roce 1946 si společně s Davidem Greenglassem (který se na další špionáži odmítl podílet) a dvěma dalšími společníky založil opravárenskou dílnu. Podnikání ale nebylo úspěšné a Julius nakonec ve firmě zůstal sám. Postupně se mu podařilo vytvořit širokou síť složenou z vědců a inženýrů. Od nich dostával informace či dokumenty, které buď předával přímo sovětskému rezidentovi, nebo z nich vytvářel fotokopie. Vedení sovětské rozvědky mu natolik důvěřovalo, že ho dokonce nechávalo prověřovat další potenciální adepty na navázání spolupráce.\n\nOd poloviny 40. let, poté, co na Západ přeběhl sovětský zpravodajský důstojník Viktor Guzenko, který západním bezpečnostním službám předal řadu materiálů o špionážní činnosti Sovětského svazu proti USA, Velké Británii a Kanadě a poté, co se rozeběhla operace Venona, v rámci níž američtí kryptoanalytici luštili zašifrované sovětské depeše vyměňované mezi Sovětským svazem a jeho zastupitelskými úřady, začal FBI postupně odhalovat další sovětské agenty. První zatýkání Rosenbergových přátel ze studií a z dob působení v komunistických organizacích pracujících pro Sověty začalo již v roce 1948 (Rosenbergovu totožnost FBI v té době ještě neznal), některým se ale, s pomocí agentů sovětské (a později i československé) zpravodajské služby, podařilo uprchnout přes Mexiko.\n\nRosenberga, kterého agenti americké bezpečnosti znali pouze pod krycími jmény odhalil až Greenglass po svém zatčení v roce 1950. Jeho svědectví se stalo klíčovým i pro pozdější soud s Rosenbergem a jeho manželkou, neboť jedinými jednoznačnými důkazy potvrzujícími Rosebergovu vinu byly telegramy rozluštěné v rámci operace Venona. A ty FBI nemohla použít, aby nedošlo k vyzrazení operace Venona. Dalším, kdo poskytl významné svědectví byla Greenglassova manželka Ruth.\n\nPoprvé se agenti FBI setkali s Rosenbergem 16. června 1950. Odvezli ho z domova na neformální pohovor (povolení k zatčení neměli) a snažili se z něj získat další informace. Rosenberg ale vše popřel a na radu svého právníka odešel pryč. Zároveň se dozvěděl, že jeho švagr Greenglass byl zatčen a obviněn ze špionáže. Davidu Greenglassovi bylo tehdy přislíbeno, že bude souzen v New Yorku a proto začal proti Rosenbergovi vypovídat. 11. srpna byla zatčena Rosenbergova manželka Ethel.\n\nRosenbergovi vyšetřovatelé stále neměli dost důkazů, díky nimž by ho bylo možné úspěšně soudit, a proto mu do cely umístili policejního informátora Eugena Tartakowa. Tomu se podařilo s Rosenbergem navázat dobrý vztah a v rozhovorech z něj během půl roku získat spoustu informací. I ty byly později použity u soudu.\n\nSoud s Juliem a Ethel Rosenbergovými začal 6. března 1951. Jako hlavní soudce byl určen Irving Kaufman. Byl vybrán záměrně pro svůj židovský původ, aby byly předem eliminovány námitky proti rasové předpojatosti soudu. Samotné soudní jednání předcházela řada problémů. Především to byl spor mezi státním zastupitelstvím v osobě Irvinga Saypola a Atomovou komisí. Problém byl, že část důkazního materiálu (např. kresby) byly stále státním tajemstvím a nešlo je použít pro veřejné soudní jednání. Dalším problémem bylo, že některé instituce (např. Atomová komise) jednaly již předem o trestu a požadovaly trest smrti, na což si státní zástupce Saypol písemně stěžoval na ministerstvu spravedlnosti.\n\nPoté, co zástupci obžaloby a obhajoby vybrali jednadvacetičlennou porotu bylo zahájeno soudní jednání. Obžaloba postupně předvolala řadu svědků s jejichž pomocí se snažila dokázat Juliu Rosenbergovi špionáž ve prospěch cizí mocnosti a spoluúčast Ethel na této činnosti. Největším problémem pro žalobce bylo velké množství informací, které nemohl u soudního jednání použít pro jejich utajení. Poté zvala své svědky obhajoba; jako první byl předvolán Rosenberg. Popřel veškerá obvinění, při křížovém výslechu se ale žalobě podařilo Rosenbergovu výpověď zpochybnit. Poté vypovídala Ethel, která zpochybnila výpověď svého bratra, Davida Greenglasse. I její výpověď žaloba zpochybnila. Oba manželé si navíc uškodili opakovaným odmítáním odpovědí s odvoláním na pátý dodatek Ústavy Spojených států amerických (možnost odepřít výpověď, která by je poškodila). Naproti tomu se žalobě přes opakovaná tvrzení, že špionáž financovala cizí mocnost nepodařilo prokázat, že Rosenbergovi zradili pro peníze.\n\n29. března 1951 byli manželé Rosenbergovi porotou shledáni vinnými na základě zákona o špionáži z roku 1917 z toho, že předali cizí vládě informace týkající se národní bezpečnosti. 9. dubna vyhlásil soudce rozsudek, jímž byl trest smrti pro Julia i Ethel Rosenbergovi (obžaloba zpočátku pro Ethel požadovala pouze trest vězení). Obhajoba následně podala odvolání, čímž byl výkon trestu odložen. Obvodní soud v New Yorku a Nejvyšší soud ve Washingtonu změnu rozsudku zamítly. Rozsudek byl soudcem Kaufmanem definitivně podepsán 21. listopadu 1952. Výkon trestu byl určen na druhý lednový týden roku 1953.\n\nZačátkem roku 1953 se na americké i mezinárodní úrovni rozběhla kampaň na podporu manželů Rosenbergových. Významné osobnosti poukazovaly na nedostatečnost důkazů prokazujících jejich vinu. Rozluštěné sovětské telegramy, které vinu Rosenberga jednoznačně prokazovaly (ne však jeho ženy), zůstaly dál střeženy jako tajemství a osoby, které je četly, musely mlčet. V únoru 1953 zamítl Dwight Eisenhower žádost obhajoby o milost. O oddálení či dokonce zrušení popravy se snažila i FBI. Vyšetřovatelé totiž doufali, že pobyt ve vězení by Rosenberga natolik zlomil, že by mohl začít vypovídat o dalších sovětských agentech ve Spojených státech. 25. května zamítl žádost o udělení milosti Nejvyšší soud USA. Výkon trestu byl stanoven 18. června 1953.\n\nZačátkem června oznámila obhajoba, že chce znovu obnovit soudní řízení z důvodů objevení nových skutečností (objevil se údajný stolek, který manželé měli používat jako schránku na mikrofilmy) a zjištění, že hlavní svědci obžaloby, manželé Greenglassovi, lhali. Soudce Kaufman žádost zamítl. 16. června prezident Eisenhower odmítl udělení milosti pro E. Rosenbergovou. Ještě 17. června zamítl obvodní soud žádost o znovuobnovení procesu; soud totiž rozhodoval podle zákona o špionáži z roku 1917, který však byl nahrazen zákonem o atomové energii v roce 1946. Podle něj může být trest smrti vynesen pouze jedná-li se o úmyslné poškození USA. 19. června, v den popravy o tomto faktu jednal Nejvyšší soud, který námitku v hlasování zamítl (špionážní činnost probíhala před vydáním nového zákona). Ve dvě hodiny odpoledne 19. června zamítl prezident Eisenhower druhou žádost o milost.\n\nProti procesu a odsouzení k smrti podporovaném americkou vládou však protestovala část americké i mezinárodní veřejnosti. Mezi protestujícími byli též nekomunisté, nositelé Nobelovy ceny vědci Albert Einstein či Harold Urey, američtí komunisté a levicově orientovaní umělci jako Nelson Algren, Dashiell Hammett, Jean Cocteau, Diego Rivera, Frida Kahlo, Pablo Picasso či černošská mezinárodní Longshoremenova asociace žádali zastavení procesu.\n\nDo poslední chvíle se FBI snažila přimět oba odsouzené k výpovědi o špionážní činnosti, čímž by si zachránili život, neboť by následovalo nové vyšetřování a snížení trestu. Oba manželé ale vypovídat (a tedy přiznat svou vinu) odmítli.\n\nJulius Rosenberg byl přiveden k elektrickému křeslu a ve 20.08 hodin konstatoval lékař smrt. Ethel Rosenbergová zemřela deset minut po svém manželovi.\n\nZatímco později odtajněné dokumenty potvrdily špionážní činnost Julia Rosenberga, názory na usmrcení jeho manželky i nadále rozdělují americkou společnost.\n\nV pozdních rozhovorech s novináři a historiky spoluodsouzení David Greenglass a Morton Sobell tvrdili, že Ethel Rosenbergová se na špionáži nijak nepodílela, i když o ní zcela jistě věděla. Greenglass prohlásil, že svou sestru Ethel před soudem falešně obvinil, aby dosáhl slibovaného snížení trestu pro sebe a milosti pro svou manželku Ruth (ta před soudem byla pouze v roli svědkyně). Tehdejší zástupce prokurátora William P. Rogers přiznal, že obvinění Ethel mělo za účel Rosenberga zastrašit a dostat z něj přiznání a jména dalších špiónů, což se však nepodařilo. Také nedávno odtajněné dokumenty z procesu potvrdily, že Greenglass i jeho manželka Ruth během vyšetřování a před velkou porotou vypovídali o Ethel jinak, než později před soudem. Takže žalobce buď naváděl svědky ke křivému svědectví, nebo předkládal soudu svědectví, o němž věděl, že je falešné. Přitom zveřejněné dokumenty projektu Venona ukázaly, že Ruth Greenglassová měla od sovětské tajné služby přiděleno krycí jméno, avšak Ethel Rosenbergová nikoliv. Na základě těchto zjištění vydala Městská rada v New Yorku prohlášení, v němž popravu Ethel Rosenbergové označila jako nespravedlivou.\n\n"}
{"id": "68994", "url": "https://cs.wikipedia.org/wiki?curid=68994", "title": "Miroslav Smotlacha", "text": "Miroslav Smotlacha\n\nMiroslav Smotlacha (22. září 1920 Praha – 6. června 2007 Praha) byl český potravinářský chemik a popularizátor mykologie a houbaření, čestný předseda České mykologické společnosti.\n\nNarodil se v Praze-Vinohradech. Vystudoval reálné gymnázium Karla Sladkovského v Praze a absolvoval Vysokou školu chemicko-technologického inženýrství v Praze s konečným zaměřením na chemii potravinářskou a kvasnou. Pracoval jako technolog-vedoucí technického rozvoje a výzkumu na generálním ředitelství o. p. Mrazírny.\n\nHoubám se věnoval již od dětství, přestože nesplnil přání svého otce a nevystudoval přírodní vědy. Od svých čtrnácti let působil v redakci časopisu českých houbařů – \"Mykologickém sborníku\". V roce 1956, po smrti svého otce, známého mykologa a zakladatele vysokoškolského sportu Františka Smotlachy, byl zvolen jednatelem Československé mykologické společnosti (po roce 1990 české), kde aktivně působil až do své smrti.\n\nZabýval se praktickou mykologií, zejména technologií kulinářského a průmyslového zpracování hub a houbovými potravinářskými výrobky vůbec. Je autorem či spoluautorem řady populárních houbařských atlasů a kuchařek. Výrazně přispěl k rozšíření znalostí o jedlých i jedovatých houbách, angažoval se v ochraně hub, lesů a přírody vůbec. Pracoval v redakci \"Mykologického sborníku\", po smrti RNDr. Jiřího Hlaváčka byl jeho šéfredaktorem (2001–2006). Rozsáhlá je jeho práce v oboru dřevokazných hub a jiných škůdců. Laboratoř dřevokazných hub v ČMS, kterou vedl, vypracovala přes deset tisíc posudků. Smotlacha tak přispěl k záchraně a opravám mnoha českých památek.\n\nIng. Miroslav Smotlacha byl za své celoživotní dílo v roce 2005 vyznamenán medailí Za zásluhy II. stupně, v roce 2006 byl zvolen čestným předsedou České mykologické společnosti.\n\nLidé mne asi znají jen přes své žaludky či houbové smaženice, ale já si přece jen více cením práce svého týmu při rekonstrukci architektonických klenotů, především Valdštejnského paláce.\n"}
{"id": "68996", "url": "https://cs.wikipedia.org/wiki?curid=68996", "title": "Bismoklit", "text": "Bismoklit\n\nBismoklit je minerál.\n\n(Mountain 1935) BiOCl, čtverečný minerál. Čistý BiOCl se téměř nevyskytuje a vždy obsahuje něco (OH) a tvoří izomorfní řadu s daubréeitem a prakticky je bismoklit chápán do OH < Cl. Tvoří celistvé agregáty, je také zemitý, sloupcovitý až vláknitý a v drobných šupinkatých krystalech. Nacházeny sférolity, pseudomorfózy po primárních minerálech Bi. Umělé krystaly bismoklitu tvoří čtverečné tabulky podle {001} s velmi nízkou vicinální pyramidou.\n\nDruhotný minerál, vzniká alterací vizmutu a bismutinu. Uměle vzniká v drobných krystalech při hydrolýze BiCl v HCl.\n\n\nJedná se o sběratelskou raritu, vyhledávanou převážně do mineralogických sbírek.\n\nPůvodně nalezen na Jackals Water (29 km ssv. od Steinfordu, Namaqualand, Jižní Afrika) v drobně krystalických agregátech promíšených drobnými šupinkami muskovitu s bismutinem v pegmatitu. Z ložiska Karaoba v Kazachstánu známy kryptokrystalické agregáty o rozměrech 5 × 3 × 2 cm.\n\n"}
{"id": "69000", "url": "https://cs.wikipedia.org/wiki?curid=69000", "title": "Daubréeit", "text": "Daubréeit\n\nDaubréeit (název poprvé použil Domeyko 1876 podle francouzského mineraloga a geologa Gabriela Augusta Daubrée /1814-1876/) je čtverečný minerál, oxihalogenid bismutu, složení BiO(OH,Cl) ze skupiny matlockitu. Klasifikace dle Strunze III/D.09-50. \n\nDaubréeit vzniká v oxidačních zónách bismutových ložisek.\n\nTvoří zemité agregáty se zarostlými tabulkovitými krystaly, též lupenité až vláknité, případně růžicovité agregáty nebo jednotlivé krystaly. Vzácně tvoří pseudomorfózy po bismutu.\n\nTetragonální soustava, 4/mmm, ditetragonální dipyramida, prostorová grupa P4/nmm, a,c = 3,86;7,41, V=109,69°, Z=2, rtg analýza 2,72(80)-2,66(100)-1,672(100)-1,563(80).\nTvrdost = 2-2,5, lze ho snadno řezat nožem, hustota měřená 6,5 g/cm, vypočítaná 7,56 g/cm. Štěpnost dokonalá podle {001}, v drobných zrnech transparentní až průhledný. Není radioaktivní.\n\nBarva šedobílá, krémově bílá, šedá, žlutohnědá, žlutá. Lesk mastný, hedvábný, perleťový. Jednoosý (-), n=1,91, n=2,15. Dvojlom = 0,01.\nProcentuální zastoupení prvků:\nEmpirický vzorec BiO(OH)Cl. Rozpouští se již ve studené HCl a tvoří více či méně intenzívně žlutý roztok v závislosti na koncentraci kyseliny. \nRorisit, Matlockit, Zavaritskit, Bismoclit, Zhangpeishanit\nBismut, Bismutinit.\nTypová lokalita je důl Constancia, Cerro Tazna, Potosí, Bolívie. Je známý z ložisek v USA Outlaw mine v Nevadě, doly Eagle Blue a Bell mine (obě Tintic distr.), Juab Co., (Utah), Josephine Creek (Oregon). Itálie - ostrov Elba a oblast Livorno. \n\n"}
{"id": "69004", "url": "https://cs.wikipedia.org/wiki?curid=69004", "title": "Antonov An-148", "text": "Antonov An-148\n\nAntonov An-148 (ukrajinsky: \"Антонов Ан-148\") je regionální proudový dopravní letoun vyráběný ukrajinskou leteckou společností Antonov. 26. února 2007 získal certifikaci o letové způsobilosti. Kromě Ukrajiny se vyráběl do roku 2017 i v ruské Voroněži. Uvádí se, že komponenty letounu pocházejí ze 70 % od ruských výrobců a ze 30 % od výrobců z Ukrajiny.\n\nPráce na projektu letounu byly zahájeny v září 2001 v ukrajinské konstrukční kanceláři Antonov. Je patrné, že letoun má sloužit jako náhrada za neekonomické stroje bývalého Sovětského svazu Tupolev Tu-134 a Jakovlev Jak-42. Letoun byl odvozen z An-74TK-300, bylo však zcela přepracováno křídlo, prodloužen trup, použity nové ukrajinské záporožské proudové motory D-436-148, nová avionika atd. V roce 2003 byly zahájeny přípravy na sériovou výrobu ve voroněžském závodě VASO a ukrajinském státním leteckém závodě v Charkově. První let se uskutečnil 17. prosince 2004, certifikace letounu, motorů a jednotky APU AI-450-MS byla dokončena 26. února 2007. Na Ukrajině byla sériová výroba zahájena v kyjevském závodě Aviant, v Rusku ve voroněžském VASO.\n\nPrvním uživatelem se staly ukrajinské aerolinky Aerosvit, které s tímto strojem zahájily komerční provoz 2. června 2009. První sériový voroněžský stroj, zalétaný 19. července 2009, obdržela letecká společnost Rossija a první komerční let s ním absolvovala 24. prosince 2009.\n\nPřestože současně s An-148 vznikly v Rusku i konkurenční projekty obdobných letounů Suchoj Superjet 100 a Tupolev Tu-334, předpovídají odborníci tomuto stroji dobrou budoucnost. Na začátku roku 2010 byly registrovány asi dvě stovky objednávek, největší zájem projevily společnosti Atlant-Soyuz, Polet a Rossija. V závodě VASO proto musí řešit otázku nedostatečných výrobních kapacit na pokrytí těchto požadavků, neboť zároveň mají vyrábět i Tu-204SM a MS-21.\n\nO licenční výrobu projevil zájem íránský výrobce letadel HESA.\n\nAn-148 je dvoumotorový hornoplošník s motory na pylonech pod křídlem. Hornoplošné uspořádání poskytuje křídlu a motorům na zemi ochranu před cizími předměty. Vestavěný autodiagnostický systém, APU jednotka a vysoká spolehlivost umožňují, aby byl typ provozován i na hůře vybavených letištích a travnatých VPD. Díky moderní avionice a navigačnímu vybavení, multifunkčním displejům a systému fly-by-wire může An-148 létat ve dne i v noci, za špatného počasí, za podmínek IFR a VFR na leteckých tratích s vysokou hustotou provozu. Letoun je poháněn dvojicí proudových motorů typu Ivčenko D-436-148. \n\nHlavní verzí bude An-148-100 s kapacitou 70 cestujících (případně 80 cestujících s menšími rozestupy mezi sedadly) v jedné třídě. Dolet Аn-148-100 se bude pohybovat mezi 2 200 a 5 100 km podle přání zákazníka.\n\n\nDne 5. března 2011, při výcvikovém letu dvou pilotů vzdušných sil Myanmaru, došlo u vesnice Garbuzovo v Bělgorodské oblasti, asi 130 km jižně od Voroněže, k letecké nehodě, při níž zahynuli 4 piloti spolu s navigátorem a mechanikem a stroj byl zcela zničen.\n\nDne 11. února 2018 se krátce po startu z moskevského letiště Domodědovo zřítil let číslo 703 Saratovských aerolinií poblíž vesnice Argunovo. Všech šest členů posádky a 65 cestujících zemřelo.\n\n\n"}
{"id": "69009", "url": "https://cs.wikipedia.org/wiki?curid=69009", "title": "Firewall", "text": "Firewall\n\nFirewall (čti /:ˈfaɪə(r)ˌwɔːl:/, \"fajrvol\") je síťové zařízení, které slouží k řízení a zabezpečování síťového provozu mezi sítěmi s různou úrovní důvěryhodnosti a zabezpečení. Zjednodušeně se dá říct, že slouží jako kontrolní bod, který definuje pravidla pro komunikaci mezi sítěmi, které od sebe odděluje. Tato pravidla historicky vždy zahrnovala identifikaci zdroje a cíle dat (zdrojovou a cílovou IP adresu) a zdrojový a cílový port, což je však pro dnešní firewally už poměrně nedostatečné – modernější firewally se opírají přinejmenším o informace o stavu spojení, znalost kontrolovaných protokolů a případně prvky IDS. Firewally se během svého vývoje řadily zhruba do následujících kategorií:\n\n\nPojem firewall označoval původně protipožární zeď, která sloužila pro oddělení ohně v budově tak, aby se již dále nešířil. Později se pojem používal pro podobná využití, tentokrát se však jednalo o kovovou desku oddělující motorový prostor auta nebo letadla od prostoru pro pasažéry.\n\nTechnologie firewallu ve výpočetní technice se poprvé objevovala koncem osmdesátých let, kdy byl Internet co se týče celosvětového použití poměrně mladou technologií. Předchůdci dnešních firewallů byly tenkrát routery používané právě koncem osmdesátých let, které sloužily pro zabezpečení sítě.\n\nPrvním typem síťového firewallu byl paketový filtr, který sledoval síťové adresy a porty paketu, aby zjistil, zda má být tento paket povolen nebo zablokován. První dokument publikovaný o technologii firewall byl v roce 1988, kdy inženýři společnosti Digital Equipment Corporation (DEC) vyvinuli filtrační systémy známé jako brány firewall pro paketové filtry. Tento poměrně základní systém byl první generací toho, co je dnes hojně užívaná technická funkce internetového zabezpečení. V laboratořích AT&T Bell pokračoval ve výzkumu filtrování paketů Bill Cheswick a Steve M. Bellovin, kteří vyvinuli pracovní model pro svou vlastní firmu založený na původní architektuře první generace.\n\nV letech 1989-1990 tři kolegové z laboratoře AT&T Bell, Dave Presotto, Janardan Sharma a Kshitij Nigam vyvinuli druhou generaci firewallů a nazvali ji circuit-level brány.\n\nBrány firewall druhé generace vykonávají práci svých předchůdců z první generace, ale pracují až do 4. vrstvy (transportní vrstva) modelu OSI. To je dosaženo uchováváním paketů, dokud není k dispozici dostatek informací k posouzení stavu. Známá pod termínem stavová kontrola paketů zaznamenává všechna připojení, procházející skrze síť a určuje, zda je paket začátkem nového připojení, nebo součástí stávajícího spojení, nebo není součástí žádného spojení. Přestože statická pravidla jsou stále používaná, tato pravidla mohou nyní obsahovat stav připojení jako jedno z jejich kritérií testování.\n\nUrčité DOS útoky bombardují firewall tisíci falešnými pakety s pokusem o jeho přetížení tím, že přehltí jeho vyrovnávací paměť.\n\nMarcus Ranum, Wei Xu a Peter Churchyard vyvinuli aplikační firewall známý jako Firewall Toolkit (FWTK). V červnu 1994 Wei Xu rozšířil FWTK o kernel zdokonalení, obsahující IP filtru a transparentní socket. Tento firewall byl znám jako první transparentní aplikační firewall, uvedený coby komerční produkt Gauntlet firewallu ve společnosti Trusted Information Systems. Gauntlet firewall byl v letech 1995-1998 hodnocen jako jeden z nejlepších firewallů.\n\nKlíčová výhoda filtrování aplikační vrstvy spočívá v tom, že může \"rozumět\" určitým aplikacím a protokolům (například FTP, Domain Name System (DNS) nebo Hypertext Transfer Protocol (HTTP)). Je to užitečné, protože dokáže rozpoznat, zda se nežádoucí aplikace nebo služba nepokouší obejít bránu firewall pomocí protokolu na povoleném portu nebo zjistit, zda není protokol zneužíván ke špatným účelům.\n\nOd roku 2012 není takzvaný firewall další generace (NGFW) ničím jiným než \"širší\" nebo \"hlubší\" kontrolou v aplikačním zásobníku.\n\nNejjednodušší a nejstarší forma firewallování, která spočívá v tom, že pravidla přesně uvádějí, z jaké adresy a portu na jakou adresu a port může být doručen procházející paket, tj. kontrola se provádí na třetí a čtvrté vrstvě modelu síťové komunikace OSI. \n\nVýhodou tohoto řešení je vysoká rychlost zpracování, proto se ještě i dnes používají na místech, kde není potřebná přesnost nebo důkladnější analýza procházejících dat, ale spíš jde o vysokorychlostní přenosy velkých množství dat.\n\nNevýhodou je nízká úroveň kontroly procházejících spojení, která zejména u složitějších protokolů (např. FTP, video/audio streaming, RPC apod.) nejen nedostačuje ke kontrole vlastního spojení, ale pro umožnění takového spojení vyžaduje otevřít i porty a směry spojení, které mohou být využity jinými protokoly, než bezpečnostní správce zamýšlel povolit.\n\nMezi typické představitele paketových filtrů patří např. tzv. ACL (Access Control Lists) ve starších verzích operačního systému IOS na routerech spol. Cisco Systems, popř. JunOS spol. Juniper Networks, starší varianty firewallu v linuxovém jádře (ipchains).\n\nJen o málo později, než jednoduché paketové filtry, byly postaveny firewally, které na rozdíl od paketových filtrů zcela oddělily sítě, mezi které byly postaveny. Říká se jim většinou \"Aplikační brány\", někdy také \"Proxy firewally\". Veškerá komunikace přes aplikační bránu probíhá formou dvou spojení – klient (iniciátor spojení) se připojí na aplikační bránu (proxy), ta příchozí spojení zpracuje a na základě požadavku klienta otevře nové spojení k serveru, kde klientem je aplikační brána. Data, která aplikační brána dostane od serveru, pak zase v původním spojení předá klientovi. Kontrola se provádí na sedmé (aplikační) vrstvě síťového modelu OSI (proto se těmto firewallům říká aplikační brány).\n\nJedním vedlejším efektem použití aplikační brány je, že server nevidí zdrojovou adresu klienta, který je původcem požadavku, ale jako zdroj požadavku je uvedena vnější adresa aplikační brány. Aplikační brány díky tomu automaticky působí jako nástroje pro překlad adres (NAT), nicméně tuto funkcionalitu má i většina paketových filtrů.\n\nVýhodou tohoto řešení je poměrně vysoké zabezpečení známých protokolů.\n\nNevýhodou je zejména vysoká náročnost na použitý HW – aplikační brány jsou schopny zpracovat mnohonásobně nižší množství spojení a rychlosti, než paketové filtry a mají mnohem vyšší latenci. Každý protokol vyžaduje napsání specializované proxy, nebo využití tzv. generické proxy, která ale není o nic bezpečnější, než využití paketového filtru. Většina aplikačních bran proto uměla kontrolovat jen několik málo protokolů (obyčejně kolem deseti). Původní aplikační brány navíc vyžadovaly, aby klient uměl s aplikační branou komunikovat a neuměly dost dobře chránit svůj vlastní operační systém; tyto nedostatky se postupně odstraňovaly, ale po nástupu stavových paketových filtrů se vývoj většiny aplikačních bran postupně zastavil a ty přeživší se dnes používají už jen ve velmi specializovaných nasazeních.\n\nTypickými představiteli aplikačních bran byly např. The Firewall Toolkit (fwtk) a z něj vycházející Gauntlet spol. TIS později zakoupený společností NAI.\n\nStavové paketové filtry provádějí kontrolu stejně jako jednoduché paketové filtry, navíc si však ukládají informace o povolených spojeních, které pak mohou využít při rozhodování, zda procházející pakety patří do již povoleného spojení a mohou být propuštěny, nebo zda musí znovu projít rozhodovacím procesem. To má dvě výhody – jednak se tak urychluje zpracování paketů již povolených spojení, jednak lze v pravidlech pro firewall uvádět jen směr navázání spojení a firewall bude samostatně schopen povolit i pakety odpovědí a u známých protokolů i další spojení, která daný protokol používá. Například pro FTP tedy stačí nastavit pravidlo, ve kterém povolíte klientu připojení na server pomocí FTP a protože se jedná o známý protokol, firewall sám povolí navázání řídícího spojení z klienta na port 21 serveru, odpovědi z portu 21 serveru na klientem použitý zdrojový port a po příkazu, který vyžaduje přenos dat, povolí navázání datového spojení z portu 20 serveru na klienta na port, který si klient se serverem dohodli v rámci řídícího spojení a pochopitelně i pakety odpovědí z klienta zpět na port 20 serveru. Zásadním vylepšením je i možnost vytváření tzv. virtuálního stavu spojení pro bezstavové protokoly, jako např. UDP a ICMP.\n\nK největším výhodám stavových paketových filtrů patří jejich vysoká rychlost, poměrně slušná úroveň zabezpečení a ve srovnání s výše zmíněnými aplikačními branami a jednoduchými paketovými filtry řádově mnohonásobně snazší konfigurace – a díky zjednodušení konfigurace i nižší pravděpodobnost chybného nastavení pravidel obsluhou.\n\nNevýhodou je obecně nižší bezpečnost, než poskytují aplikační brány.\n\nTypickými představiteli této kategorie firewallů jsou např. FireWall-1 spol. Check Point do verze 4.0, starší verze Cisco PIX, Cisco IOS Firewall, starší verze firewallů Netscreen spol. Juniper a z volně dostupných produktů iptables v linuxovém jádře a ipfw v *BSD.\n\nModerní stavové paketové filtry kromě informací o stavu spojení a schopnosti dynamicky otevírat porty pro různá řídící a datová spojení složitějších známých protokolů implementují něco, co se v marketingové terminologii různých společností nazývá nejčastěji \"Deep Inspection\" nebo \"Application Intelligence\". Znamená to, že firewally jsou schopny kontrolovat procházející spojení až na úroveň korektnosti procházejících dat známých protokolů i aplikací. Mohou tak například zakázat průchod http spojení, v němž objeví indikátory, že se nejedná o požadavek na WWW server, ale tunelování jiného protokolu, což často využívají klienti P2P sítí (ICQ, gnutella, napster, apod.), nebo když data v hlavičce e-mailu nesplňují požadavky RFC apod.\n\nNejnověji se do firewallů integrují tzv. \"in-line IDS\" (\"Intrusion Detection Systems\" – systémy pro detekci útoků). Tyto systémy pracují podobně jako antiviry a pomocí databáze signatur a heuristické analýzy jsou schopny odhalit vzorce útoků i ve zdánlivě nesouvisejících pokusech o spojení, např. skenování adresního rozsahu, rozsahu portů, známé signatury útoků uvnitř povolených spojení apod.\n\nVýhodou těchto systémů je vysoká úroveň bezpečnosti kontroly procházejících protokolů při zachování relativně snadné konfigurace, poměrně vysoká rychlost kontroly ve srovnání s aplikačními branami, nicméně je znát významné zpomalení (zhruba o třetinu až polovinu) proti stavovým paketovým filtrům.\n\nNevýhodou je zejména to, že z hlediska bezpečnosti designu je základním pravidlem bezpečnosti udržovat bezpečnostní systémy co nejjednodušší a nejmenší. Tyto typy firewallů integrují obrovské množství funkcionality a zvyšují tak pravděpodobnost, že v některé části jejich kódu bude zneužitelná chyba, která povede ke kompromitování celého systému.\n\nTypickými představiteli této kategorie jsou Check Point FireWall-1 (od verze 4.1, nyní NGX), produkty řady Netscreen, ISG a SSG společnosti Juniper. Podobná funkcionalita je k dispozici ve formě experimentálních modulů také pro iptables v linuxovém jádře.\n\nNastavení pravidel pro komunikaci přes firewall se běžně označuje termínem „bezpečnostní politika firewallu“, zkráceně „bezpečnostní politika“. Bezpečnostní politika zahrnuje nejen samotná pravidla komunikace mezi sítěmi, ale u většiny dnešních produktů také různá globální nastavení, překlady adres (NAT), instrukce pro vytváření šifrovaných spojení mezi šifrovacími branami (VPN – Virtual Private Networks), vyhledávání možných útoků a protokolových anomálií (IDS – Intrusion Detection Systems), autentizaci a někdy i autorizaci uživatelů a správu šířky přenosového pásma (bandwidth management).\n"}
{"id": "69013", "url": "https://cs.wikipedia.org/wiki?curid=69013", "title": "Villiaumit", "text": "Villiaumit\n\nVilliaumit (Lacroix, 1908), chemický vzorec NaF (fluorid sodný), je krychlový minerál.\nPojmenován po: Maxime Villiaume, francouzský badatel a důstojník dělostřelectva koloniálních vojsk umístěných v severním Madagaskaru, za pomoc při získávání vzorků minerálů a hornin z Madagaskaru a Guineje. Z jeho sbírky pochází první popsaný kus.\n\n\nTvoří jemné krystaly ve tvaru nedokonalých krychlí, drobných oktaedrů nebo sférické tvary, obvykle jen zrnité a celistvé agregáty. Vzácně krystaly dosáhly velikosti až 15 cm. Na umělých krystalech jsou vyvinuty tvary \"a\" {100}, \"d\" {110}, \"o\" {111}. Na přirozených krystalech z Grónska byly nalezeny tvary {100}, {110}, {\"hk\"0}, {111}, {611} a {521}.\n\nPraktické využití minerál nemá, pro průmyslové potřeby se fluorid sodný vyrábí uměle.\n\nVzácně se vyskytující minerál.\n\n\n\n"}
{"id": "69015", "url": "https://cs.wikipedia.org/wiki?curid=69015", "title": "Mors Principium Est", "text": "Mors Principium Est\n\nSkupina Mors Principium Est byla založena roku 1999 třemi zakládajícími členy Jori Haukio (kytara, zpěv), Jarkko Kokko (kytara) a Toni Nummelin (klávesy). Protože skupina neměla hráče na bicí, tak se k nim později připojil Mikko Sipola. Počátkem roku 2000 přestalo Joriho zpívání bavit a tak se skupina rozhodla, že si najde náhradu v podobě nového člena, kterým se stal Ville Viljanen, který v té době právě opouštěl svou starou kapelu.\n\nPrvní demo \"Before Birth\" bylo ještě nahráno bez basskytaristy, ale jejich vydavatele Listenable Records to zaujalo a proto se skupina musela poohlédnout po dalším členovi této momentálně šestičlenné formace. Stal se jím v roce 2001 Teemu Heinola. Sága tedy mohla začít.\n\nNa řadu přišly 2 dema \"Valley of Sacrifice\" a \"Third Arrival\" ve kterých bylo jasně slyšet potenciál této mladé finské skupiny, ale i přes tento fakt se na debutové album \"Inhumanity\" muselo čekat až do roku 2003. Album bylo kritikou přijato vesměs kladně.\n\nV roce 2004 opouští skupinu zakládající člen Toni Nummelin, kterého nahradil klávesista Joonas Kukkola. Odchod Toniho vyústil v jakýsi nový náboj pro skupinu, který se odrazil v prozatím nejnovějším albu \"The Unborn\" (2005), které je prozatím to nejlepší co skupina vyprodukovala.\n\n\n\n"}
{"id": "69016", "url": "https://cs.wikipedia.org/wiki?curid=69016", "title": "La Grande Arche", "text": "La Grande Arche\n\nGrande Arche (česky: \"Velký oblouk\") je moderní stavba ve tvaru vítězného oblouku a je symbolem moderní čtvrti La Défense. Tato novodobá pamětihodnost Paříže byla dokončená v roce 1989 k 200. výročí Velké francouzské revoluce.\n\nTato otevřená kostka pokrytá sklem a bílým carrarským mramorem působí nejen svými jasnými tvary ale i svými rozměry. Jejím architektem je Johan Otto von Spreckelsen z Dánska, který překvapivě zvítězil v architektonické soutěži mezi více než 500 konkurenty. Svou výškou 110 metrů je dvakrát tak vysoká jako Vítězný oblouk (50 m) na \"Place Charles-de-Gaulle\" a její váha se odhaduje na 30 tisíc tun. Pod Grande Arche se nachází stanice metra a nádraží RER. Spočívá na 12 pilířích zakotvených pod zemí. Vešla by se pod ni celá Katedrála Notre-Dame. Pod klenbou jsou zajímavým způsobem zavěšeny panoramatické výtahy.\n\n"}
{"id": "69017", "url": "https://cs.wikipedia.org/wiki?curid=69017", "title": "Jiří Kejř", "text": "Jiří Kejř\n\nJiří Kejř (28. srpna 1921 Praha – 27. duben 2015 Praha) byl český právní historik specializující se na dějiny středověku, zejména se zabýval kanonickým právem, vznikem městského zřízení a husitstvím.\n\nVychován byl v českobratrské tradici. Po maturitě vystudoval právnickou fakultu Univerzity Karlovy, práci s prameny se učil i na filozofické fakultě. Působil na Ústavu státu a práva Československé akademie věd. V 80. letech 20. století přednášel na Cambridge University.\n\nZ právnického a historického hlediska se zabýval studiem české reformace ve spojitosti s pražskou středověkou univerzitou, která byla ve středu změn; právní kultuře českých měst a heuristice církevně právních středověkých rukopisů. Zasloužil se o vydání některých Husových spisů a jako znalec jeho názorů střízlivě posoudil Husovo odvolání ke Kristu. Kejř se z právnického hlediska věnoval kostnickému soudu, který oproti akademickým rozpravám, což Hus nedomyslel, musel vynést rozsudek. Průlomový závěr byl, že soudci jednali podle pravidel a ne proradně. Katolická odezva byla významná. Jiří Kejř, člen Husovské komise, zřízené kardinálem Vlkem v Praze, byl roku 1999 jmenován komturem řádu sv. Silvestra, papeže, což bylo pro českého protestanta velice čestné.\n\nZhruba do třiceti let působil jako člen Českého pěveckého sboru.\n\n\n\n"}
{"id": "69018", "url": "https://cs.wikipedia.org/wiki?curid=69018", "title": "Jean Cocteau", "text": "Jean Cocteau\n\nJean Cocteau (5. července 1889 Maisons-Laffitte – 11. října 1963 Milly-la-Forêt) byl francouzský básník, grafik, divadelník a filmař, člen Francouzské akademie. Bývá řazen ke kubistické literatuře. Byl dlouholetým životním partnerem herce Jeana Maraise.\n\nVyrostl v rodině advokáta, kde se ovšem velmi uctívalo umění. Jeho otec se roku 1898, když bylo Jeanovi devět let, zastřelil. Příčiny jsou dodnes nejasné. O tomto zážitku dokázal Cocteau promluvit prvně teprve až na sklonku života. Otcova smrt ho zasáhla a od té doby se projevoval jako problémové a neurotické dítě. Na střední škole se mu ani na několikátý pokus nepodařilo složit maturitní zkoušku. Odjel poté do Paříže s cílem věnovat se umění. \n\nPsal verše a v Paříži jim pomáhal recitací a uváděním jeho přítel, herec Edouard de Max. Před první světovou válkou se však Cocteau držel programově dál od avantgardy a patřil do okruhu konzervativních umělců kolem Catulle Mendèse a Maurice Rostanda. Fascinovala ho tehdy především poezie skupiny Plejáda ze 16. století. Roku 1908 publikoval i první básnickou sbírku (\"La Lampe d’Aladin\") ovlivněnou tímto archaickým stylem (k níž se později moc nehlásil). \n\nJeho cítění změnilo setkání s Ruským baletem Sergeje Ďagileva. Iniciační pro něj prý bylo pařížské představení \"Ptáka Ohniváka\" z roku 1910, k němuž hudbu napsal Igor Stravinskij. Dalším zlomovým bodem bylo setkání s Pablem Picassem a pak samozřejmě zážitek z první světové války, které se zúčastnil jako řidič sanitky. Brzy se sblížil s dalšími umělci z Montparnassu, jako byli Guillaume Apollinaire či Amedeo Modigliani. V roce 1917 Cocteau pro Ďagileva napsal první libreto - \"Paráda.\" Hudbu složil Erik Satie, choreografii vytvořil Léonide Massine, kostýmy navrhl Picasso. To bylo první jeho dílo z nové tvůrčí etapy, v níž se avantgardě přiblížil mnohem více, ačkoli jistý odstup si od kolektivních akcí avantgardistů vždy udržoval a byl považován za solitéra. Nejblíže měl ke skupině zvané Pařížská šestka, s níž se scházel v baru \"Boeuf sur le toit.\" \n\nVrhl se poté na divadelní tvorbu. Jeho hry jako \"Svatebčané na Eiffelce\" (1921) se snažily diváka programově provokovat. Jakýmsi vrcholem této linie byla hra \"Král Oidipus\", kde postavy místo slov užívaly čísla - ta už byla diváky nemilosrdně vypískána.\n\nV té době se stal také prvním francouzským umělcem, který se přihlásil k homosexualitě (ačkoli měl prokazatelně milostné vztahy i s ženami). Jeho prvním slavným milencem byl nadějný mladý spisovatel Raymond Radiguet. Roku 1923 ovšem Radiguet zemřel na tyfus, což Cocteaua těžce zasáhlo. Útěchu v té době hledal v opiu. \n\nByla pro něj vždy typická mnohotvárnost (André Breton ji viděl jako jeden z důvodů, proč nebyl Cocteau ve své době doceněn). Přelom 20. a 30. let byl vrcholem jeho snah prozaických - vyšel jeho klíčový román \"Les Enfants terribles\" (1929), v němž řešil téma dospívání. Cocteau se během svých výbojů do různých forem umění nevyhnul ani opeře či malbě. \n\nNa začátku 30. let se Cocteau konečně \"usmířil\" s divadelním publikem. Našel formu, jak být podle svých měřítek novátorský, a přitom pro diváka zajímavý - úspěch mu přinesla hra \"Lidský hlas\" z roku 1930, v níž na jevišti stojí po celou dobu jediný herec. Ve stejném roce se nadchl pro film. Prvním krůčkem v této oblasti byl jeho krátký snímek \"Krev básníkova.\" Divadelní hra \"La Machine infernale\" z roku 1934 patří k jeho nejúspěšnějším. \n\nV roce 1937, na zkouškách oprášeného \"Krále Oidipa\", poznal tehdy 24letého Jeana Maraise. Vznikl mezi nimi milostný vztah a žili spolu až do Cocteauovy smrti (nejprve na náměstí Madelaine v Paříži, později kousek za Paříží v Milly-la-Foret). Přes soužití na jednom místě Cocteau Maraisovi psal dopisy (podstrkával mu je pod dveře), které jsou dnes hodnoceny jako samostatné umělecké dílo. V dopisech bylo i mnoho milostných básní. Marais byl Cocteauovi skutečně múzou a inspiroval jej k vytvoření celé řady literárních i filmových děl. Jean Cocteau také uvedl Maraise do uměleckého prostředí tehdejší Paříže, a zahájil tak jeho kariéru. K jejich nejvýraznějším bezprostředním spolupracím patří film \"Věčný návrat\" (1943), k němuž Cocteau napsal scénář a Marais ztvárnil hlavní roli, a zvláště \"Kráska a zvíře\" (1946)\",\" kde Maraise vedl Cocteau jako režisér. Cocteau se v tomto díle mnohem více podřídil vyprávěcím zvyklostem kinematografie hlavního proudu. To publikum nadšeně kvitovalo, avantgarda to ovšem viděla jako podbízení se a úpadek. Usmířit se jí Cocteau později pokusil náročnými filmy \"Orfeus\" (1950) a \"Orfeova závěť\" (1960). \n\n"}
{"id": "69021", "url": "https://cs.wikipedia.org/wiki?curid=69021", "title": "Vážený průměr", "text": "Vážený průměr\n\nVážený průměr zobecňuje aritmetický průměr a poskytuje charakteristiku statistického souboru v případě, že hodnoty v tomto souboru mají různou důležitost, různou váhu. Používá se zejména při počítání celkového aritmetického průměru souboru složeného z více podsouborů.\n\nPro výpočet váženého průměru potřebujeme jednak hodnoty, jejichž průměr chceme spočítat, a zároveň jejich váhy.\n\nMáme-li soubor formula_1 hodnot \na k nim odpovídající váhy\nje vážený průměr dán vzorcem\nči\n\nPokud jsou všechny váhy stejné, je vážený průměr totožný s aritmetickým průměrem. Ačkoli se vážený průměr chová podobně jako aritmetický průměr, má několik nezvyklých vlastností, které jsou například vyjádřeny v Simpsonově paradoxu.\n\nVážené verze jiných průměrů lze také spočítat. Příkladem je vážený geometrický průměr nebo vážený harmonický průměr.\n\nŘekněme, že škola má dvě třídy, jednu s 20 studenty a druhou s 32. Bodové ohodnocení v každé třídě při jednom testu bylo \n\n\nAritmetický průměr bodů ve třídě A je 80, ve třídě B je 90. Když spočítáme aritmetický průměr 80 a 90, dostaneme 85. Toto ovšem není aritmetický průměr bodů všech studentů. K jeho určení potřebujeme spočítat součet všech bodů a vydělit počtem všech studentů, tedy\n\nNebo si můžeme pomoci váženým průměrem a spočítat vážený průměr průměrů bodů obou tříd použitím počtu studentů jako vah:\n\nNyní jsme již k vypočítání aritmetického průměru všech bodů nepotřebovali znát jednotlivé známky, stačily nám pouze aritmetické průměry a počty studentů v jednotlivých třídách. \n\nPrůměrná denní teplota se v meteorologii stanovuje jako průměr z teploty vzduchu naměřené v 7 hodin, teploty ve 14 hodin a teploty v 21 hodin, přičemž poslední údaj se započítává s dvojnásobnou váhou. Platí tedy\n"}
{"id": "69028", "url": "https://cs.wikipedia.org/wiki?curid=69028", "title": "Okres Rožňava", "text": "Okres Rožňava\n\nOkres Rožňava je jeden z okresů Slovenska. Leží v Košickém kraji, v jeho nejzápadnější části. Na severu hraničí s okresy Poprad, Brezno a Spišská Nová Ves na jihu s Maďarskem, na východě s okresem Košice-okolí a Gelnica a na západě s okresem Revúca.\n"}
{"id": "69036", "url": "https://cs.wikipedia.org/wiki?curid=69036", "title": "Psací stroj", "text": "Psací stroj\n\nPsací stroj je zařízení, které přenáší text, který uživatel píše na klávesnici, na papír. Může být ruční („mechanický“) nebo elektrický. Elektrické se dále člení na elektromechanické a elektronické.\n\nPsací stroj se skládá z klávesnice a mechanického nebo elektricky poháněného zařízení, které přenáší psaný text. Tento mechanismus může být vybaven pamětí, zařízením pro opravu psaného textu. Další součástí je výstupní zařízení, které umožňuje vytisknout text na papír. Liší se podle typu psacího stroje. Může to být typový koš, kulová hlavice, typové kolo apod.\n\nPapír bývá posunován nejčastěji pomocí válce. Horizontální posun papíru zabezpečuje posuvný vozík. Podle typu stroje se posunuje válec s připevněným papírem po každém úhozu (vytištění jednoho znaku) o jeden krok doleva, nebo psací zařízení o jeden krok doprava. Toto neplatí v případě, jedná-li se o znak umístěný na tzv. mrtvé klávese – například ´, ˇ, ¨.\n\nHistorie psacího stroje sahá až do roku 1714, kdy Henry Mill patentoval jeho první podobu. Jeho řešení se však nedochovalo, ale rozložení kláves nebylo takové, jaké se používá dnes. Další významná událost se odehrála v roce 1874, kdy pánové Christopher Latham Sholes a Carlos Glidden prodali krachující zbrojovce E. Remington & Sons psací stroj, který nazvali Typewriter. Ten uměl psát pouze verzálky a příliš úspěšný nebyl. Za pět let se jej prodalo jen 5000 kusů. Brzy ovšem firma přišla s druhou verzí, která už obsahovala přeřaďovač (shift) a už bylo možné psát malá i velká písmena pomocí stejných kláves.\n\nUž při vývoji první verze Typewriteru se C. L. Sholes potýkal s nepříjemným problémem. Když se na stroji příliš rychle psala písmena, jejichž typové páky byly těsně vedle sebe, docházelo k jejich častému zasekávání a psaní se tak stalo velmi obtížným. Proto přišel vynálezce Typewriteru se zajímavou myšlenkou: typové páky s nejčastěji používanými písmeny anglické abecedy umístil dále od sebe a zároveň zvolil takové rozložení, které by pisateli umožnilo rychlý způsob psaní (mohl mačkat klávesy rychle za sebou pomocí všech deseti prstů, tehdy ještě zpaměti). Vítězství v soutěži v rychlosti a přesnosti psaní dalo přednost tomuto rozložení kláves před všemi ostatními (různé počty řad kláves atd.). V roce 1888 bylo toto rozložení kláves přijato v Torontu v Americe na sjezdu odborníků jako standard.\n\nDíky úspěchu Typewriteru II převzaly toto rozložení další společnosti, které ho rozšířily do celého světa. Některé národy zavedly drobné úpravy. Česká klávesnice vychází z německých psacích strojů, které se do Čech začaly dovážet koncem 19. století. Ty měly přehozené klávesy Z a Y, protože Z se v němčině používá mnohem častěji než Y. Jelikož se v té době v Čechách psalo hlavně německy, zcela přirozeně bylo toto rozložení převzato. Nejen v Německu, ale i u nás je z ergonomického hlediska výhodnější umístění Z na horní písmenné řadě.\n\nVe Francii to je ještě komplikovanější. Používá se tam rozložení QWERTY, ale přehozením Q a W s písmeny A a Z se došlo ke klávesnici AZERTY. Podobných změn a úprav existuje ještě víc.\n\n\n"}
{"id": "69041", "url": "https://cs.wikipedia.org/wiki?curid=69041", "title": "Shiba-Inu", "text": "Shiba-Inu\n\nShiba-Inu, psáno též Šiba (: 柴犬, \"šiba-inu\" nebo \"šiba-ken\"), je japonské psí plemeno, nejmenší a pravděpodobně i nejstarší ze šesti místních psů typu špic. Jedná se o plemeno uznané Mezinárodní kynologickou federací (FCI), která jej řadí do páté skupiny. Tito psi, podobně jako basenžijové, prakticky vůbec neštěkají a hodí se spíše pro zkušené chovatele, kteří již mají zkušenosti s chovem psů a jejich výcvikem.\n\nPrapředci dnešních Shiba-Inu přišli s lidmi do Japonska v době asi 7 až 8 000 př. n. l., pravděpodobně z Číny. Jednalo se o psy menšího vzrůstu, výškou mezi 37 až 50 cm, s netypickou stavbou lebky, která se značně lišila od evropských psů. Ve 3. století př. n. l. se na japonské ostrovy dostali noví lidé s vlastními psi a kříženci původních a nových psů dali vzniknout prvním psům se špičatýma ušima a stočeným ocasem. Ti se většinou používali jako lovečtí psi, kteří díky svému nízkému vzrůstu snadno pronikli i do křovisek a jiných těžko přístupných druhů terénu.\n\nJaponsko bylo po dlouhou dobu téměř úplně uzavřené před okolním světem a krom několika cestovatelů se tam nikdo nepodíval, což způsobilo, že se psi vyvíjeli zcela samostatně a bez příměsi cizí krve. To skončilo, když císař Meidži otevřel své země pro zbytek světa. Do Japonska se začali dovážet i evropští a američtí psi a docházelo ke křížení, které způsobilo téměř vyhubení původních japonských špiců. Nebylo to ale jen kříženi, co ničilo populace Shiba-Inu: s otevřením hranic se na ostrově začaly objevovat i četné epidemie psinky.\n\nVyhynutí ale nehrozilo pouze shibám, ale i zbytku japonských špiců, které se rozhodl blíže studovat etnolog Hiroyoši Saito. Ten procestoval Japonsko a popisoval zdejší psy, které i pojmenoval: podobné psy z prefektury Akita pojmenoval Akita Inu, Hokkaidské psy zase Hokkaido-Ken. Roku 1928 Saito založil Klub pro záchranu japonských přírodních plemen psů. Snahy chovatelů nakonec vyústili v sepsání standardu roku 1934 a vyhlášení plemene za národní poklad. Po druhé světové válce opět přišel celkový úpadek psů v Japonsku. Některá plemena, například Akita Inu, musela být křížena s evropskými špici, aby plemeno mohlo dále existovat, což ale u shib nebylo potřeba a tak se populace postupně zotavovala. Roku 1964 pak bylo plemeno uznáno FCI a o pět let později se první jedinec objevil v Evropě: stalo se tak na výstavě v Dánsku, kde byl vystaven. Roku 1992 pak plemeno uznal i American Kennel Club (AKC).\n\nV Česku plemeno zastřešují dva kluby: Klub chovatelů málopočetných plemen psů (KCHMPP) a Shiba klub ČR. První jedinec, fenka, byl do České republiky dovezen roku 1989 z Nizozemska. Toto štěně ale bylo již z domovské země nakažené parvavirózou a do týdne pošlo. Ještě toho roku ale byly dovezeny dvě další feny: jedna ze stejného chovu z Nizozemska, druhá ze Švédska. Následoval i první pes, import z USA, otec prvního českého vrhu.\n\nShiba-Inu je malý pes harmonických proporcí a s dobrým osvalením po celém těle a s téměř čtvercovým formátem (poměr délky těla ke kohoutkové výšce je 11:10). Pohyb by měl být rychlý a volný. Má srst s podsadou, která by měla být měkká a hustá, zatímco krycí chlupy bývají tvrdé a rovné. Osrstění na ocase je delší, než na zbytku těla. Existuje více barevných variací, například sezamová (černé, červené a bílé chlupy), černá sezamová (více černých než bílých chlupů) a červená sezamová (červená smíšený s černými chlupy). U všech barevných variací je nutné, aby pes měl tzv. uradžiro (také \"urajiro\"), což jsou bílé znaky na zadní a vnitřní straně nohou, na lících a na hrudi. Výška dospělého psa by měla být 39,5 cm, u feny 36,5 cm (tolerance ± 1,5 cm).\n\nLebka dospělého psa má široké čelo a dobře patrný stop. Uši jsou malé, trojúhelníkovitého tvaru, natočené vpřed a vztyčené, oči úměrně velké k hlavě, tmavě hnědé a s mírně zvednutými vnějšími koutky. Nosní houba by měla mít černou pigmentaci a dobře otevřené nozdry. Silné zuby s nůžkovitým skusem jsou dobře schované pod přiléhavými pysky. Krk je silný, objemný, dlouhý úměrně ke zbytku těla. Harmonicky se napojuje na hřbet, který by měl být silný, s přiměřeně klenutými žebry a širokými a svalnatými bedry. Ocas vysoko nasazený, nošený nad hřbetem zatočený. Nohy jsou dobře osvalené, zakončené kulatými tlapkami s dobře sevřenými prsty a tmavými drápy.\n\nZa chyby se pokládá, pokud je pes příliš bázlivý, má předkus nebo podkus, chybí více zubů nebo má nekvalitní zbarvení. Důležité též je, aby feny měly skutečně tělesnou stavbu jako feny a naopak u psů aby konstrukce vyhovovala psům. Vylučující vada je agresivita, nevztyčené uši, svěšený nebo krátký ocas a jakákoliv výrazná odchylka od standardu.\n\nShiba-Inu je samostatný, zvědavý a vnímavý pes, známý svojí čistotností již od nízkého věku, Povaha se u jedinců může velmi lišit, proto je dobré při výběru štěněte seznámit se i s povahou rodičů. Agresivita vůči jiným psům, spojená především se silným teritoriálním a majetnickým chováním, bývá častá a je proto nutná důkladná socializace ve štěněcím věku. Ta by měla zahrnovat setkávání s jinými lidmi, zvířaty, psy, ale také dopravními prostředky a jinými věcmi, se kterými se pes bude v životě setkávat. Vůči svému majiteli jsou loajální a milující, ale zároveň jsou to i tvrdohlaví psi, kteří při zadání povelu ne vždy poslechnou, ačkoliv dobře chápou, co po nich psovod chce. Pro netypickou povahu se těmto psům někdy říká i „psí individualisté“. Protože jsou tito psi poměrně samostatní a nezávislí, není u nich útěkářství žádnou výjimkou. Jde o neúnavného společníka i na procházky a dobře se přizpůsobí aktivnímu stylu života. S dětmi vychází dobře, ale ty by měly být poučeny o tom, jak se psem zacházet, protože shiby jsou poměrně citlivé a ublížení si dobře pamatují. Ačkoliv neštěkají, spíše vydávají zvuk podobný vytí, jsou to dobří hlídači, kteří jsou schopni svého majitele a jeho majetek tvrdě bránit. Vůči cizím jsou ostražití, ale ne agresivní nebo bázliví. Nehodí se pro chov ve smečkách a s jinými zvířaty je nutné je nejlepší seznámit je již v nízkém věku.\n\nV Japonsku se pro popis povahy zdejších špiců používají tři označení: kan-I, značící odvážnost a nebojácnost; ryosei, tedy dobrá klidnější povaha, a soboku, což znamená: přirozenost a živost.\n\nShiba-Inu není na péči nijak výjimečně náročný pes, vyžaduje ale pohyb, například ve formě procházek. Tito psi nemají přirozený instinkt držet se u majitele, jaký mají například retrívři, ale naopak se při pohybu na volno nebojí vzdálit. Psovod tedy musí počítat s tím, že volný pohyb může skončit jejich útěkem. Mají dobře vyvinutý lovecký instinkt, který jim velí pronásledovat možnou kořist a loví myši nebo krtky. Velká záliba v hrabání může být též nepříjemná pro majitele se zahradou. Pokud má být pes na zahradě sám, měl by tam mít i možnost k úkrytu, tedy krytý výběh, ve kterém by bylo možné psa i zavřít, pokud by to bylo nutné. Nutností je i vysoký plot: shiby jsou vynalézavé, pokud jde o útěkářství, a nedělá jim problém plot přeskočit nebo podhrabat. Mnoha problémům se dá vyhnout i tím, že pes bude během dne dostatečně zaměstnaný a pak i unavený. Vhodný majitel pro tohoto psa by měl být neústupný, sebejistý a také trpělivý – výcvik shib není vždy snadný a vyžaduje delší čas a procvičování. Důležitá je i výchova, která by měla začít již s příchodem k novému majiteli.\n\nSrst těchto psů je s podsadou, což znamená, že líná 2x ročně. Během tohoto období je nutné srsti věnovat zvýšenou pozornost v podobně každodenního vyčesávání. Mimo toto období stačí týdně srst vyčesat kartáčem.\n\nObecně se jedná o zdravé plemeno, netrpící na dědičné choroby. Díky tomu se dožívá poměrně vysokého věku. Nicméně mezi často se objevující zdravotní potíže patří například chudozubost nebo luxace pately.\n\n"}
{"id": "69043", "url": "https://cs.wikipedia.org/wiki?curid=69043", "title": "Objektiv (lingvistika)", "text": "Objektiv (lingvistika)\n\nObjektiv (latinsky Casus objectivus) je mluvnický pád větného objektu v jazycích, které nerozlišují objekt přímý a objekt nepřímý formálními znaky. Jedná se o kombinaci funkce dativu a akuzativu do jednoho pádu. Příkladem jazyka, ve kterém se vyskytuje objektiv, je angličtina. Existence objektivu v angličtině však není obecně přijímána, neboť je podporována pouze pronominální morfologií. Jelikož je případný objektiv shodný s tvarem, s nímž se pojí předložky, nazývají se tyto tvary namnoze tvarem nepřímého pádu (\"oblique case\").\n\nS objektivem se lze setkat například také v makedonštině a bulharštině, kde tradiční pády typické pro většinu slovanských jazyků zanikly (byly nahrazeny předložkovými vazbami). \n\nV eskymo-aleutských jazycích je objektiv pád, jímž se vyjadřuje patiens v antipasivu (kdy je konatel v absolutivu).\n\nPříklad objektivu v angličtině:\n\nHe helps \"him\" - Pomáhá \"mu\" (dativ)\n\nHe saw \"him\" - Viděl \"ho\" (akuzativ)\n"}
{"id": "69070", "url": "https://cs.wikipedia.org/wiki?curid=69070", "title": "Grafikon", "text": "Grafikon\n\nGrafikon je grafické znázornění nějakého probíhajícího procesu. Procesy se zobrazují jako čáry (zpravidla úsečky) na grafu, na jednu osu se vynáší čas a na druhou postup činnosti. \n\nPoužívají se například tyto druhy grafikonů:\n\n \n"}
{"id": "69075", "url": "https://cs.wikipedia.org/wiki?curid=69075", "title": "Merulius vastator", "text": "Merulius vastator\n\nMerulius vastator je synonymický systematický název pro několik druhů hub:\n\n"}
{"id": "69076", "url": "https://cs.wikipedia.org/wiki?curid=69076", "title": "Hajao Mijazaki", "text": "Hajao Mijazaki\n\nHajao Mijazaki (宮崎駿, \"Mijazaki Hajao\") (* 5. ledna 1941, Tokio) je jeden z nejslavnějších a nejuznávanějších tvůrců japonských animovaných filmů – anime. Spolu s Isao Takahatou založil a nyní vede animátorské studio Ghibli, které produkovalo jeho nejznámější filmy.\n\nMijazaki je tvůrcem mnoha populárních celovečerních anime i několika japonských komiksů (mangy). Jeho filmy slavily velké úspěchy co se týče hodnocení kritiky i výdělečnosti dříve zejména v Japonsku a jihovýchodní Asii. Teprve v roce 1999 na západ Miramax uvedl film Princezna Mononoke. Film se v Japonsku krátce stal nejvýdělečnejším filmem všech dob; byl překonán Titanikem, kterého ale opět překonal v roce 2001 jiný Mijazakiho film, Cesta do fantazie, který získal i Oscara za nejlepší celovečerní animovaný film.\n\nMijazakiho tvorba se vyznačuje opakujícími se tématy, jako vzájemný vztah člověka, přírody a techniky, obtížnost jednání podle pacifistické etiky, nebo pouť mladých lidí za nezávislostí a vlastní identitou. Hrdinové jeho filmů bývají často silné, nezávislé dívky nebo mladé ženy; ze „zloduchů“ se však často stávají neurčité postavy s vlastními kvalitami - postavy se málokdy dělí černobíle na dobré a zlé, pokud se vůbec v Mijazakiho filmech záporné postavy vyskytují. V jeho dílech se ovšem opakují i jiné prvky - Mijazaki je například náruživým milovníkem létání, které hraje významnou úlohu téměř ve všech jeho filmech.\n\nMijazaki bývá považován za Walta Disneyho japonské animace. Toto přirovnání se může skutečně naplnit, neboť úspěchy jeho filmů ho řadí do stejné ligy. Mijazaki sám se však nevidí jako člověk budující animátorské impérium, ale pouze jako animátor, který měl dost štěstí, aby dostal příležitost tvořit filmy, na kterých zanechal osobní stopu.\n\n"}
{"id": "69078", "url": "https://cs.wikipedia.org/wiki?curid=69078", "title": "Tony Tuzzolino", "text": "Tony Tuzzolino\n\nTony Tuzzolino (nar. 9. října 1975, Buffalo, New York, USA) je profesionálním hokejistou. Hraje na pozici středního útočníka, střílí pravou rukou. Měří 189 cm, váží 91 kg.\n\nV roce 1994 byl draftován týmem Québec Nordiques v pátém kole celkově jako 113. v pořadí. Získal tak možnost zahrát si ve slavné NHL. Za tento tým ale ani v jednom utkání nenastoupil, premiéru v nejslavnější hokejové lize na světě si odbyl až v sezóně 1997/1998 za tým Mighty Ducks of Anaheim. Bylo to také jediné utkání, které za „mocné kačery“ odehrál. Potom si musel počkat až do ročníku 2000/2001, odehrál šest utkání za tým New York Rangers. V následujícím ročníku ještě nastoupil ve dvou zápasech za Boston, potom si už zahrál pouze v nižších ligách. V sezóně 2003/2004 odešel z Ameriky do Evropy, kde se usadil v Itálii. V italské lize během tří sezón vystřídal dresy tří týmů: Asiaga, HC Bolzana a SG Cortiny. V roce 2006 reprezentoval Itálii na ZOH v Turíně.\n"}
{"id": "69092", "url": "https://cs.wikipedia.org/wiki?curid=69092", "title": "Japonská poezie", "text": "Japonská poezie\n\nFormy tradiční japonské poezie jsou \"kanši\" (漢詩; básně v čínštině), \"waka\" (和歌), \"čóka\" (長歌; dlouhá \"waka\"), \"renga\" (連歌; řazená báseň), \"haikai no renga\" (俳諧の連歌; komická řazená báseň), \"haiku\" (俳句; také \"hokku\"), \"imajó\" (今様; písně) a \"senrjú\" (川柳; komické \"haiku\"). Japonci rozdělují básně na \"kanši\", \"waka\" a \"haiku\", přičemž pro ně ale neužívají společný termín \"poezie\".\n\nJaponská poezie čerpá z bohaté tradice a rozsáhlého referenčního aparátu, který je mnohem intenzivnější, než v evropské poezii. Například „horský chrám“, „podzimní stmívání“ a „večerní vyzvánění zvonů“ tradičně symbolizují bezútěšnost. Tyto konotace vycházejí ze starších básní a sbírek. Příkladem takové základní sbírky je první císařská básnická antologie \"Kokinšú\", kterou musely znát všechny dvorní dámy zpaměti. Přímé a nepřímé odkazy na starší díla umožnily japonským básníkům psát básně, které jsou i přes svou krátkou délku významově bohaté. Teprve v prostředí základních emocí, poetické dikce nebo témat básníci ve svých dílech zprostředkovávají své osobní pocity a postřehy.\n\n"}
{"id": "69094", "url": "https://cs.wikipedia.org/wiki?curid=69094", "title": "Sandra", "text": "Sandra\n\nŽenské jméno Sandra pochází z italštiny jako zkrácená varianta jména \"Alessandra\" a znamená „ochránce mužů“ Je stvořeno ze slova ανηρ (aner) \"muž\", \"člověk\". V italštině se též používá mužská varianta, Sandro. Stejná jména Alexandra i Saša.\n\nSandy, Sany, Sáňa, Sandruška\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +6,9%, což svědčí o poměrně značném nárůstu obliby tohoto jména.\n\n\n\n"}
{"id": "69097", "url": "https://cs.wikipedia.org/wiki?curid=69097", "title": "Číslo šelmy", "text": "Číslo šelmy\n\nČíslo šelmy je název konceptu, který je zmiňovanán v knize Zjevení svatého Jana Nového zákona, podle něhož je určité konkrétní číslo charakteristickým označením Antikrista.\n\nVětšina rukopisů uvádí v této souvislosti číslo 666, některé však číslo 616. Místo, kde je toto číslo uvedeno, zní:\nPro pochopení významu čísla šelmy v knize Zjevení je důležitý kontext, v němž se toto číslo nachází. Pro préteristický výklad zjevení je navíc klíčový jeho historický kontext.\n\nTřináctá kapitola knihy Zjevení obsahuje vidění dvou šelem představujících různá protivenství, jež potkají křesťany, kterým je spis adresován. První šelma vystupuje z moře a symbolika s ní spojená poukazuje na nastávající rozhodující boj mezi Bohem a Satanem, jehož je šelma pozemskou představitelkou. Atributy sedmi rohů a deseti hlav mohou být odkazy na jména, která hrála úlohu v císařském kultu v římské říši. Klíčem k pochopení symboliky této postavy může být zmínka o zahojené smrtelné ráně na jedné z hlav šelmy (Zj 13,3), neboť odkazuje na legendu o navracejícím se Neronovi, který roku 68 spáchal sebevraždu. Podle legendy však skutečně nezemřel, ale uprchl k Parthům, aby se zakrátko vrátil v čele vojska a zaujal své dřívější mocenské postavení. Vzhledem k tomu, že Jan chce povzbudit křesťany své doby, je nejspíše tímto navrátivším se Neronem Domitianus, vládnoucí v době sepsání spisu. Cílem této mocnosti je podle v. 7 pronásledování křesťanů; věřící však může obstát pouze, je-li „zapsán do Beránkovy knihy života“. Výklad o šelmě je tedy nejspíše napomenutím pro křesťany v Malé Asii, že jejich bezvýchodná situace leží v Božích rukou – a na nich záleží, zda budou stát při Bohu a Kristu, nebo uznají totalitní nárok římské říše, představovaném uctíváním císaře jako boha.\n\nVe druhé části kapitoly se vyskytuje druhá šelma, vystupující ze země a která je na první pohled zaměnitelná svým zjevem s Beránkem, Kristem. Její původ však prozrazuje její řeč, podobná draku, a zcela slouží první šelmě. Tato šelma nepředstavuje dle všeho žádnou konkrétní postavu, ale více lidí, kteří se zřejmě v Malé Asii zasazují o císařský kult a nutí obyvatelstvo, aby uctívalo císařovy sochy. Situace, kterou kniha Zjevení popisuje, je podobná situaci židovského národa ve 2. století př. n. l. za Antiocha IV. Epifana a užívá se zde symboliky, kterou tehdejší situaci vyobrazovala kniha Daniel a další apokalyptická literatura. Lze tedy nalézt paralelu mezi absolutním požadavkem kultu ze strany Antiochovy a císařským kultem, který si vyžaduje celého člověka, proto lidé uctívající císaře musí na pravé ruce nebo na čele nosit cejch (míněno zde zřejmě symbolicky); toto znamení spočívá ve jménu šelmy a v čísle jejího jména. Poslední verš této kapitoly ukazuje hodnotu tohoto čísla.:\n\nKnihu Zjevení lze vykládat i jinak, než pouze na základě současných okolností sepsání spisu. Kromě poselství pro čtenáře své doby může být kniha chápána i jako univerzální poselství o teologii dějin, jimž vládne Kristus, a o strukturách zla, které vystupuje proti křesťanům, nebo může být chápána jako předpověď budoucích (z Janova hlediska) událostí.\nKritická vydání Nového zákona považují na základě stáří rukopisů, které toto číslo uvádějí, za nejpravděpodobnější hodnotu čísla šelmy 666. Toto čtení nalezneme v nejvýznamnějších a nejstarších rukopisech, konkrétně v majuskulním kodexu alexandrijském ze 4. století a především velmi slavném papyrovém zlomku Chester Beatty III (P) ze 3. století, stejně jako v dalších rukopisech a citacích u starověkých autorů, např. Ireneje z Lyonu, Hippolyta Římského, Órigena a dalších. Textové varianty jsou známy již více než 200 let a ani nové objevy z roku 2005, navazující na objev starověkých papyrů v Oxyrhynchu nevnášejí nic nového. Čtení „616“ v textu Zj 13,18 uvádí pouze okrajové a pozdější rukopisy, \"Codex Ephraemi rescriptus\" z 5. století uložený v pařížské knihovně, jeden z rukopisů Irenejových děl a nově též jeden z oxyrhynžských papyrů z období kolem roku 300. Čtení „615“ lze nalézt pouze v minuskulním rukopisu z 11. století (2344).\n\nČíslům se ve starověkém světě připisoval význam a místo číslic se užívalo písmen, která měla svou číselnou hodnotu. Čtenář knihy je tedy vyzván, aby si rozluštil ono číslo šelmy, avšak k tomu potřebuje být nadán určitou moudrostí, neboť je mohou rozluštit pouze zasvěcení.\nDnes nejčastěji přijímaným vysvětlením je préteristický výklad, ve kterém je číslo symbolicky spojeno s určitou soudobou osobností. Historické souvislosti, zmíněné v předchozím oddílu, ukazují na spojitost mezi šelmou z moře a císařem Domitianem. Většina odborníků se domnívá, že číslo 666 je součtem pohebrejštěného jména císaře Nerona, které se psalo נרון קסר, \"Nerón Qsar\"; jednotlivé konsonanty dohromady tvoří číslo 666, pokud se od jména oddělí koncové ן, číselná hodnota jména je 616. Toto číslo se však podle zmiňované legendy o Neronově návratu nevztahuje přímo na něj, ale na Domitiana. Důvodem, proč bylo jméno takto zašifrováno, byla zřejmě obrana před možným ohrožením křesťanů, pokud by se spis dostal někomu nepovolanému do ruky. Číslo 6 je pak symbolicky vnímáno jako číslo nedokonalosti, neboť je umenšením ideálního čísla plnosti, sedmičky.\n\nBěhem dějin se číslo vykládalo různě – někteří středověcí exegeté a Martin Luther v protipapežské polemice toto číslo vztahovali na papeže, jehož označovali za antikrista.\n\nV dnešní době některé teorie spiknutí a okrajové skupiny či sekty zneužívají čísla 666 a jeho symboliky pro svou argumentaci, případně jako znamení konce světa, ačkoli tato argumentace bývá sama o sobě velmi pochybná a vědecky neudržitelná. Takto mohou např. horovat proti produktům, na jejichž čárovém kódu lze najít tři šestky, mohou se též pokoušet spojovat číslo se jménem konkrétních současných osob a tvrdit, že se jedná o antikristy.\n\nNěkteré interpretace se dále šíří, přestože je lze pokládat spíše za náhodu. Několik příkladů:\n\nPodobně některé teorie spiknutí nacházejí číselný význam i u reálií, které nás obklopují. Podle některých těchto teorií je ďábelský i internet, protože hebrejské písmeno ו, \"wáw\", má číselnou hodnotu 6 a nejužívanější internetovou zkratkou je WWW (krom jiných absurdit tato teorie pokulhává v tom, že spojení tří ו nedává dohromady 666, ale 18). Podobně má číselná hodnota anglického slova \"computer\" (počítač) násobená šesti dávat dohromady 666.\n\nNěkteré skupiny dnes také chápou cejch či znamení šelmy jako implantovaný čip. Čip ovšem může být (z hlediska narušení soukromí) stejně nebezpečný bez ohledu na to, zda je uložený \"na pravé ruce nebo na čele\" nebo kdekoliv jinde.\n\nVěda podobné konstrukce označuje za pouhou algebraickou a numerickou gymnastiku. Výrazy se zdají působivé, neboť není vidět, kolik práce a hledání dalo sestavit výraz, jehož hodnota je blízká požadovanému číslu. S trochou píle lze najít libovolné vztahy. Např. výraz\n\nformula_1\nvypadá velmi zajímavě a určitě nemá žádný apokalyptický význam.\n\nV roce 1994 byl v \"Journal of Recreational Mathematics\" zveřejněn vztah mezi číslem šelmy a zlatým řezem\n\nformula_2\n\n\n\n\n\n\n\nPodle některých (konspiračních) teorií byl nejběžnější čárový kód EAN-13 navržen s vnitřní symbolikou čísla 666.\n\n\n\n"}
{"id": "69099", "url": "https://cs.wikipedia.org/wiki?curid=69099", "title": "Neznámá", "text": "Neznámá\n\nNeznámá je v matematice proměnná, jejíž konkrétní hodnota se teprve hledá, nejčastěji jako řešení nějaké rovnice, případně nerovnosti. Řešením rovnice je taková hodnota neznámé, při níž se rovnice mění v rovnost. Pokud má rovnice řešení a je-li v ní jedna neznámá, bude řešením číslo, jsou-li dvě, bude to výraz s jednou neznámou atd. V geometrické interpretaci je řešením rovnice o jedné neznámé bod, o dvou neznámých přímka, obecně je řešením rovnice o n neznámých vektor o n prvcích. To ovšem platí jen pro rovnice lineární, v nichž se neznámé vyskytují v první mocnině. Pro rovnice s neznámou ve druhé mocnině (kvadratická rovnice), ve třetí mocnině (kubická rovnice) atd. je výpočet hodnoty neznámé složitější.\n\nNeznámé se obvykle označují písmeny latinské abecedy, nejčastěji písmenem x, pro další neznámé například y, z aj. \n\nNeznámé mají stejné vlastnosti jako jejich hledané hodnoty a lze s nimi nejčastěji zacházet jako s čísly: lze je sčítat, odčítat a násobit, jen při dělení neznámou je třeba zajistit, že její hodnotou nebude nula. \nLineární rovnice o jedné neznámé:\nx+5 = 15\nPodle matematických pravidel lze rovnici převést na následující tvar:\nx = 15-5\nZ toho tedy vyplývá, že:\nx = 10\n\nVe fyzice a dalších vědách se obvykle řeší úlohy, které nejsou zadány jako rovnice, ve škole se jim říká \"slovní úlohy\". Prvním krokem k řešení bývá, že je třeba zvolit, co bude neznámá, a pak příslušnou rovnici sestavit. \n\nPříklad:\nKolik hodin je 8 minut?\n\nZa neznámou můžeme zvolit počet hodin a osm minut tedy máme převést na hodiny:\nx = 8/60 = 0,133\nOsm minut je 0,133 hodiny. \n\n"}
{"id": "69109", "url": "https://cs.wikipedia.org/wiki?curid=69109", "title": "Terminál", "text": "Terminál\n\nTerminál může označovat:\n\n"}
{"id": "69122", "url": "https://cs.wikipedia.org/wiki?curid=69122", "title": "Arch Linux", "text": "Arch Linux\n\nArch Linux (výslovnost [a:č ˈlinuks]) je nezávislá linuxová distribuce vytvořená Juddem Vinetem, jenž se inspiroval distribucí CRUX Linux. Arch Linux je vyvíjen jako nenáročný, odlehčený a snadno přizpůsobitelný systém.\n\nArch Linux je jednoduchá distribuce (ve smyslu vnitřní struktury, ne uživatelské přívětivosti), vhodná pro pokročilejší uživatele, kterým umožňuje přizpůsobit si systém specifickým potřebám, a to bez nadbytečných součástí. Instalace a konfigurace probíhá v textovém režimu. Jádro i balíčky jsou optimalizovány pro procesory architektur i686 a x86-64, nelze je provozovat na žádném nižším procesoru rodiny x86 (i386, i486, Pentium či Pentium MMX). Aktualizace se uskutečňuje pomocí balíčkovacího systému průběžně (\"rolling updates\"), denně jsou do zdrojů doplňovány nejnovější stabilní verze softwaru. Vydání instalačních médií Arch Linuxu zachycují stav aktualizovaného systému v době vydání. První verze se objevila 11. března 2002. Nové verze se díky (\"rolling updates\") objevují prakticky denně, nové .ISO soubory bývají publikovány každý první den v měsíci. Dle názoru mnohých linuxových nadšenců je Wiki Arch Linuxu jednou z nejpovedenějších online dokumentací; jde o zdroj informací i pro uživatele ostatních linuxových distribucí.\n\nArch Linux obsahuje vlastní systém binárních balíčků, které jsou spravovány balíčkovacím systémem pacman. Arch také užívá balíčkový konstrukční systém Arch Build System podobný systému ports (ten je známý z BSD systémů), k jednoduchému vytváření balíčků ze zdrojových kódů. Kromě pěti oficiálních repozitářů je k dispozici AUR (Arch User Repository AUR), kam mohou vývojáři a uživatelé přidávat další software, jehož balíčky chybí v oficiálních zdrojích, a hlasovat o jejich zařazení do komunitního repozitáře. AUR taktéž využívá podobných možností jako ABS a tedy místo binárních balíčků šíří pouze soubory, které popisují jak získat zdrojové kódy, jak je sestavit a vytvořit z nich balíček, který bude možno nainstalovat. To vše probíhá automaticky a transparentně, uživatel tedy nemusí s kompilací samotnou vůbec přijít do styku.\n\n\n"}
{"id": "69130", "url": "https://cs.wikipedia.org/wiki?curid=69130", "title": "Aspektově orientované programování", "text": "Aspektově orientované programování\n\nAspektově orientované programování (zkracováno na AOP, z anglického Aspect Oriented Programming) je programovací paradigma, které má za cíl zvýšit modularitu programu. Pokouší se rozdělit program na jasné části, které se mezi sebou co nejméně překrývají svou funkcionalitou.\nAOP se začalo hojně používat zejména v roce 2004.\nVětšina programovacích paradigmat podporuje určitou úroveň seskupení a zapouzdření dat do samostatných, nezávislých subjektů. Některé však vzdorují této formě implementace a jsou nazývány \"průřezové problémy (crosscutting concerns)\", protože se nachází ve více částech programu.\nAOP má za cíl nahradit v kódu opakující se činnosti, vzorovým příkladem průřezového problému je\nlogování, protože se týká každé jednotlivé logované části programu. Logování tedy \"prořezává\" všechny logované třídy, metody i procedury.\nVšechny implementace AOP mají nějaké průřezové výrazy, které zapouzdří danou činnost na konkrétním místě. Rozdíl mezi implementacemi spočívá v náročnosti, bezpečnosti a použitelnosti poskytnutých konstrukcí. AspectJ má řadu těchto výrazů a zapouzdřuje je ve speciální třídě, zvané aspekt. Aspekt může upravit chování základního kódu (neaspektové části programu) použitím \"advice\" (dodatečné chování) v různých \"joinpoints\" (body ve struktuře programu), zvaný \"pointcut\" (soubor joinpointů, pro které je spouštěna stejná advice). Aspekt také může dělat binárně kompatibilní strukturální změny jiných tříd, což je například přidání členů nebo rodičů.\n\nAspektově orientované programování má několik přímých předchůdců: reflexe a metaobjektové protokoly, objektové programování, filtry a adaptivní programování.\n\nTento koncept vymyslel Gregor Kiczales s kolegy v Xerox PARC. Stejný tým vyvinul i první a zatím nejpoužívanější aspektově orientovaný jazyk AspectJ.\n\nMicrosoft Transaction Server je považován za první hlavní použití AOP následovaný Enterprise Java Beans.\n\nAOP se dá rozdělit na statické a dynamické. Statické AOP poskytuje například AspectJ a dynamické Spring Framework.\n\nStatické AOP je rychlejší než dynamické, jelikož weaving (proces vkládání aspektů do aplikace) probíhá již při buildu aplikace, přibývá zde další krok, avšak kód AOP již při běhu aplikace nelze měnit. Potřebujeme-li tedy udělat jakoukoli změnu za běhu aplikace, jsme nuceni k opětovné kompilaci celé aplikace. Statické AOP se používá například v již zmiňovaném AspectJ.\nDynamické AOP je sice, oproti statickému, pomalejší, ale můžeme měnit kód zcela nezávisle na aplikaci. Změny v AOP tedy neznamenají nutnou opětovnou kompilaci celé aplikace. Je to způsobené tím, že u dynamických AOP probíhá weaving až při běhu aplikace. U různých implementací je toho dosaženo za pomoci různých technik, nejčastěji je však používáno proxy pro každý objekt, který využívá aspekty.\n\nAspekt je typicky rozptýlen jako kód, takže není zcela lehké ho pochopit a udržovat. Aspekt je rozptýlen na základě funkce (například logování) a je rozložen do několika nesouvisejících funkcí, které by mohly používat jeho funkce, případně ve zcela nesouvisejících systémech, různých zdrojových jazycích atd. To znamená, že ke změně logování může vyžadovat modifikaci všech dotyčných modulů. Aspekty nejsou “zamotané” pouze s hlavními funkcemi systému, ve kterém jsou vyjádřené, ale i mezi sebou navzájem.\nNapříklad si představme bankovní aplikaci s koncepčně velmi jednoduchou metodou na převod částky z jednoho účtu na druhý:\n\nNicméně, tato metoda pro převod peněz mezi účty je velice vzdálená reálným bankovním aplikacím, jelikož, kvůli bezpečnosti, musíme ověřit, zda má aktuální uživatel autorizaci k provedení této operace. Musíme také uzavřít tuto operaci do databázové transakce, abychom předešli nekonzistenci dat.\nZjednodušená verze s těmito novými koncerny by mohla vypadat nějak takto:\n\nKód již není tak jednoduchý a elegantní, jelikož jsme přidali různé další koncerny k základní funkcionalitě (někdy zvané \"koncern obchodní logiky\"). Transakce, zabezpečení a logování jsou příklady \"průřezových problémů\".\nNyní si představme, co se stane, když najednou potřebujeme změnit (například) bezpečnostní schéma pro danou aplikaci. V současné verzi programu jsou operace týkající se zabezpečení “rozesety” v mnoha metodách, a tak by změna vyžadovala značné úsilí.\nAOP se snaží tento problém vyřešit tím, že programátor vyjádří \"průřezové problémy\" v samostatných modulech zvaných aspekty. Aspekty mohou obsahovat \"advice\" (kód spojený s určitými body v programu) a \"inter-type declarations\" (rozšíření deklarace tříd). Například bezpečnostní modul může obsahovat \"advice\", který provádí bezpečnostní kontrolu před vstupem do bankovního účtu. \"Pointcut\" definuje dobu (\"join points\"), kdy je možné získat přístup k bankovnímu účtu a kód v těle \"advice\" určuje, jak je bezpečnostní kontrola implementována. To je způsob, jak mohou být kontrola a místo udržovány na jednom místě. Dobrý \"pointcut\", také může předvídat pozdější programové změny, takže pokud jiný vývojář vytvoří novou metodu pro přístup k bankovnímu účtu, \"advice\" se bude vztahovat i na nové metody, při jejich provádění.\nTakže takto se pro výše uvedený příklad provádí záznam v aspektu:\n\nZpůsob spolupráce aspektu s programem je definován v \"join point modelu\" (z anglického join point model). JPM definuje tři věci:\nJoin points - místa, do kterých je možné do kódu vložit logiku pomocí AOP\nAdvice - kód, který se spouští v \"join\" pointu, může se spouštět před (\"before\") i za (\"after\") \"join pointem\"\nPointcut - je soubor \"join pointů\", ve kterých je spuštěna stejná \"advice\"\nAspekty vycházejí z objektově orientovaného programování (OOP). AOP jazyky nabízí podobné funkce jako metaobject protokoly. Aspekty úzce souvisí s programovacími koncepty jako subjekty, mixiny a delegace. Již od roku 1970 vývojáři používali formy odposlechu (interception) a záplatování (dispatch-patching), které se podobají některým ze způsobů implementace pro AOP, ale nikdy nebyly označovány jako \"cross cutting\" specifikace a sepsány na jednom místě. Návrháři zvažovali i jiné způsoby, jak dosáhnout odděleného kódu, jako jsou například dílčí typy (partial types) v C#, těmto přístupům však chybí kvantifikační mechanismus, který umožňuje propojení několika \"join pointů\" s jednou deklarací.\n"}
{"id": "69139", "url": "https://cs.wikipedia.org/wiki?curid=69139", "title": "Naušika z Větrného údolí", "text": "Naušika z Větrného údolí\n\nNaušika z Větrného údolí ( 風の谷のナウシカ, Kaze no tani no Naušika) je japonský komiks (manga) a také animovaný film (anime). Autorem mangy i anime je japonský spisovatel, ilustrátor a režisér Hajao Mijazaki. Manga vznikala postupně mezi léty 1982 a 1994, anime v produkci studia Topcraft bylo uvedeno 11. března 1984. Obě environmentalistická díla vyprávějí v kulisách boje princezny Naušiky za svůj malý stát \"Větrné údolí\" a o konfliktu člověka a přírody na Zemi daleké budoucnosti.\n\nFilm byl krátce zakázán v Německu a východní Evropě kvůli svému znepokojujícímu představení ekologické krize; naopak byl prezentován ekologickou organizací WWF. O řadu let později na film tematicky Mijazaki navázal snímkem \"Princezna Mononoke\".\n\nNázev \"Naušika z Větrného údolí\" je zvolený amatérskými českými překladateli titulků. V českém prostředí se však natolik rozšířil, že jej pozdější oficiální distribuce v Česku převzala. Film je nicméně znám i pod svým anglickým názvem \"Nausicaä of the Valley of the Wind\".\n\nVelmi podstatně pozměněná verze byla v 80. letech distribuována v USA pod názvem \"Warriors of the Wind\" v nekvalitním anglickém dabingu. Ve snaze proměnit film v akční podívanou, provedl distributor několik nešetrných zásahů. Více než 30 minut filmu (převážně ekologické téma) bylo vystřiženo, a dialogy byly upraveny, takže hlubší myšlenkové poselství se téměř vytratilo. Většina postav byla přejmenována (z Naušiky se stala princezna Zandra) a pro větší zmatení byl na přebalu videokazety zcela nesouvisející obrázek skupiny jedoucí na písečném červu. Mijazaki (stejně jako většina fanoušků filmu) byl rozčarován. Studio Ghibli požádalo fanoušky, aby zapomněli, že tato verze kdy existovala a poté zavedlo politiku striktního zákazu jakýchkoliv úprav nad rámec věrného překladu a dabingu. V roce 2005 vydal Disney nesestříhaný film pod původním názvem v novém dabingu na DVD. V roce 2010 pak vyšla remasterovaná verze filmu na Blu-Ray\n\nV českém znění:\n\n\nDabéři originálního dabingu:\n\n\nMijazaki mangu \"Naušika\" psal přes 13 let, spolu s přestávkami na tvorbu filmů Studia Ghibli. První kapitola vyšla v časopise Animage v únoru 1982 a poslední v březnu 1994. Jak bývá zvykem, příběh v manze je daleko rozsáhlejší než ve filmu. Filmové vyprávění odpovídá zhruba čtvrtině mangy s výraznými dějovými odchylkami.\n\nKromě děje je zde několik dalších významných rozdílů – postavy jsou více rozvinuté a téma ekologie komplikovanější, podobné \"Princezně Mononoke\" a jejímu pohledu na svět. Sama Naušika je zde mnohem více vlivnou osobou se schopnostmi, které nejsou vysvětleny pokaždé.\n\n\n"}
{"id": "69143", "url": "https://cs.wikipedia.org/wiki?curid=69143", "title": "Můj soused Totoro", "text": "Můj soused Totoro\n\nMůj soused Totoro (となりのトトロ, Tonari no Totoro) je japonský dětský animovaný film (anime), který režíroval Hajao Mijazaki v produkci studia Ghibli. Film měl premiéru 16. dubna 1988. Příběh vypráví o dívce Sacuki a její sestřičce Mei, které se se svým otcem přestěhují na venkov, kde se seznámí s podivným lesním tvorem, kterému říkají \"Totoro\".\n\nFilm byl produkován a uveden do kin spolu se snímkem Isaa Takahaty Hrob světlušek, který z hlediska prostředí i příběhu tvoří v mnoha směrech jeho zrcadlový obraz. Při produkci si prý animátoři často nebyli jisti, do kterého z filmů náleží ten který obraz. Filmy byly zpočátku často promítány současně, Můj soused Totoro měl sloužit k odlehčení smutného tónu Hrobu světlušek.\n\nČeský název \"Můj soused Totoro\" se České republice rozšířil ještě před oficiálním vydáním filmu a vychází z amatérských českých titulků. Jelikož relativně odpovídá původnímu titulu Tonari no totoro, který doslova znamená Soused Totoro, byl zachován i při vydání filmu na DVD. Film je známý i pod svým anglickým názvem \"My Neighbor Totoro\".\n\n\nFilm poprvé na českém DVD vyšel 8. února 2013 v distribuci společnosti Hollywood Classic Entertainment. DVD obsahuje vedle japonské zvukové stopy a českých podtitulků také český dabing vyrobený Českou televizí. Autorem překladu pro dabing i podtitulky byl japanolog Martin Tirala.\n\nDíky své popularitě měl film přesah do reálného světa, což reprezentují následující příklady:\n\n"}
{"id": "69144", "url": "https://cs.wikipedia.org/wiki?curid=69144", "title": "Doručovací služba čarodějky Kiki", "text": "Doručovací služba čarodějky Kiki\n\nDoručovací služba čarodějky Kiki () je japonský dětský animovaný film (anime), který režíroval Hajao Mijazaki v produkci studia Ghibli. Námětem filmu byla stejnojmenná knížka japonské spisovatelky Eiko Kadono. Film měl v Japonsku premiéru 29. července 1989. Příběh vypráví o třináctileté čarodějce Kiki, která se vydává do světa na zkušenou a vyrovnává se s nově nabytou samostatností a nezávislostí.\n\nNeoficiální český název \"Doručovací služba slečny Kiki\" se v České republice rozšířil ještě před oficiálním vydáním filmu a vychází z amatérských českých podtitulků. Na DVD film vyšel pod názvem \"Doručovací služba čarodějky Kiki\". Důvodem pro posun oproti zažitému názvu byla snaha vyhnout se označení hlavní postavy, které by mohlo být pro rodinný film zavádějící. Film je známý i pod svým anglickým názvem \"Kiki's Delivery Service\". \"Madžo no takjubin\" doslova znamená „čarodějčina dodávková služba“,\n\nFilm poprvé na českém DVD vyšel 1. února 2013 v distribuci společnosti Hollywood Classic Entertainment. DVD obsahuje vedle japonské zvukové stopy a českých podtitulků také český dabing vyrobený Českou televizí. Autorem překladu pro dabing i podtitulky byl japanolog Martin Tirala.\n\n\n"}
{"id": "69145", "url": "https://cs.wikipedia.org/wiki?curid=69145", "title": "Isao Takahata", "text": "Isao Takahata\n\nIsao Takahata ( , \"Takahata Isao\"; 29. října 1935 v Udžijamadě – 5. dubna 2018) byl jeden z nejslavnějších a nejuznávanějších tvůrců japonských animovaných filmů – anime. Spoluzaložil s Hajao Mijazakim animátorské studio Ghibli, které také produkovalo jeho nejznámější filmy.\n\nJeho animované filmy pokrývají neobyčejně širokou škálu témat - jenom pod křídly studia Ghibli vytvoři válečný film (\"Hrob světlušek\"), psychologické romantické drama (\"Vzpomínky jako kapky deště\"), rodinnou komedii (\"Naši sousedé Jamadovi\") a ekologický dobrodružný film (\"Pom poko\"). Zejména \"Hrob světlušek\" se dočkal popularity a mnoha kladných ohlasů a mnoho lidí jej považuje za jeden z nejlepších animovaných filmů všech dob.\n\nPoté, co v roce 1959 Isao Takahata graduoval na Tokijské univerzitě, vstoupil do nově vytvořeného animátorského studia Tóei dóga, kde se krátce poté setkal se svým pozdějším dlouhodobým kolegou Mijazakim a kde také režíroval svůj první celovečerní film \"\" (v překladu \"Horus: Princ slunce\"). Přestože byl film umělecky úspěšný, finančně selhal a v důsledku toho spolu s Mijazakim studio opustili, aby mohli pracovat na mnoha společných projektech. Na rozdíl od většiny ostatních režisérů anime Takahata nekreslí a před tím, než se stal režisérem, nikdy nepracoval jako animátor.\n\n\n\n\n"}
{"id": "69148", "url": "https://cs.wikipedia.org/wiki?curid=69148", "title": "Úřední věstník Evropské unie", "text": "Úřední věstník Evropské unie\n\nÚřední věstník Evropské unie je označení úředního oznamovatele (věstníku, sbírky) Evropské unie. Do konce ledna 2003 vycházel pod názvem Úřední věstník Evropských společenství (Official Journal of the European Communities), někdy býval název překládán též jako Úřední list ES. Zřízení věstníku předpokládá a rámec jeho obsahu vymezuje Smlouva o Evropské unii (čl. 254 konsolidované verze, původní čl. 191). Vychází ve všech úředních jazycích Evropské unie. \n\nV Úředním věstníku Evropské unie musí být zveřejňovány všechny právní předpisy (nařízení) EU a ty směrnice EU, které se týkají všech členských států obecně. Toto zveřejnění je podmínkou jejich platnosti. Rozhodnutí, usnesení, doporučení a stanoviska EU se v Úředním věstníku EU nezveřejňují. \n\nÚřední věstník EU vydává Úřad pro publikace Evropské unie sídlící v Lucemburku. \n\nOd 1. 7. 2013 je jeho primární, oficiální a závaznou verzí elektronická verze Úředního věstníku Evropské unie. Vychází ve formátu PDF/A pro každý z úředních jazyků Evropské unie zvlášť a v jedné kontrolní verzi ve formátu XML s hašovací funkcí. \n\nV Česku jsou od 1. 1. 2006 podle zákona č. 380/2005 Sb., jímž se novelizuje zákon č. 309/1999 Sb., hlavní město Praha a kraje povinny v pracovních dnech umožnit každému nahlížení do Úředního věstníku Evropské unie.\n\n\n"}
{"id": "69154", "url": "https://cs.wikipedia.org/wiki?curid=69154", "title": "Arch", "text": "Arch\n\nSlovo Arch se může vyskytnout v následujících pojmech:\n"}
{"id": "69155", "url": "https://cs.wikipedia.org/wiki?curid=69155", "title": "Terminál (informatika)", "text": "Terminál (informatika)\n\nTerminál je v informatice označení pro jednoduché elektronické nebo elektro-mechanické zařízení sloužící pro komunikaci s počítačem. Terminál vytváří vzdálené uživatelské rozhraní ( , HMI), pomocí kterého uživatel počítač ovládá, spouští programy, pořizuje vstupy pro programy (typicky pomocí klávesnice) a počítač na něm zobrazuje výstupy (typicky na monitoru). Původní terminály byly znakové a sloužily operátorům pro připojení k sálovým počítačům pomocí sériového kabelu či modemu a telefonní linky, později i počítačové sítě. Později vznikly grafické terminály, které umožňovaly využívat grafické uživatelské rozhraní, které jsou dnes označovány jako tenký klient. V současné době se terminály již nepoužívají, místo nich jsou k dispozici emulátory terminálu (PuTTY, xterm, konsole a další).\n\nTerminál (někdy též \"terminál\", \"znakový terminál\", \"textový terminál\") bylo specializované jednoduché zařízení (klávesnice a obrazovka), které umožňovalo operátorům počítač využívat. V 60. letech 20. století existovaly pouze extrémně drahé sálové počítače (mainframe), takže firma měla typicky jen jeden počítač (v tzv. výpočetním středisku). Takový počítač měl stejně jako dnes pouze jednu systémovou konzoli, tj. monitor a klávesnici připojenou přímo k počítači. Ostatní uživatelé počítače (programátoři, obsluha programů, též pořizování, resp. vkládání dat) se k počítači připojovali právě pomocí terminálu ze sousedních místností nebo vzdáleně přes telefonní linku (pomocí modemu).\n\nPrvní terminály byly velmi jednoduché. Stisknutí klávesy znamenalo vyslání kódu (např. ASCII, EBCDIC) po sériové lince do počítače (resp. jako vstup do spuštěného programu). Pokud program znak vytiskl, byl odeslán po sériové lince do terminálu, kde byl odpovídající znak zobrazen na monitoru (na pozici kurzoru). Znaky se zobrazovaly na pozicích pevně dané šachovnice (dnes typicky 25 řádků a 80 sloupců), nebylo možné volit barvu ani velikost či font písma (maximálně inverzní zobrazení znaku či podtržení). Terminál měl podobu znaků uloženu ve své pevné paměti ROM v podobě rastrové matice. Označovaly se jako hloupé terminály ( ). Pracovaly pouze s řádky (proto též označení \"řádkové terminály\") a pracovaly podobně jako psací stroj nebo počítačová tiskárna, koncepčně vycházely z dálnopisu. Výstup začínal v levém horním rohu, kde byl umístěn kurzor. Nový znak byl vytištěn na jeho místo a kurzor se posunul o jednu pozici vpravo. Speciální znak \"odřádkování\" (stisk klávesy \"Enter\") způsobil přechod na začátek následujícího řádku. Když se obrazovka zaplnila až do posledního řádku, došlo k tzv. \"odrolování\" tak, že se celý obsah obrazovky posunul o jeden řádek výše. Tím se vrchní řádek ztratil a dole se jeden uvolnil pro další výstup znaků. Celý postup se neustále opakoval. Text se upravoval pomocí speciálních editorů (např. ed).\n\nPozdější terminály přidávaly další vlastnosti. Velkým pokrokem byly celoobrazovkové terminály, které umožňovaly pomocí speciálních řídících kódů umístit kurzor na libovolnou pozici, což umožnilo vytvářet pokročilejší programy – například textové editory, kde je neustále vidět celá stránka a obsah textu lze měnit najetím kurzoru na požadovanou pozici, případně textové programy s menu a tlačítky (tzv. textové uživatelské rozhraní). Někdy bylo možné i znaky předefinovávat, což umožňovalo zobrazovat poměrně toporným způsobem i grafické prvky. Přibyly též možnosti změny barev písma nebo pozadí.\n\nKomunikaci pomocí textového rozhraní, které vycházelo ze schopností textového terminálu, využívaly i starší systémy. Příkazový řádek zobrazený na terminálu používal například systém CP/M, DOS (interpret příkazů COMMAND.COM), Unix (všechny unixové shelly). V Microsoft Windows je v grafickém prostředí stále k dispozici emulátor terminálu v podobě programu cmd.exe, který příkazový řádek a celoobrazovkový textový terminál poskytuje.\n\nSystémová konzola (někdy i jen \"konzole\") je terminál, který je napevno spojen s počítačem. Počítač má typicky jen jedinou systémovou konzoli. U sálových počítačů se systémová konzola používala jen pro správu počítače. Pro běžnou práci s počítačem se používaly terminály. Dnes se naopak pro práci s počítačem používá konzola. Schopnosti konzoly jsou vždy o něco lepší, než terminálu (rychlost, schopnosti akcelerace GPU atp.).\n\nGrafické uživatelské rozhraní vyžaduje zobrazování libovolných grafických prvků, a proto grafický terminál umožňuje ovládat výstup na úrovni jednotlivých bodů. Grafické terminály rozdělujeme na vektorové a rastrové. Pro zobrazování písma se používají fonty, které definují vzhled jednotlivých písmen.\n\nV unixovém grafickém prostředí X Window System ovládá grafický terminál X server, ke kterému se připojují aplikace jako klienti. Pro komunikaci se používá X protokol, což umožňuje úplnou nezávislost programů a zobrazovacích zařízení. Programy tak mohou běžet na jednom počítači a na jiné zobrazovat svůj (grafický) výstup.\n\nV Microsoft Windows je grafické prostředí pevně svázáno se systémem. Pro připojení ke grafickému terminálu se používá protokol RDP, který umožňuje přenášet i výstup jednotlivých programů.\n\nPro vzdálený přístup ke grafickému terminálu je možné využít program VNC a další.\n\nGrafický terminál, který umožňuje pracovat se vzdáleným počítačem, se nazývá tenký klient (též bezdisková stanice).\n\nEmulátor terminálu je speciální aplikace, která v grafickém uživatelském prostředí vytváří prostředí (okno), uvnitř kterého je emulován textový terminál. Mezi nejznámější patří PuTTY (pro Windows i unixové systémy), xterm (vzorová emulace pro X Window System), gnome-terminal, konsole, termux (pro Android) a další.\n\nPokud chce program změnit pozici kurzoru (tj. vytisknout následující znak na předem danou pozici šachovnice se znaky na textovém terminálu), změnit barvu písma, podkladu, zapnout podtržení, smazat obrazovku nebo jinou akci, musí terminálu vyslat určitou řídící sekvenci znaků, která se nezobrazí, ale způsobí změnu v následujícím chování terminálu. Tyto řídící sekvence se liší podle typu terminálu, protože terminály vyráběly různé firmy. Aby aplikace věděla, jaké řídící sekvence použít (např. escape sekvence pro xterm, řídící kódy pro terminál VT100 atd.), sděluje terminál při přihlášení uživatele svůj typ v podobě řetězce (například \"xterm\", \"vt100\", \"linux\" atd.). Tato identifikace je uložena do proměnné prostředí codice_1, odkud si ji mohou aplikace přečíst. Protože různých typů terminálů, jejich schopností a příslušných řídících kódů je velmi mnoho, vznikly specializované knihovny, které poskytují programátorům API nezávislé na použitém terminálu. Knihovna pak podle obsahu proměnné codice_1 vybere ze své databáze příslušné řídící kódy a odešle je terminálu. Mezi nejznámější knihovny patří termcap, terminfo či curses.\n\nV unixových systémech uživatel může v textovém terminálu vypsat proměnnou prostředí codice_1 například takto:\n\nV prostředí počítačů IBM PC kompatibilních je ovládání terminálu dáno použitou grafickou kartou. Dříve se používal standard MDA, CGA nebo EGA. Od 90. let 20. století je používán standard VGA, pro terminál pak jeho klasický textový režim s rozlišením 25×80 (řádky×sloupce). V systému DOS nebyl typ terminálu nijak aplikacím předáván, takže tomu nebylo zvykem ani v pozdější době v systémech Microsoft Windows.\n\nTerminály mohou operovat v mnoha různých režimech, vztahující se k tomu, kdy pošlou vstup zadaný uživatelem na klávesnici do přijímacího systému (bez ohledu na to může být):\n\n\nExistuje rozdíl mezi klávesami Enter a klávesou return. V nějakých vícerežimových terminálech mohou tato tlačítka měnit režimy. Stisknutí tlačítka Enter, když uživatel \"není\" v blokovém režimu, neprovádí stejný příkaz jako tlačítko return. Zatímco klávesa return způsobí, že vstupní řádek bude odeslán do střediskového počítače v okamžitém řádkovém režimu, tlačítko enter spíše způsobí, že terminál bude vysílat obsah řádku znaků, tam kde je zrovna umístěn kurzor.\n\nOdlišné operační systémy vyžadují různé stupně režimové podpory, když jsou terminály využívány jako počítačové terminály. Terminálové rozhraní definované unixovým standardem POSIX vůbec nepřizpůsobuje blokové režimy terminálů a jen zřídkakdy vyžaduje po terminálu samotném, aby byl v tzv. okamžitém řádkovém režimu od té doby, kdy je po operační systémech vyžadována podpora POSIXu, kde terminálový ovladač zařízení v operačním systému emuluje místní odezvu v terminálu a provede řádku editační funkce. Nejčastěji a zejména tak, že systém počítačového terminálu podporuje režim nekanonického vstupu, jsou terminály POSIX systému v tzv. okamžitém znakovém režimu. Oproti tomu, terminály IBM 3270 propojené do MVS systémů vždy vyžadují blokový režim.\n\n"}
{"id": "69160", "url": "https://cs.wikipedia.org/wiki?curid=69160", "title": "Libenický dub", "text": "Libenický dub\n\nLibenický dub je památný dub letní (\"Quercus robur\"), který roste na evangelickém hřbitově při jeho severní zdi v obci Libenice asi 5 km jihovýchodně od okresního města Kolín. Památný dub je chráněn pro svůj vzrůst.\n\n\n"}
{"id": "69164", "url": "https://cs.wikipedia.org/wiki?curid=69164", "title": "Grunta", "text": "Grunta\n\nGrunta je obec a vesnice v okrese Kolín ve Středočeském kraji, 2,5 km severozápadně od centra Kutné Hory a 6 km jihovýchodně od centra okresního města Kolín. V obci je evidováno 40 domů a žije zde obyvatel.\n\nGrunta je také název katastrálního území o rozloze 0,8 km.\n\nPrvní písemná zmínka pochází z roku 1305. Listina, která potvrzuje prodej čtyř lánů \"blíže Dolu kostela P. Marie\" na založení nové štoly, dokládá nejen existenci vesnice, ale také těžbu stříbra v těchto místech. Původně zemědělská obec se tak po založení Kutné Hory zjevně stala i místem intenzivní důlní činnosti. V 16. století Gruntu získali vladykové Libeničtí z Vrchovišť a připojili ji k panství Libenice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2011\n"}
{"id": "69166", "url": "https://cs.wikipedia.org/wiki?curid=69166", "title": "Kaňk (rozcestník)", "text": "Kaňk (rozcestník)\n\nNázev Kaňk má více míst:\n"}
{"id": "69179", "url": "https://cs.wikipedia.org/wiki?curid=69179", "title": "Günther Hell", "text": "Günther Hell\n\nGünther Hell (* 30. srpna 1978 Bolzano, Itálie) je profesionálním hokejistou. Hraje na postu brankáře. Měří 176 cm, váží 72 kg.\n\nVe své kariéře hrál pouze za dva týmy. Většinu utkání odehrál za HC Bolzano v nejvyšší italské hokejové lize, pouze pár utkání odchytal v sezóně 2004/2005 za tým HC Setterquerce. Itálii pravidelně reprezentuje na mezinárodních soutěžích, na nich je většinou druhým brankářem za jedničkou Jasonem Muzzattim. Günther Hell chytal i na ZOH 2006 v Turíně, odehrál celý zápas proti Finsku a polovinu utkání proti ČR.\n"}
{"id": "69182", "url": "https://cs.wikipedia.org/wiki?curid=69182", "title": "Armin Helfer", "text": "Armin Helfer\n\nArmin Helfer (* 31. května 1980 Brunico, Itálie) je profesionální italský hokejista. Hraje na postu pravého obránce, měří 191 cm a váží 88 kg.\n\nSvoji kariéru zahájil v ročníku 1996/1997, kdy začal hrát za tým SG Brunico. Od sezóny 2001/2002 hraje za tým HC Milán. Od roku 1999 pravidelně reprezentuje Itálii na mezinárodních soutěžích. Hrál za ni i na ZOH 2006 v Turíně.\n\n"}
{"id": "69185", "url": "https://cs.wikipedia.org/wiki?curid=69185", "title": "Anthony Iob", "text": "Anthony Iob\n\nAnthony Iob (* 2. ledna 1971 Renfrew, Ontario, Kanada) byl profesionálním hokejistou. Hrál v útoku na pozici levého křídla, střílí levou rukou. Měří 183 cm, váží 92 kg.\n\nV roce 1991 byl draftován týmem Buffalo Sabres v devátém kole celkově jako 189. v pořadí. V NHL si nikdy ale nezahrál, od sezóny 1993/1994 hraje se dvěma výjimkami (v zámořské lize WCHL) v Evropě, oblékal dres těchto týmů:\n\n\nPravidelně reprezentoval Itálii na mezinárodních soutěžích. Hrál za ni i na ZOH 2006 v Turíně.\n"}
{"id": "69187", "url": "https://cs.wikipedia.org/wiki?curid=69187", "title": "Jason Muzzatti", "text": "Jason Muzzatti\n\nJason Mark Muzzatti (* 3. února 1970 Toronto, Ontario, Kanada) je bývalý kanadský a italský, hokejový brankář.\n\nSvoji kariéru zahájil v sezóně 1987/1988 v týmu Michigan State University v lize CCHA. V roce 1988 byl draftován týmem Calgary Flames v prvním kole draftu celkově jako 21. v pořadí. Tým michiganské univerzity opustil až po sezóně 1990/1991, dvě sezóny odehrál v lize IHL za týmy Salt Lake City Golden Eagles a Indianapolis Ice. V další sezóně podepsal smlouvu s Calgary Flames, prakticky celý ročník však strávil na farmě v Saint John Flames v American Hockey League. V prvním týmu Calgary v National Hockey League odehrál jen jedno utkání, stejně jako v následujícím roce. Potom přestoupil do Hartford Whalers. Tam rovněž chytal spíše na farmě, ale v NHL dostal více příležitostí než v Calgary - v ročníku 1995/96 nastoupil ve 22 utkáních, v následující sezóně dokonce v 31 zápasech. Jeho poslední sezónou v NHL byla 1997/98 - odchytal šest utkání za New York Rangers a jedno za San Jose Sharks.\nPoté odešel do Evropy, kde působil nejdříve v DEL v týmu Eisbären Berlin, později ve finské hokejové lize v Tappaře, kde se stal brankářskou jedničkou a postoupil s týmem do play off. Po jednom roce v týmu německé ligy Augsburger Panther zakotvil v Itálii. Za HC Milano v italské lize chytal tři sezóny a přijal italské občanství. Poslední dvě sezóny v italské lize chytal v týmu HC Bolzano. Svou kariéru zakončil v Severní Americe - v sezóně 2006/07 kratším angažmá v UHL v týmu Flint Generals.\n\nHrál v těchto klubech\n\nBěhem sezóny 1992/93 odchytal 16 utkání za tým Kanadu. Poté, co přijal italské občanství, reprezentoval Itálii, kde měl mnohem více šancí. Pomohl k postupu do elitní skupiny v roce 2005 a také si zachytal v ZOH 2006 v Turíně.\n\nS hokejem zůstal v týmu Flint Generals kde v sezóně 2008/09 se stal asistentem trenéra a v následující sezóně už hlavní trenér.\n\n"}
{"id": "69194", "url": "https://cs.wikipedia.org/wiki?curid=69194", "title": "Akari", "text": "Akari\n\nAkari (česky \"Světlo\"), předstartovní označení Astro-F nebo IRIS (Infrared Imaging Survey) je japonská astronomická družice pro infračervenou oblast spektra. Postavil ji a provozuje ústav JAXA Institute of Space and Astronautical Science (ISAS), Sagamihara (Japonsko).\n\nTříose stabilizovaná družice tvaru válce se služební sekcí tvaru nízkého osmibokého hranolu o celkové délce 3,7 m a s rozkládacím z boku připojeným panelem fotovoltaických baterií o rozpětí 5,5 m. V kryostatu chlazeném supratekutým héliem na 5.8 K je umístěn:\n\n\nPro chlazení detektorů spektrometru a kamer nese na palubě zásobu 170 litrů supratekutého helia.\nK navedení na výslednou dráhu je družice vybavena vlastním apogeovým motorem.\nPředpokládaná doba aktivní životnosti daná spotřebou helia je 550 dní (1,5 roku).\n\nDružice byla vypuštěna 21. února 2006 z kosmodromu Učinoura nosnou raketou typu M-V na výchozí oběžnou dráhu ve výši 301 až 718 km, s dobou oběhu 94,28 min a sklonem k rovníku 98,19° Plánuje se, že bude později navedena vlastním motorem na operační heliosynchronní dráhu ve výši 745 km.\n\n"}
{"id": "69195", "url": "https://cs.wikipedia.org/wiki?curid=69195", "title": "Isis (rozcestník)", "text": "Isis (rozcestník)\n\nIsis může mít různé významy.\n\n\n\n\n\n"}
{"id": "69196", "url": "https://cs.wikipedia.org/wiki?curid=69196", "title": "Tatu (popové duo)", "text": "Tatu (popové duo)\n\nTatu (stylizovaná verze t.A.T.u. rusky: Тату) bylo ruské popové duo, které tvořily členky Lena Katinová a Julia Volkovová. Vystupovaly od roku 1999 až do roku 2009 a poté od roku 2012 až do roku 2014, kdy skupina ohlásila znovurozpadnutí.\n\nPůvodní koncept Tatu byl vytvořen bývalým dětským psychologem a pracovníkem marketingu Ivanem Šapovalovem, který se stal hudebním producentem. Katinová a Volkovová se navzájem znaly již před startem Tatu, protože obě zpívaly v populárním dětském sboru Něposedy (Непоседы). Šapovalov si vybral Jelenu na konkurzu v roce 1999, aby zpívala píseň o válce v Jugoslávii. Později se rozhodl vytvořit duo a přibral Juliu Volkovou (která také byla na konkurzu). Oběma bylo v té době 14 let.\n\nNěkolik videoklipů dua bylo zakázáno, například videoklip ke skladbě „\"Prostyje Dviženija (Prosté pohyby)\"“ ukazuje, jak jsou běžnou součástí našeho života jednoduché pohyby jako pití vody, čtení knihy (což předvádí Lena) nebo masturbace (což znázorňuje Julia). Problémy měl i videoklip k písni \"Ja Sošla S Uma\" (stejný i pro anglickou verzi \"All the Things She Said\"), který zobrazoval dívky za plotem, jak se trápí, prosí rodiče za odpuštění a vášnivě se líbají, zatím co na druhé straně plotu stojí lidé, kteří se na ně dívají s nelibostí.\n\nPo velkém úspěchu v Rusku bylo album \"200 po vstrečnoj\" ve stejné verzi vydáno začátkem roku 2002 znovu a nasazeno v dalších státech jako Polsko, Maďarsko, Bulharsko, Slovensko a Česko. Koncem roku 2002 bylo album vydáno v anglické verzi jako \"200 km/h in the Wrong Lane\". Tohoto debutového anglického alba se po celém svět prodalo přes 5 milionů kopií.\n\nTexty a videoklipy jejich skladeb i další chování naznačovalo, že obě dívky mají spolu lesbický vztah. Teprve koncem roku 2003 toto vyvrátily s tím, že to byl marketingový trik producenta Šapovalova.\n\nSkupina v roce 2003 reprezentovala Rusko na prestižní hudební soutěži Velká cena Eurovize s písní „Ne Ver Ne Boysia Ne Prosi“. Ačkoliv patřily mezi favoritky, evropští diváci jim nakonec přisoudili třetí místo.\n\n\n\nZ alba \"200 по встречной\" (\"200 Po Vstrečnoj\"):\n\nZ alba \"200km/h in the Wrong Lane\":\n\nZ alba \"Remixes:\n\nZ alba \"Dangerous And Moving\":\n\nZ alba \"Люди Инвалиды\" (\"Ludi Invalidi\"):\n\nZ alba \"Веселые улыбки\" (\"Veselye Ulybki\"):\n\nZ alba \"Waste Management\":\n\nnezařazené písně:2014 Love in every moment\n\n"}
{"id": "69197", "url": "https://cs.wikipedia.org/wiki?curid=69197", "title": "HC Bolzano", "text": "HC Bolzano\n\nHC Bolzano (celým názvem: Hockey Club Bolzano) je italský klub ledního hokeje, který sídlí v Bolzanu v autonomním regionu Tridentsko-Horní Adiže. Založen byl v roce 1933. Klub je rekordním devatenácti násobným mistrem Itálie, poslední titul získal v roce 2012. Dále je mistrem mezinárodních soutěží Alpenliga a Erste Bank Eishockey Liga, které shodně vyhrál dvakrát. Od sezóny 2013/14 působí v Erste Bank Eishockey Lize, nejvyšší rakouské mezinárodní soutěži. Klubové barvy jsou červená a bílá.\n\nZa klub během výluky NHL odehrál v sezóně 1994/1995 několik zápasů i Jaromír Jágr. V současné době zde působí slovenský brankář Marcel Melicherčík.\n\nSvé domácí zápasy odehrává v hale Palaonda s kapacitou více než 7 000 diváků.\n\n\n\nZdroj: \n\n\nZdroj: \n\n\n"}
{"id": "69208", "url": "https://cs.wikipedia.org/wiki?curid=69208", "title": "Xfce", "text": "Xfce\n\nXfce (XForms Common Environment) je „odlehčené“ desktopové prostředí pro X Window System pro Unixové systémy psané na GTK. Je založeno na filosofii jednoduchosti. Některé ovládací prvky přejalo z prostředí GNOME v odlehčené variantě. Jeho velikou výhodou je malá náročnost, a tak funguje skvěle i na starších počítačích. Maskotem Xfce je myš, která má symbolizovat rychlost a minimální velikost.\n\nHistorie Xfce sahá do roku 1997, kdy Olivier Fourdan vytvořil pomocí XForms jednoduchý panel pro FVWM. Vývoj panelu pokračoval a roku 1998 jej Fourdan vydal spolu s XFWM (Xfce Window Manager). V této době si Xfce všimla řada uživatelů, nicméně snaha zařadit projekt do distribuce Red Hat Linux se minula účinkem, kvůli omezeným licenčním podmínkám XForms. Přelom nastává v roce 1999 s příchodem Xfce 3.0, které je licencováno pod GNU GPL a postaveno na knihovnách GTK+. S verzemi 4.x (od roku 2003) Xfce přechází na knihovny GTK+ 2 a získává svou současnou podobu.\n\n\nVýchozí správce oken Xfce prostředí – Xfwm integroval počínaje verzí 4.2 vlastní composite manager, Xfce se tak stalo prvním grafickým prostředím, které podporovalo xgl desktopové efekty.\n\nVe verzích 4.4.x byl Xfcalendar přejmenován na Orage. Orage je plnohodnotný kalendář a organizér, využívající systém iCal, díky kterému je kompatibilní s mnoha jinými kalendáři. Orage obsahuje plugin pro umístění hodin na Xfce panel (startovní lištu). Orage umožňuje zobrazovat najednou několik časů, z různých časových pásem.\n\nThunar je výchozí správce souborů pro Xfce, nahrazuje původní program Xffm. Thunar je vyvíjen tak, aby byl schopen fungovat s minimálními nároky na výpočetní výkon a operační paměť, a byl zároveň maximálně přizpůsobitelný pomocí uživatelem definovaných pluginů. Thunar je schopný integrovat jakéhokoliv správce archivů, včetně Squeezem, či Xarchiver.\n\n\nXfce se základním ovládáním a nejběžnějšími klávesovými zkratkami podobá starším verzím GNOME nebo KDE. Xfce je proto občas doporučováno konzervativním uživatelům, kteří nejsou spokojeni s posledním vývojem těchto prostředí a nástupem Unity.\n\nPro Xfce existuje spousta softwaru, který není součástí samotného prostředí. Jedná se především  aplikace, pluginy a grafiku. Vše je ke stažení ze stránek Xfce Goodies Project. Přes pluginy se přitom řeší i řada poměrně základních věcí, jako je například rychlé přepínání klávesnice pomocí ikonky na panelu nebo klávesové zkratky.\n\n"}
{"id": "69217", "url": "https://cs.wikipedia.org/wiki?curid=69217", "title": "Vidimace", "text": "Vidimace\n\nVidimace (jinak též úřední ověřování listiny) je úřední ověření skutečnosti, že opis nebo kopie listiny se doslova shoduje s předloženou listinou. Pro ověření pouze podpisu se používá legalizace.\nVidimací se nepotvrzuje správnost ani pravdivost údajů uvedených na vidimované listině ani jejich soulad s právními předpisy. Ten, kdo provádí vidimaci, za obsah listiny neodpovídá. Vidimace se na vidimované listině vyznačí ověřovací doložkou a otiskem úředního razítka.\n\nV České republice provádějí vidimaci na základě zákona o ověřování tyto orgány:\n\nDále, na základě jiných právních předpisů, ověřování též provádí:\n\n\n"}
{"id": "69219", "url": "https://cs.wikipedia.org/wiki?curid=69219", "title": "Legalizace", "text": "Legalizace\n\nPojem legalizace může označovat:\n"}
{"id": "69228", "url": "https://cs.wikipedia.org/wiki?curid=69228", "title": "Obrana jazyka českého", "text": "Obrana jazyka českého\n\nZa první obranu jazyka slovanského bývá v učebnicích mylně uváděn barokní spis, jejímž autorem je Bohuslav Balbín (\"Dissertatio apologetica pro lingua Slavonica, praecipue Bohemica\" = Rozprava na obranu jazyka slovanského, zvláště pak českého). Poprvé však byla vydána až roku 1775 Františkem Martinem Pelclem. Brzy byla zakázána cenzurou, zabavena a mohla se prodávat až o půl roku později. Stala se však vzorem dalších německy a později i česky psaných obran českého jazyka v době národního obrození.\n\nVe skutečnosti se však texty, které je možno považovat za obrany češtiny, často neoddělitelné od chvál, objevují už na konci 15. století, vesměs se však rozvíjejí během století následujícího v prostředí české větve humanismu, kdy se důkaz dostatečnosti češtiny i ve srovnání s klasickými jazyky stal programem. Ačkoliv tyto texty nejsou celistvými obranami, obranný prvek v nich bývá velmi silný. Lze sem zařadit i slavné předmluvy ke knihám od Viktorina Kornela ze Všehrd (1495), Mikuláše Konáče (1507), Václava Píseckého (1511), Jana Blahoslava (1571) či Daniela Adama z Veleslavína (1598).\n\nV 17. století se se zvyšujícím tlakem němčiny zesiluje obranný tón. Obrození se rádo odvolávalo na dotčený dopis Karla Staršího ze Žerotína z r. 1610, kde vytýká olomoucké městské radě, že mu napsala proti všem zvyklostem v němčině a hrozí jí, že jí napříště nehodlá odpovídat, nebude-li mu psát česky. Zcela bezprecendtní je pak jazykový zákon z r. 1615 a \"Okřik\" Pavla Stránského ze Zap z r. 1618, který je rozsáhlou, podrobnou a agresivní obranou již skutečně žánrově zralou, a to dávno před Balbínem. Obšírně se této tematice věnuje Ondřej Koupil v knize \"Grammatykáři. Gramatografická a kulturní reflexe češtiny 1533-1672\" (Praha: Karolinum 2007).\n\nV době baroka se z jazykové obrany stává celý žánr. Například i předmluva ke gramatice Václava Jana Rosy \"Čechořečnost\" (1672) obsahuje apologetickou část, v roce 1714 píše J. F. J. Ryvola ve stejném duchu předmluvu k puristickému slovníčku \"Slovář český\", obsáhlou jazykovou a národní obranu najdeme v anonymní \"Zemi dobré, zemi české\" (1754). Obranný ráz mají statě v \"Poselkyni starých příběhův českých\" (Jan František Beckovský, 1700), dokonce i homiletická literatura se touto tematickou v předmluvách zabývá (Daniel Nitsch, \"Berla královská\", 1709; Ondřej František Jakub de Waldt, \"Chvála jazyka českého\", 1729)\n\nNa začátku národního obrození se mezi obrozenci objevila skupina tzv. \"oprávců češtiny\" (či \"obránců českého jazyka a literatury\"), kteří vydávali spisy, v nichž shromažďovali argumenty ve prospěch českého jazyka hlavně proti němčině a snažili se povzbuzovat národní uvědomění. Zpravidla bohatě čerpali z obranných spisů minulosti, téměř s železnou pravidelností odkazovali na Husa, autory doby veleslavínské, zejména pak na jazykový zákon z r. 1615, na nově vydaného Balbína, ale i na právě stále platnou literu Obnoveného zřízení zemského (1627), kde byla němčina nově zrovnoprávněna s češtinou, ani pouhá rovnoprávnost obou jazyků nebyla přitom na konci 18. století v praxi uplatňována.\n\nNejvýznamnější obranou z doby národního obrození je patrně dílo Karla Ignáce Tháma \"Obrana jazyka českého proti zlobivým jeho utrhačům\" (1783). Jednalo se o výrazný projev nacionalismu. Obracela se zejména proti šlechtě, a to proto, že zanedbává práva svatováclavského jazyka a nedostatečně podporuje národní zájmy.\n\nV této době bylo podobných obran napsána řada. Povětšinou zvlášť vyzdvihovaly vlastnosti češtiny, její příbuznost s ostatními slovanskými jazyky, a též navrhovaly prostředky a cesty, jak mateřštinu zvelebovat. Psali je představitelé šlechty, vzdělanci a vlastenečtí měšťané, mezi nimi František Josef Kinský, vojenský pedagog Jan Alois Hanke z Hankenštejna, olomoucký pedagog Jan Rulík a František Jan Tomsa, který ji dokonce poprvé publikoval německy.\n\nZásadním dílem je v tomto ohledu:\n\nPražák, Albert. \"Národ se bránil\". Praha: Sfinx 1945.\n"}
{"id": "69229", "url": "https://cs.wikipedia.org/wiki?curid=69229", "title": "RS4 Codici", "text": "RS4 Codici\n\nRS4 Codici je zabezpečovací zařízení používané na italských drahách. Označení je zkratkou výrazu \"Ripetizione Segnali a 4 codici\", což znamená návěstní opakovač 4 kódů.\n\nSystém patří do skupiny liniových zabezpečovačů. K přenosu signálu používá obvod tvořený vysílačem, který se nalézá u návěstidla, jehož návěst je přenášena, kolejnicovými pásy a dvojkolími vozidla, která obvod uzavírají. Před prvním dvojkolím jsou na vozidle umístěny snímací cívky, ke snímání kódu dochází elektromagnetickou cestou, tedy stejně, jako u československého zabezpečovače LS.\n\nVozidlová část se skládá ze zmíněných dvou cívek, dekodéru, ukazatele s ovládací jednotkou a ventilu brzdy.\n\nSystém pracuje na základní frekvenci 50 Hz. Tato frekvence je modulována pulsy o těchto frekvencích:\n\n\nPokud při návěsti výstraha neobslouží strojvedoucí tlačítko RIC (riconoscere, it. uznat) během tří sekund, zaúčinkuje rychločinné brzdění. \n\nPoužití tohoto systému je omezeno maximální rychlostí 180 km/h. Pro vyšší rychlosti se používá systém SCMT.\n\n\nBlocco Automatico a Correnti Codificate\nSCMT\n"}
{"id": "69230", "url": "https://cs.wikipedia.org/wiki?curid=69230", "title": "Ardeny", "text": "Ardeny\n\nArdeny ( , ) jsou zalesněný, hornatý region, který leží převážně na území Lucemburska a Belgie, ale zasahuje také do Francie (podle tohoto regionu se jmenují departmenty Ardensko a région Champagne-Ardenne).\n\nPřevážná část Arden je pokrytá hustými lesy, pahorky přibližně 350–500 m vysokými, které se v bažinaté oblasti Hautes Fagnes (Hohes Venn) vyšplhají až do výšky 650 m. Nejvyšší vrchol je Signal de Botrange vysoký 692 m. Region je typický svými strmými údolími a rychle proudícími řekami, nejznámější z nich je asi Máza. Nejdůležitější města této oblasti – Liège a Namur – leží obě v údolí této řeky. Jinak je tento region velmi řídce osídlen.\n\nArdeny byly vytvořeny hercynským vrásněním, stejně jako Vogézy nebo Česká vysočina.\n\nTato oblast nese své jméno po dávném \"Arduenna Silva\", rozsáhlém lese z časů starověkého Říma, který se táhl od řeky Sambre v Belgii až po německý Rýn. Současné Ardeny pokrývají mnohem menší území.\n\nVysoce strategická pozice Arden je po staletí předurčila jako bojiště mnoha evropských sil. Oblast byla ovládána mnoha evropskými mocnostmi; mezi jinými Francií, Německem a Nizozemskem. Ve 20. století byly Ardeny považovány za oblast nevhodnou pro rozsáhlé vojenské operace, především kvůli těžkému terénu a nedostatečnému spojení. Nicméně v průběhu obou světových válek Německo vsadilo na rychlý průchod touto oblastí, aby mohlo zaútočit na relativně lehce bráněnou část Francie. V Ardenách se odehrály tři významné bitvy světových válek: bitva o Ardeny během 1. světové války a poté bitva o Francii s bitvou o výběžek ve 2. světové válce. Během těchto operací bylo zničeno a poškozeno mnoho měst v této oblasti.\n\n"}
{"id": "69233", "url": "https://cs.wikipedia.org/wiki?curid=69233", "title": "Bezodtoká oblast", "text": "Bezodtoká oblast\n\nBezodtoká oblast je území na zemském povrchu, které buď není odvodňováno vůbec (bezvodá oblast, např. poušť), nebo sice je odvodňováno, ale voda neodtéká do žádného moře, které by bylo částí světového oceánu. Dá se definovat i jako území nepatřící k úmoří žádného oceánu.\n\nV současnosti je mezi bezodtoké oblasti počítáno přibližně 32 mil. km², což je 21,5 % z celkové zemské rozlohy souše. Nacházejí se zejména v suchých centrálních částech kontinentů, hlavně kolem obratníků. Nejrozsáhlejší souvislou bezodtokou oblastí na světě je centrální Eurasie, další se vyskytují na Sahaře, na Arabském poloostrově, v centrální Austrálii, v oblasti pouště Kalahari, ve Velké pánvi a ve středních Andách. (V jistém smyslu jsou bezodtoké také zaledněné oblasti (drtivá většina Antarktidy a Grónska), nemající povrchový odtok.)\n\nZdaleka největší „bezodtokou“ řekou je Volha, odvodňující značnou část Ruska a ústící do Kaspického moře. Další významné toky bezodtokých oblastí jsou Ural, Těrek, Kura, Emba (vše též do Kaspického moře), Amudarja, Syrdarja (obě do Aralského jezera), Tarim (do jezera Lobnor nebo Karakošun), Okavango (do stejnojmenných bažin), Šari, Komaduru-Jobe (obě do jezera Čad), Medvědí řeka (do Velkého Solného jezera), Humboldtova řeka (do Humboldtova jezera), Jordán (do Mrtvého moře) nebo Desaguadero (do jezera Poopó).\n\nBezodtoké oblasti patří vlivem své obecné suchosti a odlehlosti od moře k málo (až nejméně) zalidněným, periferním částem světa; výjimkou je především povodí Volhy, které má mírné klima a vláhy relativní dostatek.\n\nV aridních oblastech při přílišném výparu dochází ke zvyšování salinity jezerních vod, ve kterých se postupně začínají tvořit solné útvary, jako například travertiny, pisoidy a solná krusta. Takováto bezodtoká jezera se nazývají playas. V některých oblastech se playas ekonomicky využívají pro těžbu přírodní soli vzniklé odpařováním.\n\nPlocha bezodtokých oblastí se vinou desertifikace ve světě zvětšuje. Jde především o oblast subsaharské Afriky, kde se tento jev projevuje velmi nápadně. Další problémovou oblastí je Aralské jezero, jehož přítoky Syrdarja a Amudarja jsou podél svých toků masivně využívány na zemědělské zavlažování, což má za následek výrazné snížení (až vymizení) přítoku do jezera a jeho vysychání. \n"}
{"id": "69236", "url": "https://cs.wikipedia.org/wiki?curid=69236", "title": "Melodický death metal", "text": "Melodický death metal\n\nMelodický death metal (označován také jako melodeath) je podžánr death metalu. Obsahuje více melodických kytarových riffů, sól, akustické kytary a v neposlední řadě melodeath obsahuje vedle growlingu i tzn. \"clean\" neboli \"čisté\" vokály, které v klasickém death metalu chybí.\n\nObčas se můžete setkat s názvem Göteborg (Gothenburg), což je jiné označení melodic death metalu. Göteborg je město ve Švédsku, které je označeno jako místo vzniku tohoto žánru. Za zakladatele tohoto stylu můžeme považovat skupiny In Flames (starší tvorba), At the Gates a například Dark Tranquillity.\n\n\n\nEncyklopedie metalové hudby\n"}
{"id": "69238", "url": "https://cs.wikipedia.org/wiki?curid=69238", "title": "Gottfried Menzel", "text": "Gottfried Menzel\n\nGottfried Menzel (30. května 1798 Krásný Les – 14. května 1879 Nové Město pod Smrkem) byl katolický kněz a přírodovědec působící v oblasti Frýdlantska a Jizerských hor. Je autorem prvních přírodovědných pojednání o Frýdlantsku a Liberecku a nositelem několika vyznamenání. Jeho hlavním přínosem je poznání a popsání botanických, zoologických, geologických a klimatických poměrů severních Čech.\n\nNarodil se v rodině sedláka z Krásného lesa a vystudoval nejprve na piaristickém gymnáziu v Mladé Boleslavi, pak na malostranském gymnáziu v Praze a konečně v litoměřickém bohosloveckém semináři v roce 1824, kdy byl vysvěcen na kněze. Nejprve byl kaplanem v Hrádku nad Nisou, v roce 1831 se stal katechetou na dívčí škole v Liberci. V této době vydal své první přírodovědecké dílo o místní květeně \"Flora der gräflich Clam-gallaschen Herrschaften Friedland, Reichenberg, Grafenstein und Lemberg mit praktischen Anmerkungen (Prag 1830–33)\". Roku 1834 ho hrabě Kristián Kryštof Clam-Gallas ustanovil farářem v Novém Městě pod Smrkem.\n\nNa tomto působišti se kromě svých povinností duchovního věnoval také přírodovědeckému bádání. Zabýval se možnostmi pěstování morušovníku, ovocnářstvím, astronomii, sběrem rostlin, léčením přírodními prostředky. Výsledky svých zkoumání dával k dispozici školám a všem zájemcům. V této době odcházelo mnoho lidí za obživou do severní Ameriky. Aby tamní podmínky poznal a mohl poradit dalším zájemcům, vydal se v letech 1849-51 na vlastní náklady do Texasu. Své poznatky následně uveřejnil v knize \"Die Vereinigten Staaten von Amerika mit besonderer Rücksicht auf die deutsche Auswanderung dahin nach eigener Anschauung geschrieben\", kde popsal přírodní, hospodářské a sociální poměry ve Spojených státech. Po návratu do Nového Města byl za dosavadní záslužnou práci a přínos jeho zámořské cesty jmenován děkanem.\n\nV roce 1854 odešel do důchodu kvůli vážné oční chorobě. Nejprve se usadil v rodném Krásném Lese, roku 1875 se však vrátil do Nového Města, kde také v roce 1879 zemřel.\nJeho zásluhy ocenil již roku 1875 císař František Josef I. udělením kříže za zásluhy s korunou, byl čestným členem mnoha vědeckých spolků – například Přírodovědecké společnosti ve Zhořelci, Fyziokratické společnosti v Praze a C. k. říšského geologického ústavu ve Vídni.\n\n"}
{"id": "69240", "url": "https://cs.wikipedia.org/wiki?curid=69240", "title": "Carobbiit", "text": "Carobbiit\n\nCarobbiit (Strunz 1956), chemický vzorec KF, je krychlový minerál. \n\n\nJe znám z jediného naleziště na Vesuvu (Itálie) v lávě jako stalaktitické agregáty v asociaci s mercallitem, mieseritem, hyeratitem z Monte Sommy.\n\n"}
{"id": "69241", "url": "https://cs.wikipedia.org/wiki?curid=69241", "title": "Lough Owel", "text": "Lough Owel\n\nLough Owel je jezero ve střední části Irska, které leží severně od města Mullingar, centra hrabství Westmeath v Leinsteru. Je 6 km dlouhé a 3 km široké. Nachází se v nadmořské výšce 85 m n. m.\n\nVodu z jezera odvádí Royal Canal, který spojuje napříč Irskem Dublin s řekou Shannon. Jezero náleží spolu s jezerem Lough Ennell a několika dalšími jezery k povodí řeky Brosna.\n\nPřístup k jezeru je od parkoviště a mola na jihu ze silnice N4 z Mullingaru do Longfordu.\n"}
{"id": "69242", "url": "https://cs.wikipedia.org/wiki?curid=69242", "title": "Kiviové", "text": "Kiviové\n\nKiviové (Apterygiformes) jsou řád menších nelétavých ptáků, patřící mezi běžce. Zahrnuje pouze jednu čeleď s pěti druhy, všechny se vyskytují pouze ve vlhkých lesích Nového Zélandu.\n\nKiviové mají silně redukovaná křídla, chybí jim obrysové peří i letky a peří připomíná srst. Na rozdíl od létajících ptáků nemají pneumatizované kosti, na hrudní kosti chybí hřeben pro úpon svalů, klíční kost je redukovaná.\n\nKiviové mají dlouhý zobák, který je na konci opatřen hmatovými pírky (vibrisy). Nozdry se také otevírají na konci zobáku. Kiviové mají vynikající hmat a čich a při hledání potravy spoléhají na tyto dva smysly. Zrak je slabý.\n\nKiviové jsou aktivní v noci, kdy loví červy a larvy, které najdou v půdě. Vyskytuje se u nich výrazný pohlavní dimorfismus, samec je o 40 % menší než samice a je to on, kdo pečuje o potomstvo.\n\nVětšina druhů kiviů je ohrožená (kivi jižní a kivi jsou podle Mezinárodního svazu ochrany přírody zranitelní), hlavně kvůli zavlečeným druhům, jako jsou potkani, lasicovité šelmy, kočky nebo prasata. Kiviové se vyvíjeli bez savčích predátorů, jsou proto nelétaví a hnízdí na zemi, jejich vejce, ale i dospělci, jsou tedy pro zavlečené savce snadnou kořistí.\n\nřád: kiviové (Apterygiformes)\n\n"}
{"id": "69243", "url": "https://cs.wikipedia.org/wiki?curid=69243", "title": "Osimo", "text": "Osimo\n\nOsimo je italské město 12 km od pobřeží Jaderského moře v oblasti Marche, provincii Ancona.\n\n\"Počet obyvatel\"\n"}
{"id": "69245", "url": "https://cs.wikipedia.org/wiki?curid=69245", "title": "Griceit", "text": "Griceit\n\nGriceit (Velthuizen, Chao 1989), chemický vzorec LiF, je krychlový minerál ze skupiny halitu, klasifikace dle Strunze je 3/A.02-50, jednoduché bezvodé halogenidy . Název podle Joela Denisona Griceho, mineralogického kustoda Canadian Museum of Nature, Ottawa, Kanada. Typová lokalita je Proudrette quarry, Mont Saint Hilaire, Montérégie, provincie Québec (provincie), Kanada. \n\nJe znám pouze jako součást uzavřenin sodalitu v rohovcích v inzruzivních alkalických gabro-syenitových komplexů. \n\nKrystaly jsou pouze mikroskopické, tvoří inkluze od velikosti 0,1-1,0 mm v jiných minerálech (villiaumit), krychličky, oktaedry, prizmatické agregáty až 3 mm velké, ledvinitá, nepravidelná zrna, jemně zrnité agregáty či jako pseudomorfózy po neznámém minerálu. \n\nGriceit krystaluje v kubické soustavě - prostorová grupa Fm3m, bodová grupa 4/m32/m, a=4,0293, Z=4, V=65,30, rtg analýza 2,01(100)-2,324(90)-1,424(50). \nTvrdost=4,5, hustota=2,62 g/cm. Štěpnost dobrá podle {100}, není radioaktivní. Lom nerovný, lasturnatý, ojediněle fluorescenční světle žlutě pod krátkovlnným UV. \nMinerál je žlutobílý, bílý, zelenobílý, světle oranžový. Vryp je bílý, lesk matný až skelný. Je izotropní, N=1,3986, průsvitný. \nProcentuální složení:\ns příměsí Fe, Mn, Ca, Al do 0,06%.\nVe vodě se nerozpouští, nereaguje s 30% ní HCl. \n\nChlorargyrit, villiaumit, carobbiit, sylvín, bromargyrit, halit.\n\nVyskytuje se v asociaci se sodalitem, ussingitem, villiaumitem, eudialytem, sfaleritem, séranditem, lovozeritem a vuonnemitem.\n\nNetěží se.\n\nNevyužívá se, pouze jako minerál. \n\nPopsán z jediného naleziště v Proudrette quarry (Mont Saint Hilaire, Montérégie, Québec, Kanada).\n\n"}
{"id": "69246", "url": "https://cs.wikipedia.org/wiki?curid=69246", "title": "Ovčáry", "text": "Ovčáry\n\nNázev Ovčáry má více sídel:\n"}
{"id": "69248", "url": "https://cs.wikipedia.org/wiki?curid=69248", "title": "Jugoslávská lidová armáda", "text": "Jugoslávská lidová armáda\n\nJugoslávská lidová armáda ( Југословенска народна армија, Jugoslavenska narodna armija, Jugoslovanska ljudska armada, Jугословенската народна армија) byla hlavní ozbrojenou složkou Federativní lidové republiky Jugoslávie v letech 1945 až 1963 a Socialistické federativní republiky Jugoslávie v letech 1963 až 1992. Byla tvořena z 80% srbskými důstojníky.\n\nV roce 1945 byly tehdejší jednotky jugoslávských partyzánů, bojujících proti fašismu a osvobodivší velkou část obsazené země přejmenované na Jugoslávskou armádu ( Jugoslovenska Armija), v roce 1951 pak byla přidána i část názvu \"lidová\".\n\nZa vlády prezidenta Josipa Broze Tita bylo v rámci politiky \"bratrství a jednoty\" v roce 1974 zakotveno v ústavě rovné právo všech národů státu pro vstup do armády, poměr mezi jejich příslušníky odpovídal národnostnímu rozložení v zemi. Do roku 1991 však již byla evidentně tato rovnost porušena; nejvíce byli ve vrchním velení zastoupeni Srbové, na rozdíl od ostatních národů, kteří zastávali většinou nižší hodnosti.. Vedení armády podléhalo Předsednictvu SFRJ, přesněji předsedovi předsednictva. Na přelomu 80. a 90. let tak často docházelo k ostrým výměnám názorů. Například Válka ve Slovinsku, která trvala 10 dní a skončila mezinárodní diplomatickou intervencí se odehrála plně v režii tehdejšího vedení státu bez ohledu na srbské stanovisko, které požadovalo mír a které mělo ve své době velkou váhu. Naopak v případě konfliktu v Chorvatsku došlo k nejkomplikovanější situaci; předsedu předsednictva Mesiće, který byl shodou okolností Chorvat, přestala armáda respektovat úplně a jugoslávský stát tak přestal fungovat v i těch nejvyšších funkcích.\n\nBěhem rozpadu státu v letech 1990 až 1992 JNA mobilizovala a pokoušela se hájit ústavou zakotvenou celistvost a jednotnost země, jak se ale oddělovaly jednotlivé republiky tak se z ní stávala ale ryze srbská vojenská síla. Po roce 1992 se ideály Jugoslávie rozplynuly, a zbytek armády ochuzený o síly odtržených republik a těžce poničený válkou se stal obrannou silou pouze srbskou a černohorskou a místo problematiky společného státu se dostal do popředí spor o Kosovo. Během války v Bosně a Hercegovině sice nezasáhla JNA přímo, kvalitnívojenská technika však byla předána vznikajícím VRS, což obrátilo poměr sil a zatlačilo Chorvaty a Muslimy v prvních fázích bojů do defenzivy.\n\n\n\n"}
{"id": "69254", "url": "https://cs.wikipedia.org/wiki?curid=69254", "title": "Alexandre Dumas starší", "text": "Alexandre Dumas starší\n\nAlexandre Dumas, vlastním jménem Thomas Alexandre Davy de La Pailleterie (24. července 1802, Villers-Cotteréts, Francie – 5. prosince 1870, Puys) byl čelní francouzský prozaik a dramatik v období romantismu. Proslavil se především historickými a dobrodružnými romány. Mnoho jeho děl bylo několikrát zfilmováno.\n\nAlexandre Dumas byl kreolského původu a měl mírné černošské rysy. Jeho otec, divizní generál a hrdina Velké francouzské revoluce, Thomas Alexandre Davy de La Pailleterie, se narodil ve francouzské kolonii Saint-Domingue (ostrov Hispaniola) na území dnešního státu Haiti ze smíšeného vztahu markýze Alexandra Davy de La Pailleterie a otrokyně Marie-Louise Élisabeth Labouret.\n\nV mládí Dumas významně ovlivnil vývoj francouzského dramatu. Jeho historická hra z roku 1829 \"Jindřich III. a jeho dvůr (Henri III et sa cour)\" bylo první romantické drama úspěšně uvedené na jeviště. Velký úspěch měly i jeho další divadelní hry \"Antony\" (1831) s moderním námětem mladého rebela ne nepodobného lordu Byronovi a také \"Věž nesleská (La Tour de Nesle)\" (1832) s námětem ze středověku, napsaná společně s Frédéricem Gaillardetem (1808-1882).\n\nZásadním přelomem v Dumasově literární tvorbě bylo setkání s profesorem historie Augustem Maquetem (1813-1888) roku 1839, kdy společně napsali drama \"Bathilde\" a historický román \"Rytíř Harmental\" (\"Chevalier d'Harmental\"). Jejich vzájemná spolupráce trvala do roku 1857, kdy se rozešli ve zlém. Maquet vyhledával materiál a vypracovával první nástin děje. Na Dumasovi pak bylo literární zpracování, při kterém mu však mnohdy pomáhali i další spolupracovníci. Tato \"Továrna na romány\", jak zněl titul jednoho pamfletu Dumasových odpůrců z roku 1854, měla za následek obrovskou autorovu plodnost. Dumasovo dílo čítá 257 svazků a zahrnuje dramata, komedie, romány, novely, paměti, knihy cestovních dojmů, obrazy mravů, ale i historická pojednání.\n\nAuguste Maquet měl také velkou zásluhu na vzniku Dumasova nejslavnějšího románu \"Tři mušketýři\" (1844, \"Les Trois Mousquetaires\") s hrdiny d'Artagnanem, Athosem, Porthosem a Aramisem. Úspěch románu, odehrávajícího se za vlády Ludvíka XIII., byl tak obrovský, že Dumas a Maquet vytvořili ještě dvě pokračování: \"Tři mušketýři po dvaceti letech\" (1845, \"Vingt ans après\") a \"Tři mušketýři ještě po deseti letech aneb Vikomt de Bragelonne\" (1847-1850, \"Le vicomte de Bragelonne, ou Dix ans plus tard\"), ve kterých dovedli děj až do d'Artagnanovy smrti.\n\nDalším obrovským úspěchem dvojice Dumas a Maquet byl dobrodružný román \"Hrabě Monte Cristo\" (1844-1845, \"Le comte de Monte-Cristo\"). K jejich velmi známým dílům patří také trilogie \"Hugenoti\" z období náboženských válek ve Francii v 16. století \"Královna Margot\" (1845, \"La reine Margot\"), \"Paní z Monsoreau\" (1846, \"La dame de Monsoreau\") a \"Králův šašek\" (1847, \"Les Quarante-Cinq\") a dále cyklus z dějin Velké francouzské revoluce \"Paměti lékařovy\" (\"Mémoires d'un médecin\"), jehož jednotlivými díly jsou \"Josef Balsamo\" (1846-1849, \"Joseph Balsamo\"), \"Královnin náhrdelník\" (1849-1850, \"Le Collier de la reine\"), \"Dobytí Bastily\" (1850-1851, \"Ange Pitou\") a \"Hraběnka de Charny\" (1852-1855, \"La Comtesse de Charny\").\nAčkoliv Dumas vydělal psaním za svůj život značné finanční obnosy, jeho nevydařené investice (např. zámeček nesoucí jméno Hrabě Monte Cristo postavený na pozemku koupeném jen na základě ústní dohody, pronájem divadla v Saint-Germain-en-Laye roku 1848, které muselo být pro nezájem diváků v říjnu 1850 zavřeno), neúspěšné vydávání časopisů \"Mousquetaire (Mušketýr)\" a \"D'Artagnan\", nevyřešené majetkové záležitosti s herečkou Idou Ferrierovou po rozvodu jejich osmiletého manželství roku 1840, rozchod se spolupracovníkem Augustem Maquetem a některé další prohrané soudní spory vedly k tomu, že byl neustále na pokraji bankrotu. Na sklonku života se tak musel v podstatě bez peněz uchýlit ke svému synovi, rovněž slavnému spisovateli Alexandru Dumasovi mladšímu do Puys, kde také zemřel.\n\nDumasovi šlo v jeho dílech vždy více o zábavu než o historickou věrnost. Proto vždy kladl důraz na všechno, co mohlo jeho vyprávění dramaticky oživit. K tomu užíval osvědčených prostředků jako jsou spiknutí, souboje, tajné únosy, strašlivá tajemství a další překvapivé události a udržoval tak čtenáře ve stálém napětí. Širokou publicitu svým románům Dumas zajistil také tím, že je nejprve vydával v pařížských denících na pokračování jako tzv. román-fejeton. Stal se tak nejčtenějším spisovatelem své doby a jeho obliba nemizí ani dnes.\n\nKatolická církev zařadila „všechny milostné romány\" (\"omnes fabulae amatoriae\") Alexandra Dumase staršího na Index zakázaných knih.\n\n\nPopularity díla Alexandra Dumase staršího využila celá řada spisovatelů k napsání komerčně úspěšných děl rozvíjejících motivy originálních Dumasových románů, především Tří mušketýrů a Hraběte Monte Crista.\n\nJiž roku 1853 napsal Portugalec Alfredo Possolo Hogan (1830-1865) román \"A Mão do Finado\" přímo navazující na \"Hraběte Monte Crista\". Román okamžitě vyšel (a to dříve než v originálním znění) pod Dumasovým jménem ve francouzském překladu pod názvem \"Le main de défunt (Mrtvá ruka)\". Jiné pokračování, také ještě za Dumasova života, vytvořil roku 1856 německý spisovatel dobrodružných románů Adolf Mützelburg (1831-1882) pod názvem \"Herr der Welt (Pán světa)\". K velmi známým Dumasovým epigonům pak patří především Francouz Jules Lermina (1831-1882), autor románů \"Le Fils de Monte-Cristo\" (1881, \"Syn hraběte Monte Crista\") a \"Le Trésor de Monte-Cristo\" (1881, \"Poklad hraběte Monte Crista\"). Silná inspirace románem je patrná i v díle Julese Verna \"Matyáš Sandorf (Nový hrabě Monte Christo)\" z roku 1885.\n\nMnoho napodobovatelů se také věnovalo nejslavnějšímu Dumasovu dílu Tři mušketýři. Například Francouz Paul Mahalin (1838-1899) napsal kromě \"Mademoiselle Monte Cristo\" (1896, \"Slečna Monte Cristo\") také pokračování \"Tří mušketýřů ještě po deseti letech\" \"Le Fils de Portos\" (1883, \"Porthosův syn\") a román \"Le Filleul d'Aramis\" (1896, \"Aramisův kmotřenec\").\n\nK nejznámějším dílům, vážícím se ke Třem mušketýrům, patří romány francouzského spisovatele Paula Févala mladšího (1860-1933). Jsou to \"Le fils de d’Artagnan\" (1914, \"D’Artagnanův syn\"), \"La vieillesse d’Athos\" (1925, \"Athosovo stáří\") a především čtyřdílný román \"D’Artagnan contre Cyrano\" (1925, \"D'Artagnan kontra Cyrano de Bergerac\") a jeho třídílné pokračování \"D’Artagnan et Cyrano réconciliés\" (1926, \"Hrabě d'Artagnan a Cyrano de Bergerac\") odehrávající se zhruba deset let před \"Třemi mušketýry po dvaceti letech\".\n\n\n"}
{"id": "69255", "url": "https://cs.wikipedia.org/wiki?curid=69255", "title": "Nové Dvory", "text": "Nové Dvory\n\nNové Dvory může být jméno obce:\n\nNebo části obce:\n"}
{"id": "69256", "url": "https://cs.wikipedia.org/wiki?curid=69256", "title": "Hydrohalit", "text": "Hydrohalit\n\nHydrohalit (Hausmann 1847), chemický vzorec NaCl·2HO, je jednoklonný – (někdy) pseudošesterečný minerál. Jediný známý přírodní vodnatý chlorid alkalických kovů. Je stabilní při teplotách pod -5 °C. Tvoří drúzy krystalů, zrnité masy, drobounké lístečky a jehličky. Na umělých krystalech byly pozorovány tvary: {001}, {010}, {110}, {011}, {021} a {-1.1.1}. \n\nJe produktem krystalizace při teplotách pod bodem mrazu (v rozmezí +0,15 do -21 °C) z mořské vody nebo ze solných pramenů. Při teplotách pod -21,9 °C vzniká kryohalit – eutektická směs hydrohalitu a ledu. Je sezónním minerálem.\n\n\nZnám hlavně z oblastí s nízkými teplotami, např. \n\n"}
{"id": "69257", "url": "https://cs.wikipedia.org/wiki?curid=69257", "title": "James Charles Kopp", "text": "James Charles Kopp\n\nJames Charles Kopp (* 21. srpna 1954 Pasadena v Kalifornii) je americký radikální odpůrce potratů, odsouzený za vraždu dr. Barnetta Slepiana, lékaře z New Yorku, který prováděl legálně interrupce. Kopp byl součástí skupiny „Lambs of Christ“.\n\n"}
{"id": "69261", "url": "https://cs.wikipedia.org/wiki?curid=69261", "title": "Darbuka", "text": "Darbuka\n\nDarbuka patří mezi perkusní hudební nástroje. Jde o buben pohárovitého tvaru, horní část jeho korpusu má miskovitý tvar, spodní část je kuželovitá nebo válcovitá. Tělo bubnu se obvykle vyrábí ze dřeva, keramiky nebo kovu, pro potah se většinou používá kozí kůže. V oblastech s vysokou vlhkostí se používá též rybí kůže, která je méně náchylná na změny vlhkosti. Moderní egyptská darbuka má hliníkový korpus a plastovou blánu, která jí dodává velice jasný a ostrý tón.\n\nPohárovité bubny se používají v mnoha oblastech světa. Lze je najít např. pod názvy darabuka, darebuka, trambuka, derbaki, drbaka, derboka, dombak, dumbek, dombalak, toubeleki, apod. K bubnům tohoto typu patří také afghánský zirbakhali, indické tumbaknari, ghumat a jamuku, japonský shuhai-gata-katamen-daiko nebo thajský thon.\n"}
{"id": "69267", "url": "https://cs.wikipedia.org/wiki?curid=69267", "title": "Schiltron", "text": "Schiltron\n\nSchiltrony označují sevřené útvary v nichž bojovali skotští vojáci vyzbrojení kopími (kopiníci), zvláště Skotové z nížin (lowlanders). Skotové z Vysočiny (highlanders) dávali ještě dlouhou dobu přednost útoku známému již ve starověku – s mečem a štítem. Schiltrony se podobají falanze, i když neměly její hloubku ani vnitřní členění. Do jisté míry už předznamenávají způsob boje švýcarské pěchoty ve 13.-16. století. Největší úspěch měla tato taktika v bitvě u Bannockburnu. Z této drtivé porážky se Angličané poučili natolik, že mezi lety 1342 (Morlaix) a 1429 (Patay) neprohráli žádnou větší bitvu. Angličané ve stoleté válce vítězili součinností jízdy a lučištníků, někdy podporovaných velšskými vrhači oštěpů (např. v bitvě u Kresčaku chránilo pozice anglických lučištníků asi tisíc těchto vojáků).\n\nVe stoleté válce bojovali Skotové často jako spojenci Francouzů. Sami však neměli lučištníky a taktika schiltronů byla už v té době zastaralá, což jim přineslo řadu porážek. Skotský voják byl fyzicky zdatný a statečný, takže pod dobrým velením mohl dosáhnout i vynikajících výsledků. Slabší stránkou skotského vojska byla kázeň. Schiltronu se voják držel často jen proto, že instinktivně cítil bezpečí.\n\nNa přelomu 16. a 17. století byli Skotové považováni za nejlepší vojáky britských ostrovů. Jak král Karel I. Stuart, tak parlament reprezentovaný Oliverem Cromwellem chtěli získat skotské presbyteriány za své spojence. Soupeře našli až po vytvoření parlamentního vojska nového typu (New Model Army) roku 1645.\n"}
{"id": "69268", "url": "https://cs.wikipedia.org/wiki?curid=69268", "title": "Varle", "text": "Varle\n\nVarle (: \"testis\", množné číslo varlata, : \"testes\") je samčí pohlavní žláza obratlovců, tedy i muže. Ve varleti dochází k vývoji mužské pohlavní buňky – spermie. Varlata jsou také důležitá endokrinní žláza, která produkuje pohlavní hormony (např. testosteron).\n\nJedná se o párový orgán; zdravý jedinec má dvě varlata, z nichž u člověka je levé většinou větší a sestouplejší. Varlata mají vejčitý (ovoidní) tvar, jsou hladká, ze stran mírně zploštělá a na pohmat mírně citlivá. Velikost varlat je u člověka proměnlivá, uvádí se délka 4–5 cm, šířka 3–3,5 cm a tloušťka 2,5 cm. Hmotnost jednoho varlete se pohybuje od 15 do 25 gramů. Na jeho zadní a horní straně na něj navazuje nadvarle. Chámovod spolu s cévami tvoří svazek, který pokračuje do tříselného kanálu a dutiny břišní.\n\nHomologickým orgánem samic jsou vaječníky.\n\nU muže jsou varlata umístěná za penisem v kožním vaku, který se nazývá šourek (\"skrotum\"). Stejně uložená varlata mají také všichni domácí savci. U vačnatců a zajícovců je šourek s varlaty umístěn před penisem. U některých savců (sloni, nosorožci, kytovci) jsou varlata trvale umístěná v dutině břišní.\n\nVarlata se vyvíjejí v břišní dutině a většinou již v průběhu nitroděložního života sestupují tříselným kanálem do šourku.\n\nU chlapců by k sestupu varlat mělo dojít do 3 měsíců věku, u štěňat do 14 dnů po narození. U některých savců dochází k sestupu už prenatálně. Mezi anomální stavy patří absence jednoho či obou varlat (anorchismus), nadpočetnost varlat (triorchie) a nesestoupení varlat (kryptorchismus). Kryptorchismus se rozlišuje jednostranný (monorchismus) či oboustranný, tj. zda nesestoupilo jedno či obě varlata, a dále, v závislosti na umístění nesestoupeného varlete, tzv. retinované či ektopické varle. Oboustranný kryptorchismus vede k neplodnosti.\n\nNa povrchu je varle pokryté vazivovým obalem (\"tunica albuginea\"), vazivo zasahuje i do parenchymu varlete a rozděluje ho na neúplné lalůčky. Nerozdělená část varlete (\"mediastinum\") přechází v hlavu nadvarlete. Parenchym varlete se skládá z mnohonásobně stočených semenotvorných kanálků (\"tubuli seminiferi contorti\") a řídkého vaziva vyplňujícího prostor mezi nimi. Stěnu semenotvorných kanálků tvoří zárodečný epitel, který je tvořen spermatogoniemi, buňkami, ze kterých mohou vznikat spermie a dalšími nezralými stadii spermatogeneze. Tyto buňky jsou chráněné a vyživované podpůrnými Sertoliho buňkami. Sertoliho buňky obalují jednotlivá stadia vývoje spermie a chrání je před vlivy vnějšího prostředí, tvoří i bariéru mezi nimi a potenciálně škodlivými látkami přítomnými v krvi. Semenotvorné kanálky se spojují a přechází do kanálků nadvarlete.\n\nBěhem dospělosti jsou v semenotvorných kanálcích neustále produkovány spermie, samčí pohlavní buňky. Spermie ke svému vývinu potřebují teplotu okolo 34,4 °C, při vyšších teplotách dochází k útlumu spermatogeneze a při dlouhodobém působení vysokých teplot může dojít až k zániku populace spermatogonií a k trvalé neplodnosti. Teplota varlat je ovladatelná pomocí napětí stěny šourku. Při stažení šourku se varlata přitáhnou blíže k tělu, kde se jejich teplota zvýší. Při povolení stěny šourku naopak teplota uvnitř poklesne.\n\nV řídkém vazivu, které obklopuje semenotvorné kanálky, se nacházejí intersticiální Leydigovy buňky. Ty produkují testosteron – mužský pohlavní hormon. Díky testosteronu dochází k diferenciaci spermatogonií a k vývoji spermií a rozvoji druhotných pohlavních znaků (mohutnost postavy a kostry, růst vousů, ochlupení, mužský hlas aj.). Sertoliho buňky produkují zase tzv. antimülleriánský hormon, který způsobuje atrofii a resorbci Müllerova vývodu během embryonálního vývoje pohlavních cest a tak zajišťuje správný vývoj samčích pohlavních orgánů.\n\nU mužů je častý výskyt nádorů ve varlatech a tak se doporučuje samovyšetření pohmatem a při podezření na nádor okamžitě vyhledat lékaře. Dále to může být varikokéla.\n\nNěkdy se u člověka vyskytne pobřišnicový vak, který sestupuje do šourku a následně se plní tkáňovou tekutinou a tlačí na varlata. Jedná se o tzv. vodní kýlu.\n\n\nhttps://web.archive.org/web/20130630221159/http://www.mojepuberta.cz/puberta/co-a-jak-se-meni/ více o růstu varlat a jejich pozici v šourku\n"}
{"id": "69273", "url": "https://cs.wikipedia.org/wiki?curid=69273", "title": "Andreas Stelzig", "text": "Andreas Stelzig\n\nAndreas Stelzig (Ondřej Stelzig) byl vůdčí postavou nevolnických bouří na Frýdlantsku v letech 1679–1687.\n\nNení známo kdy a kde přesně se narodil, matriční zápis z roku 1669 udává, že se oženil s Annou Marií Stelzigovou z Mníšku u Liberce. Stelzig byl v té době kovářem v Dolní Řasnici, díky tomu měl možnost setkávat se s místními i cizími lidmi. Byl prý velmi výmluvný a měl dar přesvědčovat, svému okolí imponoval sebevědomým vystupováním. Bývá hodnocen jako čestný a výjimečně obětavý člověk.\n\nByl to právě Andreas Stelzig, kdo vedl roku 1679 delegaci frýdlantských poddaných k císaři Leopoldovi s cílem předat mu stížnost na stávající poměry na frýdlantském panství. Císař petici převzal někdy kolem 15. listopadu při svém pobytu v Brandýse nad Labem. Vyšetřování této stížnosti přešlo přes hejtmana Boleslavského kraje na tehdejšího majitele frýdlantského panství – hraběte Gallase a pochopitelně vyznělo v jeho prospěch. Mezitím byl vydán císařský patent zakazující obracet se s žádostmi přímo na císaře a rušící veškerá privilegia z doby před stavovským povstáním z roku 1618, zakazoval veškerá srocení lidu a nařizoval potrestání všech stěžovatelů. Aby se protestní hnutí v zárodku udusilo, bylo na Boleslavsko vysláno vojsko pod vedením hraběte Eneáše Silvia Piccolominiho. 15. dubna se Piccolomini objevil ve Frýdlantě a předvolaným poddaným nechal patent přečíst. Poté je vyzval k pokojnému chování. Protože se však chovali vzpurně, byli dva zatčeni a 48 drženo jako rukojmí. Stelzig tehdy na zámek nešel. Když se ale jeho sousedé z Frýdlantu vrátili, snažil se je přesvědčit k ozbrojenému odporu. K němu však nedošlo.\n\nV létě 1681 se opět projevilo odhodlání pokračovat v zápase s vrchností, když císař vydal robotní patent, který však nepřinášel venkovanům žádnou úlevu. Na tajných schůzkách se vybralo dost peněz na cestu do Vídně a na dary příslušným úředníkům. Na cestu se vydal Andreas Stelzig, byl však někdy v červnu zatčen a počátkem července převezen do Prahy. Členové delegace, vyslané žádat o jeho propuštění ze staroměstského vězení, byli zatčeni rovněž.\n\nStelzigovi se z vězení sice podařilo uprchnout, byl však chycen a 7. října 1682 odsouzen k nuceným pracím v uherské pevnosti Ráb a bylo mu pod trestem smrti zakázáno vrátit se do Čech. Stelzig se v Uhrách dostal do služeb vojenského velitele a během jednoho z přesunů vojska se zbavil okovů a uprchl. Rozhodl se vrátit domů za manželkou a svými pěti dětmi. Zdržoval se u přátel ve Slezsku a Lužici, tajně navštěvoval svou rodinu. Byl dopaden až roku 1684 a uvězněn ve věži frýdlantského hradu. Důvodem jeho zatčení byl údajně dosti hrubý dopis, ve kterém žádal hraběte Gallase o propuštění své manželky z panství.\n\nFrýdlantští obyvatelé se všemožnými způsoby pokoušeli dosáhnout jeho propuštění, nebo alespoň zabránit hrdelnímu trestu. To se patrně podařilo, neboť rozhodnutí, které přišlo z císařské kanceláře 15. února 1687, nařizovalo jeho opětovný transport do Rábu. Tentokrát s ním směla odcestovat i jeho manželka. Andreas Stelzig opustil vězení na libereckém zámku 27. dubna 1687 a do Rábu dorazil 11. května téhož roku. O jeho dalším životě nejsou žádné informace.\n\nOndřej Stelzig je hlavní postavou dvoudílného románu Václava Kaplického \"Železná koruna\".\n\n\n\n"}
{"id": "69275", "url": "https://cs.wikipedia.org/wiki?curid=69275", "title": "Alexandre Dumas", "text": "Alexandre Dumas\n\nJméno Alexandre Dumas sdílí více osob:\n\n"}
{"id": "69276", "url": "https://cs.wikipedia.org/wiki?curid=69276", "title": "Nadvarle", "text": "Nadvarle\n\nNadvarle (řecky \"epididymis\") je část rozmnožovací soustavy. Je situováno na vrchol varlete, kde leží na jeho horní a zadní ploše. V hlavě nadvarlete se nachází 8–12 vývodných stočených kanálků, jež se spojují ve vývod nadvarlete (ductus epididymidis). Ten tvoří většinu nadvarlete a jedná se o mnohonásobně stočený kanálek. Kdyby se natáhl, dosáhl by délky 6 metrů.\n\nNadvarle je zásobárnou spermií, které se zde uchovávají po dobu přibližně dvou týdnů, během kterých spermie dozrávají, získávají schopnost pohybu a schopnost oplodnění vajíčka. V nadvarleti vzniká i hlenovitý sekret, který má význam pro látkovou výměnu spermií. \"Do kanálku nadvarlete se dostávají i makrofágy, které přicházejí stěnou kanálku nadvarlete. Nejsou-li nahromaděné spermie odvedeny při ejakulaci, postupně se rozpadají a jsou fagocytovány makrofágy, které se označují jako spermatofágy.\" Spermie opouštějí nadvarle chámovodem. Nadvarle je nahmatetelné na zadní straně varlete.\n\nPři přiškrcení nadvarlete dochází k umělé sterilitě, často používané jako druh antikoncepce.\n\n"}
{"id": "69277", "url": "https://cs.wikipedia.org/wiki?curid=69277", "title": "Seznam pilotovaných vesmírných letů 1987–1999", "text": "Seznam pilotovaných vesmírných letů 1987–1999\n\nPodrobný seznam pilotovaných letů od roku 1987 do 1999, zahrnující ruskou vesmírnou stanici Mir a americké raketoplány Space Shuttle po havárii Chalengeru.\n"}
{"id": "69279", "url": "https://cs.wikipedia.org/wiki?curid=69279", "title": "Laputa: Zámek v oblacích", "text": "Laputa: Zámek v oblacích\n\nLaputa: Zámek v oblacích (天空の城ラピュタ, Tenkú no širo Rapjuta), na DVD vyšlo jako \"Laputa: Nebeský zámek\", je japonský animovaný film (anime), který režíroval Hajao Mijazaki v produkci studia Ghibli. Film měl premiéru 2. srpna 1986. Příběh vypráví o chlapci Pazu a dívce Šítě, kteří hledají tajemný létající ostrov Laputa.\n\nČeský název \"Laputa: Zámek v oblacích\" se v České republice rozšířil ještě před oficiálním vydáním filmu a vychází z amatérských českých podtitulků. Stejný název použila i Česká televize při výrobě dabingu pro televizní uvedení. DVD distributor nicméně jako distribuční název zvolil \"Laputa: Nebeský zámek\", zřejmě aby film odlišil od dříve vydaného novějšího snímku Hajaa Mijazakiho Howlův kráčející hrad, který byl distribuován pod zavádějícím názvem \"Zámek v oblacích\". Film je známý i pod svým anglickým názvem \"Castle in the Sky\".\n\nFilm poprvé na českém DVD vyšel 12. října 2012 v distribuci společnosti Hollywood Classic Entertainment. DVD obsahuje vedle japonské zvukové stopy a českých podtitulků také český dabing vyrobený Českou televizí. Autorem překladu pro dabing i podtitulky byl japanolog Martin Tirala.\n\nNázev létajícího města Laputa je inspirován Gulliverovými cestami od Jonathana Swifta, jinak však oba příběhy nemají nic společného. V japonské verzi filmu Pazu říká, že Laputa je uvedena v Gulliverových cestách, ale jde o nepravdivý příběh.\nV japonském názvu je \"Rapjuta\" kvůli snadnější japonské výslovnosti; slovo \"Laputa\" v oficiálním anglickém názvu chybí, poněvadž ve španělštině je „la puta“ vulgarismus.\n\n"}
{"id": "69280", "url": "https://cs.wikipedia.org/wiki?curid=69280", "title": "Specnaz", "text": "Specnaz\n\nSpecnaz (rusky Войска специального назначения – \"Vojska specialnogo naznačenija\") je označení jednotek zvláštního určení sovětské a posléze ruské armády i ozbrojených a bezpečnostních sil dalších postsovětských republik. Specnaz tedy není název konkrétní jednotky, ale obecný výraz pro celou řadu často velmi rozdílných jednotek.\n\n\nNejpočetnější byly speciální jednotky sovětské/ruské armády. Tyto útvary byly přiřazovány k větším armádním tělesům, kterým měly v případě války poskytovat hloubkový průzkum v týlu protivníka, sabotáže, útoky na významné nepřátelské cíle typu velitelství, postavení zbraní hromadného ničení atd. Organizačně vzato byly pod přímými velením generálního štábu, resp. vojenské rozvědky GRU, ačkoli vlastní jednotky specnaz (i když méně kvalitní) mělo každé armádní velitelství. Příslušníci těchto jednotek byli pečlivě vybíráni z řad nejlepších a politicky nejspolehlivějších vojáků, dostávali velmi kvalitní výcvik a nejlepší dostupné vybavení. Tyto jednotky mají podobnou roli jako slavné \"Zelené barety\" (United States Army Special Forces). Příslušníci speciálních sil ruské armády nosí při slavnostních příležitostech modré barety, stejně jako VDV (výsadkáři).\n\nPodobnou jednotkou disponovalo (a zřejmě stále disponuje) i ruské námořnictvo. Toto uskupení, někdy označované \"Delphin\", lze přirovnat k americkým Navy SEALs či britským SAS. Námořní specnaz však nikdy nebyl tak početný, protože sovětské námořnictvo nemělo tak velké pozemní síly jako Námořní pěchota Spojených států amerických.\n\nJako specnaz jsou někdy ne zcela přesně označovány i útvary OMON, což jsou zásahové jednotky milice (tj. ruské policie). Jejich úroveň je velmi různá, např. moskevský OMON bývá považován za velmi dobrý, zatímco v méně významných městech bývá situace horší. Tyto útvary odpovídají americkým jednotkám SWAT či českým krajským policejním zásahovým jednotkám. Odznakem příslušníků OMON je baret černé barvy.\n\nNaopak vysoce profesionálními jednotkami jsou útvary spadající pod ruské Ministerstvo vnitra. Dříve (za dob Sovětského svazu) se pro ně používalo označení \"osnaz\", na rozdíl od armádního specnazu. Mezi úkoly těchto jednotek patří boj proti terorismu, zásahy proti organizovanému zločinu, potlačování vzpour ve věznicích atd. V praxi bývají nasazovány v protiteroristických operacích v rámci Ruské federace (především v nestabilní oblasti Kavkazu), jejich příslušníci také často tvoří záložní týmy při operacích na osvobozování rukojmí. Mezi specnaz ministerstva vnitra RF patří např. jednotky Viťaz či Rus. V rámci reorganizace jednotek MVD, byly 1. září 2008 oddíly ,Viťaz\" a ,Rus\" zrušeny. Barva baretu je červená.\n\nNejvíce utajovanými a nejspíše nejlepšími jednotkami specnaz jsou útvary spadající pod rozvědku – dnes Federální služba bezpečnosti(FSB) – dříve proslulou KGB. Pod patronát FSB spadá (mimo jiné) tělesná stráž prezidenta. Největšími a nejvýznamnějšími speciálními jednotkami jsou však jednotky Alfa a Vympel.\n\nVympel (někdy psáno latinkou \"Vimpel\") byl jednotkou záškodnického typu. Jeho úkolem bylo infiltrovat v případě války západní státy a provádět zde záškodnickou činnost. Typickými cíli komand Vympelu byly jaderné elektrárny, raketová sila atd. Existoval i plán likvidace amerického prezidenta, počítalo se s použitím kufříkové jaderné bomby. Příslušníci museli být ti nejlepší z nejlepších, samozřejmostí byla nejen výjimečná fyzická kondice, ale i vysoká inteligence, znalost nejméně dvou cizích jazyků, schopnost práce \"v civilu\", součástí výcviku bylo řízení řady vozidel a letounů, ovládání všech druhů zbraní, pokročilá práce s výbušninami atd. Po rozpadu SSSR se jednotka stala přebytečnou, několikrát byla přesunuta pod různé organizace, a nakonec skončila pod velením Milice. Většina operátorů Vympelu z jednotky v tomto období odešla (zůstalo pouze něco přes 50 příslušníků). Útvar byl několikrát nasazen proti zločineckým gangům a po událostech v roce 1993 zrušen. Koncem 90. let však byla jednotka s názvem Vympel v rámci FSB obnovena. Existuje jen velmi málo informací o jejích úkolech, organizaci atd. Je známo, že se podílela na zatýkání čečenských teroristických vůdců.\n\nJednotka Alfa je skupinou elitních jednotek určených pro přesné operace - obdobou může být britská SAS či americká Delta Force. Jejím hlavním úkolem byly jak protiteroristické akce (viz zásahy v Moskvě), tak úderné akce proti malým důležitým cílům, likvidace nepřátelských vůdců apod. Kádrem Alfy jsou často vybraní příslušníci armádních specnaz. O Alfě se tvrdí, že patří k nejlepším protiteroristickým jednotkám na světě s vysokou mírou úspěšnosti.\n\nVýcvik jednotek Specnaz patřil mezi jeden z nejtvrdších a odpovídal podmínkám skutečné války. Bývalo zvykem, že členy se stávali převážně dobře trénování atleti, kteří se stali páteří šesti nebo sedmi divizních rot každého pluku. Pro vojáky základní vojenské služby začínal výběrový proces již před nástupem vojenské služby, většinou byli připravování již v DOSAAF nebo byli převeleni od VDV. Část adeptů přicházela na doporučení i po delší službě u jiného útvaru. Adepti museli projít krátkým, ale intenzivním výcvikem a úspěšní jedinci byli dále posláni na delší a mnohem tvrdší kurz. Během tohoto kursu se metodami přirozené autority v malých skupinách vybíraly velící kádry - k základnímu výcviku nastupovali všichni s hodností vojína a během zaměstnání byli pečlivě sledováni. Přirozeně autoritativní jedinci pak byli po dalších testech převeleni do učiliště VDV v Rjazani. Tyto úvodní části výcviku byly provázeny poměrně (na západní poměry) značnou brutalitou jak psychickou (šikana, ponižování) tak fyzickou (realistické metody výslechů, nedostatek spánku, imitace válečné situace, skutečná krev ve figurínách, střetný boj ve skutečné výstroji, minimum bezpečnostních opatření).\nPo úspěšném ukončení výcviku obdržel voják hodnost seržanta. Jeho další přidělení pak záviselo na jeho výsledcích a obvykle (civilní) odbornosti a přirozené inteligenci. Jen několik procent končilo v elitních útvarech (strategické zálohy gšt, akce KGB, Alfa), většina pak byla přidělována k armádním brigádám Specnaz. Námořnictvo si své síly cvičilo obdobně, ale zvlášť. Po ukončení skupiny základních kursů byli vybraní jedinci s odbornými předpoklady rozesíláni k jiným útvarům k prohloubení odborných znalostí - ženijní, raketové a chemické vojsko, lékaři pak na skutečnou praxi do nemocnic. Přirozenou součástí pokračujícího výcviku pak byly jazykové kursy.\n\nBěhem výcviku byl častokrát imitován skutečný válečný stav za použití chemických látek, ostré munice a výbušnin, takže se vojáci neustále pohybovali na hranici rizika úmrtí. Neobvyklý nebyl ani výcvik s využitím protivníkovy techniky, cvičilo se její použití, pronikání do technických sítí, průzkum, vyhledávání cílů, výuka jazyků, ale i třeba seznámení se s domorodými zvyky (například Velká Británie a Francie), používání sabotážních technik, horolezectví či lyžování. K tomu patřil i náročný výsadkářský výcvik sestávající ze seskoků z abnormálně malých výšek, s pozdním otevřením padáku a seskoků z velkých výšek, což umožňovalo přistávat až 50 kilometrů za bojovou linií.\n\nZkušenosti sovětské generality s II. světovou válkou vyústily v 50. letech v založení speciální jednotky, která spadala pod vojenskou rozvědku GRU.\n\nHistorie jednotky 8 OSNAZ VV MVD ,Rus\"\n\nZaložen 1. srpna 1994. Zformován na základě samostatného motostřeleckého praporu zvláštního určení (OMSBON). Organizačně spadá do sestavy 1. ODON VV MVD RF.\nVelitelé 8. oSpN „Rus“:\nPlukovník P. V. Zajcev (1994-1995)\nMajor S. Jušenkov ( týden v únoru 1995)\nPodplukovník V. Ivanov (březen-duben 1995)\nPlukovník A. I. Goloskokov (1995-1997)\nPlukovník V. Ivanov (1997-2002)\nPlukovník J. Didkovskij (2002-2008)\n\nNasazení 8. oSpN „Rus“ ve speciálních operacích:\nV lednu-únoru 1995 se odřad účastnil útoku na Groznyj. Při útoku zahynuli: velitel odřadu plukovník P. V. Zajcev, major V. Batrukejev, st.poručík V. Kločkov, st.seržant V. Frolov, vojín-odstřelovač A. Pantělejev.\n\nV březnu 1995 se spolu s 6. oSpN „Viťjaz“, 21. obrON a moskevským OMONem účastnil osvobození měst Argun a Guděrmes od čečenských bojovníků. Při operaci zabili na 254 čečenských bojovníků. Ztráty federálních sil byly 16 mrtvých a 52 raněných. Odřady „Rus“ a „Viťjaz“ ztráty neměly.\nV dubnu 1995 se odřad „Rus“ spolu s odřady „Viťjaz“ a „Rosič“ účastnil útoku na základnu čečenských povstalců Bamut. Základnu bránilo 750-1000 bojovníků. Útok skončil neúspěchem (podařilo se ho obsadit až v květnu 1996). Odřad „Rus“ při akci ztráty neměl.\n\n14. června 1995 bylo 50 vojáků 8. oSpN odesláno do Buděnovsku, kde banditi pod velením Š. Basajeva obsadili nemocnici, vzali jako rukojmí asi tisíc lidí. Útok na nemocnici 17. června vedla gSpN „Alfa“ a oSpN „Vega“, odřad „Rus“ se do bojů zapojil jen jako záloha. Odřad neměl žádné ztráty jen jednoho lehce raněného.\n\n6. října 1995 odřad doprovázel a chránil generálporučíka A. Romanova. Kolona najela do pasti s výbušninou (tzv. fugas) nachystanou čečenci a odpálenou na dálku pod vozidlem A. Romanova. A. Romanov utrpěl těžká zranění, z odřadu zahynuli: zástupce velitele plukovník A. Zaslavskij, vojín V. Matvijčenko, vojín D. Jabrikov a 18 vojáků utrpělo zranění.\n\nZačátkem prosince 1995 čečenští bojovníci pod vedením S. Radujeva a S. Gelischanova zaútočili na město Guděrmes, základna VV, OMONu a SOBRu se musela bránit. Na pomoc byly vyslány dvě skupiny oSpN „Rus“, které padli do pasti. Během bojů padli lt.V. Nazarenko, vojín O. Běljajev a raněn byl vojín E. Kojeněn. 25. prosince federální vojska Guděrmes vyčistila od čečenských banditů.\n\nZačátkem ledna 1996 byly dvě skupiny oSpN „Rus“ vyslány do Kizljaru, kde skupina bojovníku S. Radujeva útočila na vojenské letiště a nemocnici. Výsadek proběhl pod palbou čečenců a byli vtaženy do prudkých bojů. Později jim byl dopraven BTR „Rus“ s granátometem AGS-17. V bojích 9 z 12 vojáků skupiny utrpělo zranění. 10. ledna byli zbylí bojeschopní vojáci „Ruse“ přičleněni k oSpN „Viťjaz“ a přesunuli se k vesnici Pjervomajskoje, kam utekli skupiny Radujevových bojovníků. 16. ledna byl zahájen útok na Pjervomajskoje, kterého se účastnili oSpN „Viťjaz“ a „Rus“, rSpN „Jaguar“, 1. ODON a SOBR. Čečenským bojovníkům se podařilo prolomit obklíčení a probojovali se ven z vesnice. Při bojích utrpělo mnoho vojáků federálních sil ranění. Z oSpN „Rus“ padl vojín O. Dolgov.\n\nV únoru 1996 byl 8. oSpN převelen do Chasavjurtu, kde sloužil v sestavě VMG-2 pod velením generálmajora V. Šamanova. V sestavě VMG-2 fungoval dubna 1996.\n\nV květnu 1996 byl 8. oSpN „Rus“ převelen do Chankaly. 28.5.1996 byl odřad představen prezidentovi RF B.N. Jelcinovi (který přiletěl na návštěvu Čečenska). Jelcin vyznamenal velitele odřadu V. Ivanova medailí Za statečnost.\n\nV létě 1996 odřad zajišťoval doprovod zásobovacích kolon a pátrání po povstalcích v Grozném a jejich likvidaci. V červnu jedna ze skupin zajišťovala ochranu Koordinačního centra MVD RF (KC MVD RF).\n\n6. srpna 1996 na všechny opěrné body a kontrolní stanoviště v Grozném zaútočili povstalci. Šestitisícový ruský kontingent v Grozném byl obklíčen skupinkami čečenských bojovníků. Začal krvavý boj, při kterém VV MVD RF ztratili 138 vojáků (29 padlých, 83 raněných, 26 nezvěstných).\n\nV roce 2008 jednotka zrušena.\n\nTypickou výzbrojí vojáků Specnaz se stala automatická puška AK-74 ráže 5,45 mm. Vojáci byli vybavováni 300 až 400 náboji. Sekundární zbraní byly pistole P-6 s tlumičem, bojový nůž a šest ručních granátů. Někteří měli též lehký raketomet a poměrně častou zbraní byla také 7,62 mm puška SVD. Z povinné nevojenské výbavy byl příslušník Specnaz vybaven zdravotnickým materiálem a potravinami. Operační skupina byla vybavena armádní (= \"odolnější\") radiostanicí R-350M, která byla vybavena kódovacím zařízením, což umožňovalo lepší koordinaci jednotek a zadávání nových cílů. Podle specifikace úkolu pak byly jednotky dovybavovány dalším materiálem (minami, především byly oblíbené miny řady OZM (konstrukce Claymore), trhavinou či protileteckým odpalovacím zařízením). Pro diverzní úkoly na území cizích států byl vojenský materiál pašován do cílových zemí pomocí agentů, případně nakupován prostřednictvím KGB z místních zdrojů.\n\nV současné době jsou jednotky specnaz vybavování celou řadou moderních ručních zbraní. Jde např. o samopaly SR-2 Veresk používající speciální průbojný náboj 9*21 mm, karabiny ráže 9*39 mm SR-3 Vikhr, speciální tlumené pušky VSS Vintorez či AS Val, nové modely útočných pušek vycházejících ze slavného Kalašnikova atd.\n\nPro utajování jednotek Specnaz se jejich uniforma nikterak nelišila od stejnokroje výsadkářů, nebyla doplněna žádnými speciálními odznaky. Pokud byli alokování do zemí Varšavské smlouvy, byli odíváni do spojařských stejnokrojů. Odhaduje se, že kdyby vypukla válka, byli by příslušníci oblečeni do uniforem jednotek NATO či vybaveni civilním oděvem.\n\nPříslušníci Specnaz pocházející od jiných útvarů než související s VDV si ponechávali běžná označení kmenových jednotek a to i po ukončení studií a výcviku v Rjazani. Příslušníci přidělení k námořnictvu nosili běžnou černou uniformu námořní pěchoty. Kádry OMON nosily uniformu pro zásahové jednotky milice.\n\nPodle pramenů byl první vojenskou jednotkou na území Československa během pražského jara 1968 právě prapor příslušníků Specnaz, kteří dostali za úkol obsadit pražské letiště a získat tak strategické místo pro další přísun jednotek. Během tohoto období a těsně před tím byly také operativci Specnaz monitorovány 7.pluk zvláštního určení (jednotka s podobnými úkoly jako Specnaz) dislokovaná v Holešově, rámcově 22. výsadková brigáda v Prostějově (důvodem byla přítomnost jednotek hloubkového průzkumu) a některé další v příhraničí s NSR a Rakouskem. Vzhledem ke svému zaměření mohly tyto jednotky způsobit invazním silám nepředvídatelné problémy.\n\nPříslušníci Specnaz se běžně vyskytovali na všech spojeneckých cvičeních s účastí SA v nejrůznějších rolích, tedy i během cvičení pořádaných ČSLA a to i těch menších.\n\n\n\n"}
{"id": "69281", "url": "https://cs.wikipedia.org/wiki?curid=69281", "title": "Vltava (rozcestník)", "text": "Vltava (rozcestník)\n\nVltava může mít více významů\n\n\n\n"}
{"id": "69282", "url": "https://cs.wikipedia.org/wiki?curid=69282", "title": "Tunguská událost", "text": "Tunguská událost\n\nTunguská událost, tunguský meteorit, tunguská katastrofa či tunguská záhada (též psáno s přídavným jménem tunguzská) byl mimořádně silný výbuch, ke kterému došlo 30. června 1908 nedaleko řeky Podkamenná Tunguska v prostoru centrální Sibiře, v dnešním Krasnojarském kraji. Událost je připisována výbuchu přiletivšího kosmického tělesa s rozměry 50 až 190 metrů (záleží na hustotě, rychlosti, kompaktnosti a úhlu dopadu), které vybuchlo ve výšce asi 5 až 10 km nad zemským povrchem. Exploze byla natolik silná, že v oblasti přibližně 2150 km² vyvrátila a přelámala víc než 80 milionů stromů. Síla výbuchu je odhadována na 10 až 30 megatun, což je 2 000 krát víc než měla atomová bomba svržená na Hirošimu nebo polovina Cara-bomby. V oblasti exploze nebyl nikdy nalezen žádný odpovídající meteorit. Přesto se pro vybuchnuvší těleso někdy používá název tunguský meteorit (správně: planetka, dříve: asteroid).\n\nK mohutnému výbuchu došlo přibližně v 7:15 ráno místního času nad prakticky neobydlenou oblastí tajgy v Tunguské oblasti pojmenované podle řeky Podkamenná Tunguska. Průlet objektu atmosférou byl pozorován mnoha svědky a je obvykle popisován jako jasná žlutá koule nebo válec letící oblohou. Podle některých autorů byl průlet tohoto objektu atmosférou pozorován i na českém území v době okolo půlnoci a letící žhavé těleso ve velké výšce prý směřovalo východním směrem.\n\nVýbuch (podle části svědků tři po sobě jdoucí exploze) byl natolik silný, že byl slyšitelný do vzdálenosti kolem 1000 km, vyvrátil nebo přelámal kolem 60 000 000 stromů na rozloze větší než 2000 km²; rozbíjel okna domů, odhazoval osoby a zapaloval na nich oděv ještě v městě Vanavara, vzdáleném od epicentra 70 km. Seismické otřesy po explozi zaznamenaly seismologické stanice po celém světě a následný obrovský lesní požár byl pozorovatelný ze vzdálenosti mnoha set kilometrů. Do atmosféry se dostalo nesmírné množství malých částic především popela z lesních požárů a v oblasti poblíž výbuchu padal černý déšť. Několik následujících nocí byla noční obloha i v Evropě podivně světlá a jevy podobné polární záři byly pozorovatelné i ve střední Evropě. Lidé v blízkých oblastech utrpěli popáleniny pokožky, které se prý jen obtížně a dlouho hojily.\n\nZmizela většina sobích stád i s hlídacími psy.\nProtože se na místě exploze nenašel kráter, je pravděpodobné, že k výbuchu došlo v atmosféře. Výpočty síly výbuchu se značně liší a jednotliví autoři uvádějí hodnoty 10–25 megatun TNT. V některých pramenech je dokonce uváděno až 50 Mt TNT. V červnu 2007 italský vědec Luca Gasperini oznámil, že objevil jezero, které mohlo vzniknout z kráteru vzniklého dopadem meteoritu nebo jeho části, hypotéza však zatím nebyla potvrzena a řada vědců se k ní staví skepticky.\n\nJe až s podivem, že jev natolik působivý způsobil jen malý zájem vědeckého světa o prozkoumání jeho příčin. Lze to přičítat velké vzdálenosti a nesnadné dostupnosti místa události z Moskvy, chaosu v tehdejším carském Rusku způsobenému nestabilitou politické situace, blížící se I. světovou válkou, revolucí roku 1917 a následnou občanskou válkou.\n\nPrvní vědeckou expedici do Tunguské oblasti uspořádal teprve roku 1921 ruský mineralog Leonid Kulik. Tato výprava se však nedostala přímo do oblasti exploze, přesto však přinesla výsledky, které pomohly k financování několika následujících výprav. Profesor Kulik pak v letech 1927–1938 prozkoumal celou oblast katastrofy především z hlediska mineralogického, ale zdokumentoval i biologické chování lesního porostu a hmyzu v postižené oblasti. Hlavním překvapením celého výzkumu byl fakt, že nebyl nalezen předpokládaný hluboký kráter po výbuchu.\n\nOd 50. let 20. století byly na místo uspořádány celé desítky výprav, často spíše amatérských, které se snažily nalézt hmatatelné zbytky Tunguského meteoritu. Od roku 1959 vyslala řadu vědeckých výprav Tomská univerzita, které mj. uskutečnily magnetometrická měření.\n\nZ poměrně kusých údajů o výsledcích pátrání různých výprav však vyplývá, že v místě exploze nebyly nalezeny oblasti s anomálním výskytem neobvyklých chemických prvků nebo sloučenin ani částice, které by bylo možno prohlásit za zbytky meteoritu. Některé zprávy uvádějí zvýšený obsah iridia v půdě, popř. nálezy mikroskopických sklovitých částeček v půdě, ale přesvědčivé důkazy nebyly podány.\n\nVelmi často byla zkoumána radioaktivita odebraných vzorků půdy i rostlinných tkání. V žádném z nich však nebyly nalezeny hodnoty, které by odpovídaly radioaktivnímu ozáření oblasti v okamžiku exploze ani výskyt radioaktivních izotopů, prvků vzniklých v důsledku jaderného výbuchu. Vedle mineralogického a radiologického průzkumu byl také mapován tvar zničené lesní oblasti. V tomto ohledu přinesly směrodatné výsledky sovětské expedice Akademie věd pod vedením Kirilla Florenského v letech 1958, 1961 a 1962.\n\nNěkteré z výpovědí tvrdí, že explozí bylo ve skutečnosti pět a zbytek tělesa dopadl až o desítky kilometrů dále na sever. Jiná svědectví se zásadně rozcházejí v určení času a směru letu. Dokonce to vypadá, jako kdyby ráno proletělo jedno těleso z jihu na sever a odpoledne z východu na západ.\n\nNěkteré výpovědí hovoří o (zdánlivém?) manévrování tělesa.\n\nPoměrně věrohodně vyznívala hypotéza o kometárním původu tělesa, protože vysvětluje skutečnost, že neexistují průkazné nálezy zbytků hmoty meteoritu. Novější výzkumy však vedly k domněnce, že tělesem byla planetka.\n\nV roce 1930 navrhl britský astronom F. J. W. Whipple, že šlo o malou kometu. Ľubor Kresák přišel v roce 1978 s myšlenkou, že tělesem byl kus krátkoperiodické Enckeovy komety.<ref name=\"KR 2006/6\"></ref>\n\nSovětští vědci dr. Zotkin a Fesenkov (+ 1972) se domnívají, že se těleso komety při průniku do zemské atmosféry rozpadlo na několik částí. Další hypotéza pochází od profesora Stanjukoviče. Ten se domnívá, že se kometa při minimální rychlosti asi 30 kilometrů za sekundu v atmosféře vypařila. Odborně se tento jev nazývá termická exploze. Podle alternativní teorie profesora Petrova se vesmírný objekt od samého počátku vyznačoval velmi malou hustotou a připomínal tenký list. Při vstupu do atmosféry se pak doslova rozpadl v prach.\n\nPříznivci asteroidu mají největší problém s tím, že se nenašly sebemenší zbytky tělesa. Proto tvrdí, že nad Sibiří v povodí říčky Tungusky přiletěl chondrit, tedy vzácnější typ meteoritu s křehkou strukturou. Měl mít průměr asi 50 metrů a díky svému složení explodoval v důsledku tření o atmosféru ve výšce okolo šesti kilometrů.\n\n„Vědci z americké Sandia National Laboratories ale nyní přišli s názorem, že těleso mohlo být mnohem menší. Vyšli přitom z hypotézy, podle které asteroid neexplodoval až poměrně nízko nad zemí, ale už v nejvyšších vrstvách atmosféry. Podle nich se těleso vstupující do blízkosti Země rychlostí až šedesátinásobku rychlosti zvuku začne zahřívat už při styku s velmi řídkým plynem ve výškách desítek kilometrů. Postupně se přitom zformuje do podoby rozžhavené placky, která proniká do hlubších a hustších vrstev a tlačí před sebou stále větší masu horkého stlačeného plazmatu. Závěrečná exploze proběhne vysoko nad povrchem a svou ničivou sílu vymrští ve směru letu původního tělesa. Na zem pak dopadne jen ohnivá smršť, která nevytvoří kráter, ale způsobí rozsáhlé škody na porostech – tak, jak tomu bylo v povodí Tunguzky.“\n\nV roce 1983 publikoval Zdeněk Sekanina práci na základě svých modelů, která kritizovala kometární původ tělesa, protože kometa by vybuchla mnohem výš než v 10 km. Tělesem měla být kamenná planetka. Tento názor ve vědecké obci převažuje.\n\nItalský tým vědců vedených Lucou Gasperinim z Boloňské univerzity od roku 2006 tvrdí, že objevil dopadový kráter tunguského meteoritu v sibiřském jezeře Čeko a že tedy nedošlo k jeho destrukci (resp. úplné destrukci) v atmosféře. Jezero se nachází asi 8 km od epicentra exploze. Jezero má průměr asi 300 metrů, ale na rozdíl od všech okolních jezer má poměrně strmé stěny, které spadají ke dnu v hloubce 50 metrů. Ihned po zveřejnění vyvolal objev značnou nedůvěru vědeckého světa.\n\nExploze Čeljabinského meteoritu nad Ruskem v únoru 2013 poskytla pro vědce dostatek dat k vytvoření nových modelů pro simulování Tunguské události. Údaje použili k provedení statistické studie s více než 50 miliony kombinacemi, jež pracovaly se všemi různými situacemi, k nimž mohlo teoreticky dojít. Některé modely se zaměřily na sloučení některých vlastností, aby se jejich výsledek co možná nejvíce blížil reálným škodám na lesním porostu v dané oblasti. Čtyři z nich přinesly podobné výsledky - dospěly k závěru, že nejvhodnějším kandidátem na původce katastrofy v Tungusce bylo patrně vesmírné kamenné těleso o rozměrech 50 až 80 m, vstupujíc do atmosféry rychlostí zhruba 15,3 km/s (tj. 55 000 km/h), v níž explodovalo 9,7 až 14 km nad zemským povrchem silou 10 až 30 megatun TNT. \n\nVe stejném roce publikoval tým vědců výsledky analýzu vzorků z tamější rašeliny. Ta obsahuje fragmenty, které by mohly být meteorického původu. \n\nBěhem času byla publikována řada alternativních nebo spekulativních hypotéz o původu tunguské události. Jednou z uvěřitelnějších hypotéz je výbuch velkého množství, asi 10 milionů tun, náhle uniklého zemního plynu. Zástupci spekulativních hypotéz jsou například havárie mimozemské kosmické lodi, jaderný výbuch, střet Země s antihmotou, černou dírou či slunečním plazmoidem, kulový blesk nebo pokus s elektrickým výbojem.\n\nKdyž v roce 1945 navštívil sovětský spisovatel Alexandr Kazancev ruiny Hirošimy a spatřil v epicentru výbuchu atomové bomby stojící stromy, z nichž byly servány koruny a větve, uvědomil si, že stejný obrázek spatřil již dříve v epicentru dopadu údajného Tunguského meteoritu, kde též nebyl kráter, ale stojící stromy bez větví a korun. Podle jeho názoru bylo zřejmé, že ať bylo těleso umělého či vesmírného původu, došlo k nukleární či jiné explozi nad povrchem Země.\n\nHypotéza o katastrofě kosmické lodi je podpořena především údajným manévrováním tělesa před výbuchem, tj. změnami směru letu odvozenými z výpovědí svědků jeho průletu před výbuchem. Podle očitých svědků stoupal po pádu neznámého tělesa do nebe zvětšující se mrak podobný stromu a jeho koruna zářila nesnesitelným bílým světlem. Je však třeba vzít v úvahu, že tato svědectví byla získána přibližně 20 let po skutečné události a věrohodnost takových údajů je značně pochybná.\n\nPodle některých autorů by exploze v Tunguské oblasti mohla být způsobena anihilací malého množství antihmoty, které se nějakým způsobem dostalo do blízkosti zemského povrchu. Zásadním nedostatkem této teorie je to, že nevysvětluje způsob, jakým by se předmět z antihmoty dostal zemskou atmosférou do místa výbuchu, protože k anihilaci by zákonitě mělo dojít už při prvním kontaktu s vysokou atmosférou. Nevysvětluje také pozorovaný přelet tělesa nad rozsáhlým územím Evropy a Asie. Jeden kilogram antihmoty by měl stejně ničivé účinky jako dopad asteroidu o hmotnosti stovek tun.\n\nPoměrně fantastická teorie vykládá Tunguský výbuch jako setkání Země s miniaturní černou dírou, jejíž zánik by provázela obří exploze. Stejně jako verze o antihmotě nevysvětluje tato teorie poměrně dlouhá předchozí pozorování tělesa a zároveň současná fyzika není jednotná v teoretickém vysvětlení existence černých děr tak malé velikosti. V nejnovějším urychlovači částic v CERNu se však výskyt malých černých děr očekává.\n\nPodobně jako předchozí teorie nevysvětluje předpokládaný výbuch mimořádně silného výronu zemního plynu předchozí pozorování úkazů na obloze. Tato verze nepočítá s vulkanickou činností iniciující uvolnění zemního plynu – k uvolnění zde dochází „studenou“ cestou.\n\nTato teorie předpokládá setkání Země s objektem/hmotou ze slunečního plazmatu, které bylo silnou protuberancí odtrženo ze slunečního povrchu a vrženo směrem k Zemi. Podobně jako plazmoid by se choval i obří kulový blesk, jehož vznik však současná fyzika nedokáže vysvětlit.\n\nTato teorie předpokládá, že hlavní třída UFO a kulové blesky jsou stejné, přirozené, přírodní podstaty, přičemž jejich tělo není tvořeno slunečním plazmatem, ale energií/energoinformací neznámé podstaty . Podle jedné hypotézy jde o energoinformační jev, manifestaci spontánních koincidencí energoinformačních struktur v hyperprostoru otisků a vzorů formálního pole . Tato hypotéza předpokládá možnost zakřivení prostoru nerelativistické (pseudorelativistické) povahy, pouze vlivem energoinformačního \"naprogramování\" události pomocí náhodně utvářených extrémních vzorů formálního pole. Tyto extrémní vzory vznikají buď náhodně nebo jako odraz extrémních materiálních poměrů, např. lokální geologické situace. A extrémní geologická situace se v místě katastrofy skutečně nachází .\n\nTato teorie předpokládá, že za určitých okolností může nastat topologická porucha našeho prostoru podobná tunelu – relativistické červí díře vytvářené např. černou dírou v podkladovém prostoru – díky které k nám může proniknout objekt, plazma či energie z paralelního nebo vyššího (4D) prostoru .\n\nSpekuluje se o výzkumu srbského fyzika jménem Nikola Tesla, jenž pracoval na přenosu elektrické energie na dálku, „bez drátů“. Jeho výzkum však je provázen řadou nejasností. Spekuluje se, že se Teslovi pokus vydařil a že proud, respektive elektrický výboj se objevil právě v oblasti tajgy. Také není jasné, zda Tesla měl tuto technologii plně pod kontrolou, čili zda věděl přesně, kde se onen výboj objeví nebo zda podstatou jeho dálkového působení nebyla energie dosud neznámá. Možná objevil korpuskulární složku elektromagnetického pole, resp. aspekt, co připomíná lineární proud, paprsek, tečení potenciálu. \n\nDoprovodným jevem vulkanické činnosti bývá výron žhavých plynů a popela (jako např. otevření šampaňského), zcela výjimečně může k němu dojít i relativně samostatně, bez chrlení většího množství popela a lávy, bez vzniku vulkánu a jeho rozmetání. Pyroklastická smršť je schopna spálit a zahubit vše v okruhu několika kilometrů až desítek kilometrů, zabíjí i osoby a zvířata ukryté v podzemních prostorách, pokud nejsou hermeticky uzavřené nebo v nich není vytvářen přetlak. Mrak dosahuje rychlosti až 80–160 km/hod. 25. srpna v půl osmé ráno zasáhl Pompeje prudký výron horkých (žhavých) plynů a popela nazývaný \"nuée ardente\", který předcházel další ničivé události, ale sám o sobě byl pro mnoho obyvatel Pompejí a okolních obcí smrtící. Černé bláto nalezené v okolí Tungusky připomíná sopečný popílek smíšený s vodou. Před explozí bylo slyšet tlumené rány, které mohly svědčit o vznikajících prasklinách v horninách, kterými žhavý plyn pod velkým tlakem mohl uniknout. Světelné efekty v atmosféře zaznamenané po katastrofě po celém světě mohly být způsobeny vyvrženým popílkem a zplodinami hoření uvolněných plynů a vegetace. Pozorované létající objekty (UFO ve tvaru koule či válce) před explozí byly jen doprovodným efektem a ne přímou příčinou katastrofy. Jinou variantou je, že působením meteoritu nebo UFO byla vulkanická činnost nastartována, třebaže vlastní příčinou exploze plynů byla vulkanická či tektonická činnost.\n\nS vulkanickou teorií tunguské katastrofy jiným způsobem počítá nejnovější hypotéza Wolfganga Kundta, astrofyzika z univerzity v Bonnu, který vypočítal, že příčinou katastrofy by mohl být náhlý únik deseti milionů tun plynů uvolněných sopečnou erupcí. Zapálit ho mohl elektrický výboj vzniklý třením zemního plynu, tedy převážně methanu o atmosféru.\"\n\nPodobným mechanismem je tzv. verneovský výstřel (od jména Jules Verne). Metamorfóza křemene to má dokládat.\n\nHypotéza předpokládá, že exploze plynu byla nastartovaná jinou závažnou událostí, např. dopadem vesmírného tělesa. \n\n"}
{"id": "69284", "url": "https://cs.wikipedia.org/wiki?curid=69284", "title": "Hunej", "text": "Hunej\n\nHunej byl poslední egyptský faraon 3. dynastie. Podle německého egyptologa Thomase Schneidera vládl mezi lety 2690 a 2670 př. n. l. V Turínském královském papyru je mu připsána vláda dlouhá 24 let.\n\nO Hunejovi existuje jen velmi málo dobových zmínek, informace o něm pocházejí především z pramenů z pozdějších období a často si vzájemně odporují. Jeho vláda je bezpečně datována do třetí dynastie, jeho přesná chronologická pozice v dynastii je však stále sporná. Dále je jisté, že po jeho panování následovala vláda faraona Snofrua. Není známo, pod jakým jménem je Hunej uveden v Manehtově seznamu králů. Německý egyptolog Winfried Barta se domnívá, že se jedná o jméno Achés, které Manehto připsal sedmému panovníkovi 3. dynastie.\n\nJe možné, že jeho manželkou byla královna Džefatnebti, zmíněná v nápisech na kamenných mísách z Abúsíru. Hunej byl snad otcem královny Hetepheres I., jež se stala manželkou následujícího faraona Snofrua, a také prince Nefermaata pohřbeného v mastabě M16.\n\nJe pravděpodobné, že právě za Hunejovy vlády byly vybudovány malé stupňovité pyramidy po celém Egyptě. Místo, kde byl Hunej pohřben, však není známé, hypotézy mluví o Vrstvené pyramidě, mastabě AS 54, mastabě M17 či o pyramidě Lepsius č. I. Po Hunejově smrti vznikl jeho posmrtný kult.\n\nJediné dobové zmínky, které se jednoznačně vztahují k Hunejovi, byly nalezeny na žulovém kuželu z Elefantiny a na kamenné míse z Abúsíru.\n\nČervený žulový kužel o výšce 160 cm byl nalezen roku 1909 na ostrově Elefantina poblíž zdejší malé stupňovité pyramidy a nyní je vystavený v Egyptském muzeu v Káhiře (JE 41556). Německý egyptolog Rainer Stadelmann se domnívá, že kužel byl původně umístěn na vnější straně malé pyramidy.\n\nV letech 2009 až 2010 objevil český egyptolog Miroslav Bárta v mastabě AS 54 v Abúsíru další doklad existence krále Huneje, kamennou nádobu z leštěného magnezitu. Nachází se na ní krátký nápis, který zní: \"Král Horního a Dolního Egypta, Hunej\". Jméno majitele hrobu však dosud není známé.\n\nDalších několik zmínek o Hunejovi je již pozdějšího data. Jmenován je v mastabě L6 vysokého úředníka Metcena v Sakkáře, který žil za vlády faraona Snofrua (cca 2670 až 2620 př. n. l.), dále na zadní straně Palermské desky pocházející z období vlády faraona 5. dynastie Neferirkareho (cca 2475 až 2465 př. n. l.) a také na Prisseově papyru v části Naučení pro Kagemniho, který pochází pravděpodobně ze 13. dynastie (cca 1803 až 1639 př. n. l.). Na posledně jmenovaném dokumentu je uvedeno:\n\nDíky tomuto papyru je Hunej identifikován jako předchůdce Snofrua. Rovněž Turínský královský papyrus a Sakkárský královský seznam uvádějí Huneje jako Snofruova předchůdce.\n\nNěkteří badatelé se domnívají, že takzvaná „Brooklynská královská hlava”, vyrobená z leštěné růžové žuly, je portrétem faraona Huneje. Kvůli nafouklým tvářím je však někdy hlava identifikována jako portrét faraona Chufua.\n\nExistuje několik podob faraonova rodného jména Hunej, které mohou být rozděleny na starší a mladší pravopisné varianty: ve starších pramenech je jméno složeno ze znaků M23 (ostřice), X1 (malý bochník chleba), N35 (zvlněná voda) a V28 (lanový úplet nebo knot svíčky), což se podle německého egyptologa Ludwiga Borchardta přepisuje jako nsw Ḥ(w) a čte tedy − v překladu král Hu. Takto je Hunejovo jméno uvedeno na žulovém kuželu z Elefantiny, na Palermské desce, na nápisu z Metcenovy hrobky a na kamenné míse z Abúsíru. V mladším pravopisu je jméno charakterizováno determinativem A25 (muž stávkující s holí v ruce) a slovo Nisut už neobsahuje. Na Prisseově papyru je jméno napsáno znaky A25, N35 a Z4 (dvě úhlopříčky). V Sakkárském královském seznamu a v Turínském královském papyru je tvořeno znaky V28, A25, N35, Z4 a D40 (rameno s holí). V Abydoském královském seznamu se Hunejovo jméno vůbec nenachází, místo něj je zde uveden jistý Neferkare. Není také známo, pod jakým jménem je Hunej uveden v Manehtově seznamu králů. Egyptolog Winfried Barta se domnívá, že se jedná o jméno Achés, které Manehto připsal sedmému panovníkovi 3. dynastie. Zkrácení Hu může být chápáno jako „násilník”.\n\nRakouský egyptolog Hans Goedicke starší zápis jména přepisuje jako Nj-Swtḥ, čte tedy jako , což je založeno na přepisu královského jména Nj-nṯr, tedy a N(j) -wsr-Rˁ, čili . Němečtí egyptologové Rainer Stadelmann a Wolfgang Helck toto čtení však odmítají.\n\nWolfgang Helck dochází k závěru, že nový pravopis jména má být vykládán jako Ḥw-nj-nsw, tedy , což znamená „výrok patří králi”.\n\nHunejovo Horovo jméno je zatím sporné. U většiny panovníků 3. dynastie je známo jen Horovo jméno. Hunej je výjimkou, v jeho případě je známo jen jeho rodné jméno. Anglický egyptolog Toby Wilkinson, český egyptolog Jaromír Málek, egyptský egyptolog Nabil Svelim a francouzský egyptolog Jacques Vandier se domnívají, že Hunejovo Horovo jméno je Qahedžet (Horova vyvýšená koruna), jež je ale jinými egyptology považováno za jméno jiného faraona. Toto jméno je zmíněno pouze na jedné stéle, datované do období mezi vládu Džosera a Snofrua. Existují však pochybnosti o pravosti stély.\n\nNěmecký egyptolog Peter Kaplony připisuje Hunejovi Horovo jméno (pán zlaté koruny), které se vyskytuje mezi nápisy nalezenými na pohřebišti Záwíjit el-Arján. Britský egyptolog Aidan Dodson a Nabil Svelim tuto hypotézu však odmítají a jméno připisují faraonovi Baufremu.\n\nRainer Stadelmann a Toby Wilikson ztotožňují Huneje s faraonem Chabou, z jehož celé královské titulatury se dochovalo jen Horovo jméno. To bylo nalezeno na kamenných mísách v Záwíjit el-Arján poblíž Vrstvené pyramidy, která je Chabovi připisována.\n\nPříbuzenské vztahy mezi králi 3. a 4. dynastie jsou povětšinou neznámé. Sakkárský královský seznam, Turínský královský papyrus i Prisseův papyrus považují Snofrua za přímého následníka Huneje. Na Palermské desce je zmíněno jméno ženy Meresanch I., o které panují hypotézy, že byla manželkou Huneje, nebo matkou, manželkou či dcerou Snofrua. Přímé důkazy k těmto domněnkám však neexistují, stejně jako důkazy k hypotézám o možném příbuzenském vztahu Huneje a Snofrua.\n\nNápisy na nádobách nalezených na ostrově Elefantina mluví o královně Džefatnebti. Nádoby byly datovány do konce 3. dynastie, a proto možná pocházejí z období Hunejovy vlády. Existují hypotézy, že Džefatnebti byla Hunejovou manželkou.\n\nŽádné ověřitelné informace nemáme ani o Hunejových dětech. Za Hunejovu dceru je někdy považována Hetepheres I., o které se jindy také mluví jako o možné matce Chufua a manželce Snofrua. S touto hypotézou přišli američtí egyptologové William Stevenson Smith a George Andrew Reisner na základě nápisu v její hrobce v Gíze, kde je její jméno uvedeno s titulem „Boží manželka”, což mohlo odkazovat na její příbuzenský vztah s Hunejem a na zajištění pokračování královské linie díky jejímu sňatku se Snofruem. Wolfgang Helck a rakouský egyptolog Wilfried Seipel však o této hypotéze mají závažné pochybnosti.\n\nHunejovo jméno je několikrát zmíněno v mastabě M16, ve které byl pohřben Nefermaat. Britská egyptoložka Yvonne Harpurová se proto domnívá, že Nefermaat mohl být Hunejovým synem.\n\nO Hunejově panování není známo téměř nic. Pravděpodobně byl posledním faraonem 3. dynastie a podle Thomase Schneidera vládl v letech 2690 až 2670 př. n. l. Švýcarský egyptolog Erik Hornung se domnívá, že Hunejova vláda skončila přibližně v roce 2544 př. n. l. Turínský královský papyrus mu připisuje vládu dlouhou 24 let. Vytvořit závěry o konkrétních událostech v průběhu jeho panování je obtížné, sporé informace se dochovaly na nepočetných dobových dokumentech. Mezi prameny vypovídající o Hunejově vládě patří nápisy v hrobkách vysokých úředníků jako Metcena, Chabausokara, Pehernefera a Achtiaie, kteří žili na přelomu 3. a 4. dynastie. Tyto zdroje naznačují, že Egypt za Hunejovy vlády vzkvétal a že rozdělení moci mezi faraonem a místními správci dosáhlo nového vrcholu. Poprvé je zde poskytnut pohled na mocenskou strukturu nomarchů a kněží, v Metcenově hrobce je mimo jiné zmínka, že tyto funkce byly dědičné.\n\nNa Elefantině byly nalezeny tři kamenné nádoby s nápisy, které hovoří o významných událostech, ale jsou zde i administrativní poznámky. Nádoby jsou datovány do 3. dynastie a je pravděpodobné, že vznikly za Hunejovy vlády. Jsou však značně poškozené. Nápisy na první a druhé nádobě zmiňují rok, kdy se konal Horův průvod, na první nádobě je navíc zmínka o stavbě jakési budovy, jejíž název se nezachoval. Z nápisu na třetí nádobě je vidno, že v roce, kdy se konala přehlídka krále Dolního a Horního Egypta, bylo „období boje s lupiči”. Je zde také zmínka o královně Džefatnebti, se kterou se něco přihodilo, není však zřejmé co, protože sloveso ve spojení s královnou je nečitelné.\n\nPo Hunejově smrti byl vytvořen jeho posmrtný kult. Dokladem toho je zmínka na Palermské desce vzniklé asi o sto let později, kde se píše o darech pro zesnulého Huneje. Hunejův posmrtný kult potvrzuje i Prisseův papyrus.\n\nHunejův hrob není dnes s jistotou identifikován. Existuje hypotéza, že faraonovy ostatky byly uloženy v Abúsíru v mastabě AS 54. Tato hypotéza je založena na kamenné míse nesoucí Hunejovo jméno, která byla v mastabě nalezena.\n\nDříve egyptologové předpokládali, že pyramida v Médúmu byla postavena Hunejem původně jako stupňovitá pyramida (podobně jako pyramida Džoserova, Sechemchetova a Vrstvená pyramida) a později ji Snofru zakryl vápencovými hranoly. Novější výzkumy v 70. letech 20. století však odhalily uvnitř pyramidy četné nápisy zmiňující Snofrua, zatímco Hunej zde nebyl zmíněn ani jednou. Z toho důvodu není teorie, že pyramidu začal stavět Hunej, příliš pravděpodobná. Navíc nebylo ve Staré říši obvyklé, aby faraon dostavoval pyramidu po svém předchůdci.\n\nNedaleko na severovýchod od pyramidy v Médúmu se nachází mastaba s označením M17, která byla postavena především z cihel a její původní rozměry byly přibližně 100 × 200 metrů. Existují hypotézy, že Hunej byl pohřben právě zde. Rainer Stadelmann se však domnívá, že na tomto místě byl pohřben neznámý princ a přitom nevylučuje, že se jednalo o Snofruova syna.\n\nPyramida Lepsius č. I je zřícenina velké cihlové hrobky v Abú Rawáš, která dosud není připsána žádnému vládci. Nachází se nedaleko na východ od Radežedefovy pyramidy. Pyramidový charakter této stavby je však kontroverzní. V roce 1842 pyramidu zkoumal německý egypotlog Karl Richard Lepsius a katalogizoval ji ve svém pyramidovém seznamu jako cihlovou pyramidu číslo I. Pyramida měla čtvercovou komoru, ve které byl objeven kamenný sarkofág. V Lepsiově době byla budova ještě 17 metrů vysoká, dnes je však zachováno pouze skalní jádro. Původní výšku Lepsius odhadoval asi na 145 metrů.\n\nPodrobný průzkum tohoto objektu proběhl v letech 1985 až 1986 pod vedením Nabila Svelima, který hrobku označil za zříceninu rozsáhlé velké pyramidy, jejíž jádro bylo tvořeno částí skalnatého kopce. Svelim stavbu datuje do konce 3. dynastie a považuje Huneje za jejího potenciálního vlastníka. Proti této hypotéze však existují určité námitky. Pyramidy Staré říše byly obvykle postaveny na vyvýšeném, dominantním místě, což Pyramida Lepsius č. I ani zdaleka nesplňuje. Stojí totiž na samém okraji povodňové zóny Nilu.\n\nDalší hypotézy tvrdí, že Hunej byl pohřben asi 8 kilometrů od Gízy v nedokončené Vrstvené pyramidě v Záwíjit el-Arján, datované českým egypotologem Miroslavem Vernerem do druhé poloviny 3. dynastie. Konstrukce pyramidy má cihlové zdivo typické pro 3. dynastii, a to s cihlami uspořádanými ve vrstvách kolem jádra z drsných bloků z místního podloží. Výška pyramidy měla zřejmě dosahovat 42 až 45 metrů, současná výška je však pouze 17 metrů. Není jasné, zda se část pyramidy v průběhu času rozpadla, nebo zda nebyla nikdy dokončena. V pyramidě a jejím bezprostředním okolí nebyly nalezeny žádné nápisy, zato v nedaleké mastabě známé pod označením mastaba Z500 bylo objeveno mnoho kamenných misek se serechem krále Chaby, z čehož se většina egyptologů domnívá, že Vrstvená pyramida nepatřila Hunejovi, nýbrž Chabovi. Nicméně Stadelmann a Wilkinson se domnívají, že Chaba je pouze Horovo jméno Huneje a pyramidu proto připisují jemu.\n\nNápis na žulovém kuželu z Elefantiny mluví o paláci na Elefantině, který postavil Hunej („”) s hieroglyfovou značkou paláce. Slovo sesched způsobilo egyptologům velké potíže, znamená totiž „lněná šňůra” nebo „čelenka”, v královském kontextu také „diadém”. Rainer Stadelmann tento pojem vysvětluje tak, že palác mohl dobře symbolizovat královský diadém (typický šperk faraonů).\n\nPyramida na Elefantině spolu s pyramidami, jež se nacházejí v Edfu, Kule, Nakádě, Záwijit el-Mejjitínu, Síle a Sinki, patří do skupiny sedmi velmi podobných malých stupňovitých pyramid. Jsou datovány do druhé poloviny 3. dynastie přibližně do období mezi vládou Snofrua a Sechemcheta.\n\nPřestože byla pyramida na Elefantině objevena již v roce 1907, za pyramidu byla označena až po výzkumech německého archeologického ústavu roku 1979. Němečtí egyptologové Günter Dreyer, Werner Kaiser a Rainer Stadelmann předpokládají, že žulový kužel s nápisem Hunej nalezený u této stavby byl původně umístěn na vnější straně pyramidy, a proto pyramidu datují do období Hunejovy vlády. Miroslav Verner toto datování však odmítá, protože indicii s kuželem nepovažuje pro toto tvrzení za dostačující. Polský egyptolog Andrzej Ćwiek poukazuje na to, že text na kuželu odkazuje na palác a ne na pyramidu. Tvrdí, že kužel nejprve patřil k paláci na Elefantině a na stavbu pyramidy byl využit až později.\n\nTurínský královský papyrus uvádí, že Hunej je stavitelem mimořádné stavby jménem Seschem, za což je podle papyru uctíván. Günter Dreyer a Werner Kaiser se domnívají, že název Seschem ve skutečnosti označuje ony malé stupňovité pyramidy.\n\n\n"}
{"id": "69287", "url": "https://cs.wikipedia.org/wiki?curid=69287", "title": "Cent (hudba)", "text": "Cent (hudba)\n\nCent je bezrozměrná jednotka pro měření velikosti intervalů, používaná v hudební akustice i hudbě.\n\nDefinice centu vychází z rovnoměrně temperovaného ladění, dělícího oktávu na 12 stejně velkých půltónů. Jeden cent je definován jako 1/100 temperovaného půltónu, tedy 1/1200 oktávy. Mezi dvěma tóny je vzdálenost jeden cent, pokud poměr kmitočtu vyššího tónu ke kmitočtu nižšího tónu je\n\nCent je vhodný pro práci s laděními, dělícími oktávu na dvanáct přibližně stejných půltónů, což jsou všechna ladění, používaná v evropské hudbě. Pro ladění, dělící oktávu jiným způsobem, by byla vhodnější např. milioktáva, definovaná jako 1/1000 oktávy. Její použití se však nerozšířilo. \n\n"}
{"id": "69290", "url": "https://cs.wikipedia.org/wiki?curid=69290", "title": "Milioktáva", "text": "Milioktáva\n\nMilioktáva (značka mO) je bezrozměrná logaritmická jednotka pro měření velikosti intervalů, používaná v hudební akustice i hudbě. \n\nDefinice milioktávy vychází z intervalu čisté oktávy, vyjádřené poměrem frekvencí 2:1. Jedna mO je definována jako 1/1000 oktávy, což znamená, že poměr frekvencí vyššího a nižšího tónu, mezi nimiž je rozdíl jedné milioktávy, činí\n\nMilioktáva je vhodná pro práci s laděními, založenými na intervalu čisté oktávy, což je většina ladění používaných v evropské i mimoevropské hudbě. Její použití se však příliš nerozšířilo a nejčastěji používanou podobnou jednotkou je cent. \n\n"}
{"id": "69291", "url": "https://cs.wikipedia.org/wiki?curid=69291", "title": "Naši sousedé Jamadovi", "text": "Naši sousedé Jamadovi\n\nNaši sousedé Jamadovi (ホーホケキョとなりの山田くん, \"Hóhokekjo tonari no Jamada-kun\") je japonský animovaný film (výtvatným pojetím se však liší od většiny anime), který režíroval Isao Takahata v produkci studia Ghibli. Film vyšel 17. července 1999. Tato rodinná komedie vychází ze stejnojmenné mangy od Hisaičiho Iší. Jedná se o sérii epizodických příběhů ze života obyčejné současné japonské rodiny.\n\nJde o jeden z mála filmů z produkce studia Ghibli, který nebyl vytvořen ve stylu anime. Isao Takahata chtěl, aby film místo klasického vzhledu animačních fólií budil dojem akvarelové malby. Dosáhl toho použitím výpočetní techniky a Jamadovi se tak stali prvním filmem studia Ghibli, který byl celý vytvořen digitálně.\n\nPod názvem \"Naši sousedé Jamadovi\" byl film v roce 2016 uveden v České televizi. Film je známý je i pod svým anglickým názvem \"My Neighbors the Yamadas\". Slovo \"Houhokekjó\" v původním názvu je ekvivalent českého „krá krá“ (viz - anglicky).\n\n"}
{"id": "69295", "url": "https://cs.wikipedia.org/wiki?curid=69295", "title": "Lamia (řecká mytologie)", "text": "Lamia (řecká mytologie)\n\nLamia (2. pád Lamie) je v řecké mytologii jedna z příšer v Hádově podsvětní říši, v noci vycházela na svět, aby kradla matkám děti, zabíjela je a pila jejich krev. Někdy také sváděla muže a sála jim krev nebo životní energii, podobně jako Empúsa.\n\nByla dcerou egyptského krále Béla a Libye. Stala se milenkou Dia. Původně prý byla velmi krásná, Diova žárlivá manželka Héra ji však v nestřeženém okamžiku proměnila v nestvůru – od pasu nahoru ženu a od pasu dolů hada. Zobrazována bývá jako had (výjimečně i čtvernohý ještěr) pokrytý šupinami s ženskými ňadry a hlavou.\n\nPodle některých zdrojů v pozdějších dobách ztratila na své pověsti a stala se neškodným strašidlem v řeckých pohádkách pro děti. V období renesance a baroka byla zobrazována v alegoriích jako symbol pokrytectví.\n\nJsou po ní pojmenovány dokonce dvě planetky: Lomia a Lameia.\n\n\n"}
{"id": "69297", "url": "https://cs.wikipedia.org/wiki?curid=69297", "title": "Ekvivalence", "text": "Ekvivalence\n\nEkvivalence (z lat. \"aeque\", stejně a \"valere\", platit) označuje rovnocennost, stejnou platnost, rovnomocnost a z toho případně plynoucí záměnnost.\n\n"}
{"id": "69307", "url": "https://cs.wikipedia.org/wiki?curid=69307", "title": "Okres Bánovce nad Bebravou", "text": "Okres Bánovce nad Bebravou\n\nOkres Bánovce nad Bebravou je jedním z okresů Slovenska. Leží na jihu Trenčínského kraje. Na severu hraničí s okresem Trenčín, na jihu s okresem Topoľčany a Partizánske. Hraničí také i s okresem Nové Mesto nad Váhom a Prievidza.\n"}
{"id": "69311", "url": "https://cs.wikipedia.org/wiki?curid=69311", "title": "Cirque du Soleil", "text": "Cirque du Soleil\n\nCirque du Soleil (francouzsky „Sluneční cirkus“) je zábavní společnost založená v roce 1984 bývalými pouličními umělci Guyem Laliberté a Danielem Gauthierem a sídlící v Montréalu (Québec, Kanada). Gauthier společnost v roce 2003 opustil a nyní ji vede Laliberté. Cirkus sestává z několika souborů trvale usídlených a dalších cestujících po celém světě.\n\nCirque du Soleil je popisován jako moderní cirkus, kromě pozoruhodných vystoupení však klade důraz i na příběh svých představení. Vychází z tradice klasických cirkusů, nepoužívá ovšem ve svých vystoupeních zvířata, ale pouze lidské účinkující. Představení samotná obsahují prvky pouličních vystoupení, cirkusových představení, opery, baletu a rockové hudby. Ke každému představení je zvlášť složená působivá hudba, která se hraje naživo. Vynikají i velmi barevné a kreativní kostýmy.\n\nMezi zkušenými cirkusovými účinkujícími je považován za jeden z nejlepších světových cirkusů, zejména kvůli nadprůměrným platům i výhodám.\n\nCirque du Soleil vydal řadu DVD s představeními a soundtracků na CD; celovečerní film \"Alegría\" čerpající ze stejnojmenné živé show; a IMAXový film \"Journey of Man\".\n\nZavítal i do České republiky. Poprvé se zde představil v tehdejší Sazka aréně s show \"Delirium\" v roce 2007. A tři roky na to v roce 2010 s jednou z nejstarších a nejúspěšnějších show \"Saltimbanco\", ve které účinkuje i jeden český akrobat – Jakub Plšek. Roku 2012 zavítali do Prahy se show \"Alegría\", roku 2013 s \"The Immortal World Tour\" a v roce 2017 pak s představením \"Varekai\".\n\n\n\n\n"}
{"id": "69315", "url": "https://cs.wikipedia.org/wiki?curid=69315", "title": "Embolit", "text": "Embolit\n\nEmbolit, chemický vzorec Ag(Cl,Br), je krychlový minerál. V podstatě se jedná o chlorargyrit s příměsí bromu. Je produktem oxidace Ag-ložisek (Ag je stříbro).\n\nV Česku byl velmi vzácně nalezen ve vzorcích se stříbrnou mineralizací u Příbrami na dole Lešetice jako temně zelené povlaky s diamantovým leskem. Ve světě například z Broken Hill (Austrálie).\n\n"}
{"id": "69316", "url": "https://cs.wikipedia.org/wiki?curid=69316", "title": "Chlorargyrit", "text": "Chlorargyrit\n\nChlorargyrit (Weisbach 1875), chemický vzorec AgCl, je krychlový minerál, klasifikace dle Strunze 3/A.02-50, jednoduché bezvodé halogenidy . Název podle chemického složení, z řeckého \"argyros\" nebo latinského \"argentum\" (stříbro) a řeckého \"chloros\" (obsahující chlor. Typová lokalita - Marienberg, Německo. Poprvé popsán v roce 1565. \n\nTypický minerál oxidační zóny ložisek rud Pb-Zn a Ag v aridní zóně, ale kdysi býval vítanou rudou na řadě evropských ložisek. Mnohdy může být vylučováním halogenidů stříbra v oxidační zóně zonální. \n\nKrystaly bývají nedokonalé krychle s {111} a {011} dosahující velikosti až 1 cm, také tvoří nálety, povlaky, kůry až celistvé agregáty, někdy s drúzovitým povrchem nebo skupiny paralelních či subparalelních krystalů. Ve formě voskových agregátů, sloupcovitý nebo stalaktický, vzácně vláknitý. \nChlorargyrit krystaluje v kubické soustavě - hexaoktaedr m3m, prostorová grupa Fm3m, a=5,554, Z=4, V=171,32, rtg analýza 3,20(50)-2,77(100)-1,96(50)-1,67(20). Na krystalech jsou vyvinuty tvary \"a\" {100}, \"d\" {110}, \"o\" {111}, \"k\" {411}, \"n\" {211}, \"p\" {221}, \"ρ\" {441}, \"μ\" {411}. Dvojčatí podle {111}.\nTvrdost=1,5-2, hustota=5,56 g/cm. Je plastický, lze ho krájet nožem. Štěpnost a luminiscence chybí, není radioaktivní. Lom nerovný, miskovitý. Tavitelný od 455°. \nMinerál bývá bezbarvý, světle žlutý, bílý, šedý, žlutozelený, působením světla mění svou barvu od fialové po černou. Vryp je bílý, lesk diamantový, smolný až voskový. Je izotropní, N=2,07, průhledný až průsvitný. \nProcentuální složení:\nVe vodě a zředěné HCl se prakticky nerozpouští, ale rozpustný v roztoku NHOH, KCN a NaSO.\n\nPříbuznými minerály jsou griceit, villiaumit, carobbiit, sylvín, bromargyrit. Je-li obsažen brom, označuje se minerál jako embolit či bromchlorargyrit. \n\nVyskytuje se v asociaci s ryzím stříbrem, jodargyritem, jarositem, wadem a limonitem, také s cerusitem, atacamitem, malachitem, pyromorfitem, wulfenitem.\n\nPři těžbě ložisek Pb-Zn a Ag.\n\nRuda stříbra.\n\nFreiberg, Schneeberg, Andreasberg, Johanngeorgenstadt (Německo), Cambourne, Calstock (Cornwall, Spojené království), Almeria, Guadalajara, Mazorrón (Španělsko), Rudabanya (Maďarsko)\nLeadville (Co), Silver City (NMex.), Tombstone, Globe (Ari), Treasure Hill (Nev) - vše USA, Chihuahua, Durango, Sonora (Mexiko), Potosí (Bolívie), Chañarcill, Huantajayi (Chile), Broken Hill, Dundas, Eyre Peninsula (Austrálie), Damaraland (Namibie), Pavlovskoje (Primorje, Rusko)\n\nEmbolit\n\n"}
{"id": "69317", "url": "https://cs.wikipedia.org/wiki?curid=69317", "title": "Státy Dohody", "text": "Státy Dohody\n\nStáty Dohody byly koalicí válčící proti Centrálním mocnostem během první světové války. Nejprve se spojily Spojené království, Francie a Rusko na základě Trojdohody a po vypuknutí války se připojila Itálie, Spojené státy americké, Srbsko a další státy.\n\nStáty Dohody byly táborem s nejmohutnějším ekonomickým, materiálovým i lidským potenciálem a ke konci války zahrnovaly většinu rozlohy tehdejšího světa. Naopak Centrální mocnosti měly výhodu mnohem silnějšího nacionalismu, který v těchto zemích existoval.\n\n\n\n\nUSA, které k vítězství Dohody ve válce velmi přispěly, kladly důraz na to, že stojí mimo jakýkoliv blok.\n"}
{"id": "69318", "url": "https://cs.wikipedia.org/wiki?curid=69318", "title": "Svátek práce", "text": "Svátek práce\n\nSvátek práce nebo 1. máj je mezinárodní svátek pracujících, který se od roku 1890 slaví 1. května. Svátek zavedla v roce 1889 II. internacionála na paměť vypuknutí stávky amerických dělníků v Chicagu dne 1. května 1886, která vyústila v Haymarketský masakr a následné soudní řízení. V českých zemích se poprvé slavil v roce 1890 na Střeleckém ostrově v Praze.\n\nVe Spojených státech a Kanadě se Svátek práce, \"\", slaví první pondělí v měsíci září.\n\nDne 1. května 1886 proběhla pod vedením odborů a anarchistů celodenní stávka vyhlášená anarchistickým deníkem The Alarm, usilující o osmihodinovou pracovní dobu bez ztráty peněz. Celkově stávkovalo asi 300 000 dělníků. 3. května proběhlo v Chicagu shromáždění, při kterém došlo ke střetu demonstrantů s pořádkovými silami, při kterém přišlo o život několik stávkujících v důsledku policejní palby. 4. května zemřelo několik lidí při demonstraci na Haymarket Square kvůli výbuchu bomby, za což byli obviněni a následně (avšak bez důkazů) odsouzeni k smrti anarchisté August Spies, Albert Parsons, Adolph Fisher, George Engel a Louis Lingg. První čtyři jmenovaní byli popraveni 11. listopadu 1887, Louis Lingg spáchal sebevraždu již den předtím. Poprvé se Svátek práce celostátně v (USA) slavil 1. května 1888, kdy probíhaly celý den stávky a demonstrace na památku dva roky starých událostí. O rok později (tedy 1889) přijala II. internacionála na návrh francouzských socialistů 1. květen (nebo též 1. máj) za oficiální Svátek práce. Postupně se k oslavě tohoto Svátku přidávaly další politické proudy, jako například nacismus (i když ještě roku 1922 trval Adolf Hitler na zákazu tohoto „marxisticko-anarchistického výmyslu“) nebo třeba katolická církev, která jej roku 1955 zasvětila sv. Josefu dělníkovi.\n\nV socialistických zemích patřil tento svátek mezi nejdůležitější, organizovaly se masové prvomájové průvody, které procházely městem, často před tribunou s místními představiteli komunistické moci. Účast na oslavách prvního máje byla velmi často nepsaně povinná a nadřízení a učitelé měli nařízeno kontrolovat účast svých podřízených a žáků. Někdy se tento svátek bral jako májová veselice. V průvodu byly zastoupeny národní a družstevní podniky, školy i různé zájmové organizace (např. organizace Svazarmu či Červený kříž). Kromě pěších účastníků městem projížděly i alegorické vozy. Neodmyslitelnou součástí průvodů byly nejrůznější transparenty a mávátka. V československém prostředí nahrával propagaci této akce i ten fakt, že 5. květen a 9. květen (což jsou významné dny z konce 2. světové války) byly časově blízké. Užívalo se tehdy zcela běžně propagační sousloví „slavné májové dny“ a na mnoha letácích a plakátech bývaly uvedeny všechny tyto dny společně, tedy 1., 5. a 9. květen. V těchto dnech se konaly vzpomínkové akce na padlé sovětské a československé vojáky ve II. světové válce.\n\nV Praze na Letenské pláni se každoročně na 1. května konala tradiční oslava Svátku práce pořádaná a hojně navštěvovaná komunisty a jejich sympatizanty. V roce 2006 se zde poprvé v tuto dobu konala jiná akce. Aby zabránila setkání komunistů, místo si předem zamluvila Konfederace politických vězňů na akci s názvem \"První máj bez komunistů\". KSČM ale oslavila 1. máj u Křižíkovy fontány a jiné strany na jiných místech Prahy a dalších měst. Mezi další pořadatele prvomájových setkání patří Česká strana sociálně demokratická snažící se navazovat na někdejší svobodné socialistické hnutí. V roce 2006 vyšli do ulic i aktivisté Národního odporu, kteří se střetli s anarchistickou Antifašistickou akcí.\nV Praze se na Střeleckém ostrově sešlo více než 100 anarchistů a následně se vydali na pochod na Palackého náměstí. Na Žofíně se v počtu 500 osob sešla ČSSD, na Petříně v počtu 300 osob ODS. V Brně se sešlo kolem tisícovky příslušníků Dělnické strany.\n\n"}
