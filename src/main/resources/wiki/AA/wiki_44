{"id": "22450", "url": "https://cs.wikipedia.org/wiki?curid=22450", "title": "Bílov (okres Plzeň-sever)", "text": "Bílov (okres Plzeň-sever)\n\nBílov je malá vesnice v severní části okresu Plzeň-sever. Obec má obyvatel, její katastrální území zaujímá 621 ha a PSČ všech adres je 331 41. Obec je součástí Mikroregionu Kralovicko.\n\nVesnice se rozkládá v nadmořské výšce 560 m na jihovýchodním úpatí kopce Bukovce v Žihelské pahorkatině. Bílov leží 5,5 km severozápadně od Kralovic.\n\nVes byla pravděpodobně založena mezi roky 1175 a 1197 z pověření plaského kláštera. Své jméno získala po svém zakladateli Bílovi. Ves čítala 16 nájemných rolníků, roku 1404, kdy je ves poprvé písemně připomínána, získali rolníci od opata Bohumíra právo zákupní na obhospodařovanou půdu.\n\nRoku 1419 začaly husitské války, během kterých byl vypleněn klášter v sousedním Potvorově a roku 1420 i samotný plaský klášter. Osiřelý klášter nepřinášel králi Zikmundovi žádný zisk a tak jej spolu s Kralovicemi a 14 vesnicemi včetně Bílova připsal bratřím Hanušovi a Bedřichovi z Kolovrat. Bratří byli nepřáteli Táborů a sirotků, kteří roku 1425 vtrhli do kraje a jejich majetek vyplenily. V Bílově shořely 4 z 16 statků, dva z nich byly obnoveny teprve roku 1570.\n\nPo smrti Bedřicha z Kolovrat roku 1432 připadl Bílov k Hanušově krašovskému panství a Bílov zůstal v držení Hanuše až do jeho smrti. Jeho syn a dědic Hanuš II. z Kolovrat, toho času probošt kapituly pražské a administrátor arcibiskupství, roku 1480 postoupil Újezd s dalšími vesnicemi a polovinou městečka Kralovic nazpět plaskému klášteru za 1 600 kop. K roku 1556 byl Bílov jednou z pěti vsí, které byly v majetku kláštera. V roce 1558 bylo v Bílově uváděno 12 usedlostí, za třicetileté války byla ves z části poničena.\n\nKe klášteru ves patřila s malými přestávkami až do jeho zrušení roku 1785, poté přešla do správy Náboženského fondu. Roku 1826 koupil plaské panství i s Bílovem kancléř kníže Metternich. V letech 1909 a 1931 postihly katastrofální požáry celý Bílov a většina dřevěných stavení s doškovými střechami shořela.\n\n\n\nBílov sousedí na východě s vesnicí Vysoká Libyně, na jihu se Sedlcem a na západě s Potvorovem. Jihovýchodně od vsi pramení Sedlecký potok, na severu je hranice přírodního parku Jesenicko.\n\n\n"}
{"id": "22451", "url": "https://cs.wikipedia.org/wiki?curid=22451", "title": "Sedlecký potok (přítok Kralovického potoka)", "text": "Sedlecký potok (přítok Kralovického potoka)\n\nSedlecký potok je krátký potok v okrese Plzeň-sever patřící do povodí Střely.\n\nPramení jihovýchodně od vsi Bílov, stéká údolím mezi kopci Březina a Bukovec k Sedleckému rybníku pod vesnicí Sedlec. Z rybníka teče do nedalekého většího Olšanského rybníku, v němž se spojuje s Olšanským potokem a Kralovickým potokem.\n"}
{"id": "22453", "url": "https://cs.wikipedia.org/wiki?curid=22453", "title": "Přírodní park Rohatiny", "text": "Přírodní park Rohatiny\n\nRohatiny jsou přírodním parkem ve východní části okresu Plzeň-sever.\n\nPřírodní park byl zřízen jako oblast klidu v roce 1978 vyhláškou ONV Plzeň-sever. Park se rozkládá v okolí Kralovického a Kopidelského potoka mezi vesnicemi Kopidlo, Lednice, Kozojedy, Borek, Dolní Hradiště a Kočín.\n\nStřední část parku je tvořena zalesněnými svahy hlubokých a úzkých údolí s drobnými nivami, které sledují meandry obou potoků ve skalním podloží tvořeného břidlicemi a spility. V okolí přírodní památky Čertova hráz nedaleko soutoku obou potoků se nacházejí štoly a haldy po těžbě vitriolové břidlice, dále také skalní útvary. Okrajové části parku jsou tvořeny plošinami, na kterých převažuje orná půda. Rozlohou 1139,4 ha patří mezi menší přírodní parky Plzeňského kraje.\n\nNa území parku se nalézá štola \"Rohatiny I\", která byla vyhloubena při těžbě břidlic. Je tvořena několika propojenými chodbami s relativně rozlehlými prostory a má dva vchody. Velká část štoly je zatopena vodou do výšky několika desítek centimetrů. Štola je pravidelným zimovištěm pro několik druhů netopýrů – nejhojněji netopýr velký (\"Myotis myotis\"), netopýr černý (\"Barbastella barbastellus\"), netopýr vodní, netopýr severní a netopýr ušatý.\n\nRohatiny sousedí s přírodními parky Horní Berounka a Hřešihlavská.\n"}
{"id": "22456", "url": "https://cs.wikipedia.org/wiki?curid=22456", "title": "Obvod obce s rozšířenou působností Židlochovice", "text": "Obvod obce s rozšířenou působností Židlochovice\n\nSprávní obvod rozšířené působnosti státní správy svěřené obci Židlochovice vznikl v dnešním rozsahu 1. ledna 2003. Leží v Jihomoravském kraji v jižní a jihovýchodní části okresu Brno-venkov a čítá 24 obcí.\n\nMěsto Židlochovice je zároveň obcí s pověřeným obecním úřadem, přičemž oba správní obvody se kryjí.\n\nPoznámka: Města jsou vyznačena tučně, městyse \"kurzívou\".\n\n"}
{"id": "22457", "url": "https://cs.wikipedia.org/wiki?curid=22457", "title": "Znojmo", "text": "Znojmo\n\nZnojmo (německy \"Znaim\") je město s rozšířenou působností v Jihomoravském kraji na levém břehu řeky Dyje, 65 km jihozápadně od Brna a 83 km severozápadně od Vídně. Hranice s Rakouskem probíhá osm kilometrů od města. Na území města žije obyvatel. Ve znojemské sídelní aglomeraci včetně přilehlých samostatných obcí žije přes 40 tisíc obyvatel. Je druhým největším městem Jihomoravského kraje a historickým centrem jihozápadní Moravy.\n\nAž do roku 2002 bylo Znojmo okresním městem správního okresu Znojmo. Za Rakouska-Uherska a za první Československé republiky bylo do roku 1928 také městem statutárním.\n\nProstor města byl osídlen již v době prehistorické. Od 8. století našeho letopočtu se na skalním ostrohu naproti dnešního centra města a hradu rozkládalo rozsáhlé staromoravské hradiště (nynější část města Hradiště), které střežilo brod přes řeku Dyji vzdálený asi 900 m, kudy procházela obchodní cesta z Čech přes západní Moravu do Podunají. Uvnitř hradiště, které v 8. až 10. století ovládalo rozsáhlou oblast dnešní jihozápadní Moravy a přilehlé části Dolního Rakouska, byl ve velkomoravském období vystavěn patrně již působením prvních křesťanských misí z Pasova kostelík (rotunda) sv. Hippolyta. Existence druhého kostela zůstává zatím větší částí akademické obce zpochybňována. Existovalo zde také rozsáhlé pohřebiště, objevené v roce 2007 a nadále intenzivně zkoumané. Staromoravské Znojmo (Hradiště) bylo někdy v polovině 10. století poničeno Maďary, život zde byl ale záhy na přelomu tisíciletí obnoven. Po dobytí Moravy českými Přemyslovci (1019/1029) je první správní centrum zřízeno právě ještě na Hradišti. Nový přemyslovský hrad byl vybudován blíže k strategickému říčnímu brodu na protější straně Gránického údolí za vlády moravského knížete Konráda I. a jeho syna Litolda.\n\nPrvní písemná zmínka o Znojmě je v padělané listině, hlásící se do roku 1048, kterou kníže Břetislav zakládá proboštství v Rajhradě a kde je mezi svědky uveden znojemský kastelán Markvart. Po smrti knížete Břetislava připadlo Znojemsko jeho synu Konrádovi I. Nejpozději po roce 1092 zde vzniklo samostatné údělné přemyslovské knížectví. Za Konrádova syna Litolda se na znojemském hradě razily i první mince − znojemské denáry. Na předpolí hradu vznikly předměstské osady s dominantami kostelů svatého Michala a svatého Mikuláše.\nNejvýznamnější ze znojemských Přemyslovců Konrád II. Ota, který postupně ovládl celou Moravu a nakonec se stal i knížetem v Čechách, založil v roce 1190 premonstrátský klášter v Louce, který stojí na jih od historického středu města. V letech 1222–1226 bylo Znojmo Přemyslem Otakarem I. povýšeno na královské město, první svého druhu na jižní Moravě, a opevněno silnými hradbami, které se z velké části dochovaly dodnes. Velký rozkvět Znojma nastal ve 13. a 14. století, kdy Znojmo mělo již dlážděné ulice, vodovod a dva špitály. Roku 1240 daroval král Václav I. proboštství sv. Hippolyta na Hradišti společenství špitálních bratří a sester u sv. Františka v Praze, vzniklému z iniciativy svaté Anežky České, sestry krále Václava, z něhož se zanedlouho vytvořil řád křižovníků s červenou hvězdou.\n\nV bezprostřední blízkosti hradu založil král Václav I. klášter minoritů (1226–1239), později zde vznikl i klášter klarisek (1271–1274). Po bitvě na Moravském poli (26. srpna 1278) byl v minoritském klášterním kostele Nanebevzetí Panny Marie pohřben český král a moravský markrabě Přemysl Otakar II. (1279). V roce 1296 přenesl Václav II. pozůstatky svého otce do chrámu sv. Víta v Praze. V lednu 1307 se u znojemských minoritů sešli český král Rudolf I. se svým otcem římským králem Albrechtem I., aby zde vyhlásili nový řád posloupnosti panovníků na českém trůnu, který však kvůli brzkému Rudolfovu úmrtí a odlišné vůli české šlechty nikdy nevešel v platnost. Za vlády krále Jana Lucemburského bylo město několikrát zastaveno vévodům rakouským. V roce 1404 bylo jako bašta stoupenců moravského markrabího Prokopa Lucemburského dva měsíce bezúspěšně obléháno vojsky rakouského vévody Albrechta IV. a uherského krále Zikmunda. V husitských válkách v první polovině 15. století zůstalo město katolické a prokrálovské. Smrtí Zikmunda Lucemburského zde v roce 1437 vymřela dynastie Lucemburků.\n\nPo bitvě na Bílé hoře se ve městě v roce 1628 konal zemský sněm, na němž bylo pro Moravu vyhlášeno obnovené zřízení zemské, uzákoňující dědičnost Habsburků na českém trůnu a rekatolizaci. Roku 1645, za třicetileté války, dobyli zchudlé Znojmo během tří dnů Švédové pod velením generála Lennart Torstensona (1603–1651).\n\nKoncem 17. století bylo město postiženo velkou epidemií moru, která si vyžádala téměř 800 obětí. Znojmo zasáhly i napoleonské války, poprvé v roce 1805, kdy tudy prošli Rusové i Francouzi před bitvou u Slavkova, a podruhé roku 1809, kdy se v blízkosti Znojma odehrála bitva mezi rakouskými a francouzskými vojsky, známá jako bitva u Znojma. Znojemský hrad ztratil po porážce Turků u Vídně roku 1683 svůj strategický význam a ve zpustlém stavu jej císař Josef I. rozdělil: vnitřní hrad udělil jako léno Koruny české Maxmiliánovi Františkovi z Deblína a jeho bratrovi, kteří na troskách paláce vystavěli barokní zámek. Vnější hrad byl předán městu Znojmu, které zde založilo pivovar. Po vymření Deblínů (1784) připadl zámek zpět koruně. Císař Josef II. zde roku 1787 umístil vojenskou nemocnici. Po roce 1865 tu byla vojenská kasárna, až v roce 1910 jej začalo využívat znojemské městské muzeum (dnes Jihomoravské muzeum ve Znojmě). Z původního hradu se zachovala pouze románská rotunda sv. Kateřiny, mocná obvodní hradba a gotické sklepení vnitřního hradu. Do roku 1892 stála u vstupu do vnějšího hradu z předhradí takzvaná \"Loupežnická věž\".\n\nDalší rozvoj města Znojma nastal v 18. a 19. století v souvislosti s vybudováním císařských silnic do Brna, Prahy a Vídně, vybudováním propojovací Státní dráhy Vídeň–Hrušovany nad Jevišovkou–Brno s odbočkou na Znojmo (1870) a zejména Severozápadní dráhy Vídeň–Znojmo–Jihlava–Nymburk–Praha/Děčín (1871). Výstavba dráhy dala podnět k vypracování nadčasového, velmi kvalitního regulačního plánu, podle kterého se město začalo velmi rychle rozšiřovat, zejména směrem na východ k Novosadům, k údolí potoka Lesky a k novému nádraží. Na okružní silnici vzniklo zajímavé hvězdicové Mariánské náměstí, inspirované pařížským Place de l'Étoile. Výstavba dráhy umožnila rozvoj znojemského zelinářství a sadovnictví. Znojemská okurka se stala pojmem i v zahraničí.\n\nNalezení ložisek kaolinu přispělo k rozvoji keramického průmyslu ve městě. Keramická továrna Aloise Klammertha (+1878) od roku 1851 vyráběla hnědě glazovanou keramiku, bílou sanitární keramiku i fajáns. Nejvyššího rozkvětu dosáhla za spolupráce s vídeňskými výtvarníky z Uměleckoprůmyslové školy v 70. letech.\n\nByly zakládány četné parky, stavěly se nové školy, Albrechtova kasárna (později Žižkova), městská vodárna, židovská synagoga (1888), městské divadlo (1900), evangelický kostel či krajský soud s věznicí (1913–1919, dnes zde sídlí soud okresní).\n\nSlibný rozmach města umrtvila první světová válka. Při rozpadu Rakousko-Uherska na podzim 1918 se Znojmo stalo centrem separatistického regionu Německé jižní Moravy, který se vzepřel připojení k nově vzniklému Československu a s odvoláním na Wilsonem deklarované právo sebeurčení vyhlásil sounáležitost s Německým Rakouskem. Teprve vojenskou intervencí 16. prosince 1918 bylo Znojmo s okolím obsazeno československými jednotkami. Následoval mohutný příliv českého úřednictva do města a s tím související odchod části Němců, zejména z řad inteligence. Tak byla dosavadní majorita Němců ve městě vyrovnána na poměr 1:1. V roce 1920 byl starostou města zvolen první Čech – Dr. Josef Mareš. Díky jeho uvážlivé politice širokého konsensu se podařilo soužití mezi oběma národnostmi ve městě udržet v klidných mezích. Město tehdy oficiálně navštívil prezident republiky Tomáš Garrigue Masaryk. Rozvoj města v meziválečném období byl i nadále díky masivní výstavbě obytných domů dynamický, přesto se město začalo poprvé ve své historii potýkat se syndromem města na periferii. Vznik celní hranice mezi ČSR a Rakouskem, redukce provozu na Severozápadní dráze a další centralistická opatření pražské vlády do značné míry omezily vývoz tradičních znojemských komodit do rozlehlé spádové oblasti v okolí Vídně a přispěly ke zchudnutí značné části obyvatel Znojma. Tento aspekt přispěl k silné radikalizaci německého obyvatelstva, zejména po vzniku Sudetoněmecké strany.\nMnichovskou dohodou z podzimu 1938 bylo Znojmo připojeno k hitlerovské Třetí říši. To vyvolalo exodus značné části Čechu, Židů a německých antifašistů ze Znojma do okleštěného zbytku republiky. Židovská synagoga byla uzavřena a později zbořena. Ve Znojmu žilo před válkou (1930) 675 osob židovského původu. Dne 4. srpna 2016 byly ve městě položeny první znojemské kameny zmizelých, tak zvané stolpersteine pro oběti holokaustu.\n\nS koncem druhé světové války na jaře 1945 bylo Znojmo poškozeno několika nálety sovětských a amerických bombardérů. Přímý zásah dostala budova staré radnice, velké škody utrpělo vlakové nádraží. Německá branná moc město opustila těsně před příchodem Rudé armády (8. května 1945). S příchodem Sovětů a obnovením československé státní moci došlo k divoké fázi odsunu německého obyvatelstva z města. První vlaky po obnovené trati z vnitrozemí přivážely stovky českých novousedlíků. Později, ve fázi organizovaného odsunu, bylo německé obyvatelstvo internováno v prostoru nuceného pracovního tábora na Pražské třídě (dnes areál Policie ČR). Ve městě také v letech 1945–1948 zasedal mimořádný lidový soud. Během vlakových transportů v roce 1946 bylo odsunuto do amerického okupačního pásma v Německu na 15 tisíc znojemských Němců. Nové obyvatelstvo přicházelo zejména z oblasti Českomoravské vrchoviny a také z Hané, Valašska a Slovácka. Jednalo se o největší etnickou proměnu v dějinách města od 13. století.\n\nV parlamentních volbách v roce 1946 zvítězila ve Znojmě na celé čáře kandidátka Komunistické strany Československa. Po komunistickém převratu v únoru 1948 došlo k postupnému uzavření hranic s Rakouskem. Znojmo se stalo tzv. hraničářským městem, „hrází proti imperialismu“. Ve středu 21. srpna 1968 zaplavily dnešní Masarykovo náměstí sovětské tanky T 54 s bílými invazními pruhy.\n\n\nSoučástí města byly dříve i obce Dobšice, Dyje, Kuchařovice, Nový Šaldorf-Sedlešovice a Suchohrdly, které dnes tvoří Svazek obcí Znojemsko.\n\nVe městě Znojmě se nachází mnoho památek, z nichž jsou některé zapsány i do seznamů kulturních památek ČR. Samotné město Znojmo je městskou památkovou rezervací, ve městě se nachází i Národní kulturní památka České republiky – rotunda svaté Kateřiny z 12. století, ta je památkově chráněna z důvodu zachovalých nástěnných maleb z roku 1134, jež zobrazují přemyslovskou rodovou pověst a podobizny vládnoucích přemyslovských knížat a králů a také podobizny moravských údělných knížat. Mimo tuto NKP ČR se ve městě nachází i 216 nemovitých kulturních památek Česka. Mezi nejznámější tyto památky patří znojemské kostely, Loucký klášter a další bývalé kláštery, různé měšťanské domy a další památky. Mezi další významnější památky patří i znojemský hrad nad údolím Gránického potoka, rozsáhlé několikapatrové Znojemské podzemí z 13. až 17. století, Sealsfieldův kámen položený k památce spisovatele Charlese Sealsfielda či Znojemská radniční věž postavená Mikulášem ze Sedlešovic. Z městských domů vynikají např. Althanský, Daunův nebo Ugartův palác.\n\nRadnice města Znojma nabízí na svých stránkách iniciativu \"77 divů Znojma\", jež má podporovat turistický ruch a zobrazovat tak památky dělené do několika skupin, tyto památky jsou prezentovány na různých veletrzích cestovního ruchu či v městských tiskovinách. Rozvoji turistického ruchu po krajině i po památkách ve Znojmě a okolí také napomáhají různé cyklostezky či vinné stezky, město Znojmo podporuje několik projektů k rozvoji turistického ruchu. Ve městě Znojmě se nachází 7. zastavení trojstátní trasy poutních míst nazvané Kristkova podyjská glyptotéka.\n\nV blízkosti historického jádra města se nachází hráz vodní nádrže Znojmo.\n\nUvnitř kláštera klarisek stávala Loretánská kaple, založená roku 1713. Po josefínských reformách byl klášter zrušen a Santa Casa roku 1829 zbořena.\n\nV roce 2005 vznikl Hudební festival Znojmo, který se od té doby rozrůstá a prodlužuje. Každý ročník je zaměřen na jiného skladatele a s tím souvisí i obměna podtitulů festivalu (Na Händela Bacha, (ne)vinná degustace Mozarta, Ludwig wein Beethoven, In vino Vivaldi). V roce 2008 vznikl jako součást Hudby Znojmo další festival, Znojmo Jazz Fest a v roce 2009 následoval VOC festival Znojmo s podtitulem „dny folkloru a originálních znojemských vín“.\n\nKaždý rok probíhá Znojemské historické vinobraní, spojené s prodejem burčáku a kulturními atrakcemi po celém městě. Vinobraní se pravidelně účastní asi 80 tisíc návštěvníků.\n\nZakladatelem prvního Znojemského historického vinobraní byl v roce 1966 František Koukal. Městská slavnost připomíná návštěvu Jana Lucemburského, který do města přijel v roce 1327 zapít zdařilé státnické jednání ve Vratislavi. Město pro něj nachystalo bohatý program, jehož části mohou návštěvníci zhlédnout. Tradiční vinobraní bylo v roce 1974 přerušeno komunistickým režimem a k jeho obnovení došlo až v 90. letech 20. století.\n\nKaždým rokem vinobraní přiláká desetitisíce návštěvníků, kteří nepřijíždějí pouze za vínem nebo burčákem, ale také za kulturním programem, kterému korunuje průvod krále Jana Lucemburského s jeho chotí a dvořany.\n\nZnojmo je proslulé nakládanými okurkami, v originálním sladkokyselém a kořeněném nálevu, jejichž pěstování na Znojemsku zavedl roku 1571 loucký opat Jiří II. Ty jsou také přísadou lokálních specialit, kterými jsou např. Znojemská roštěná či Znojemský guláš.\n\nDíky příhodným klimatickým podmínkám se ve městě daří vinařství a ovocnářství. Dnes se město stalo opětovně centrem vinařství a cílovým místem milovníků přírody, a to zejména zásluhou nově vzniklého Národního parku Podyjí. Znojmo je vinařskou obcí ve Znojemské vinařské podoblasti (viniční tratě Kraví hora, Načeratický kopec, Pod lesem, Třešňovka, Hajden, U sv. Urbana, Horní Leska, Křivánky, Za křížem, Gránice, Rajská zahrada, Lajtny).\n\nVe městě působí dva velké sportovní celky, a to fotbalový klub 1. SC Znojmo založený v roce 1953 a hrající Moravsko-slezskou fotbalovou ligu (MSFL), a úspěšný klub ledního hokeje Orli Znojmo hrající od sezony 2011/12 mezinárodní rakouskou hokejovou ligu. Mezi historicky nejstarší a tradiční sporty patří basketbal. V současné době se veškerá činnost tohoto oddílu soustřeďuje do TJ Znojmo, oddíl basketbalu a zaměřuje se především na práci s mládeží. Dalším významnějším klubem ve Znojmě je florbalový TJ Znojmo Laufen CZ, který v letech 2008–2010 a 2017–2019 hrál nejvyšší soutěž mužů a od roku 2019 hraje 1. ligu. Klubem, který hraje extraligu a má základnu ve Znojmě, je i korfbalový klub TJ Znojmo, oddíl korfbalu. Ve městě působí také dva vodácké oddíly, a to TJ Znojmo – Oddíl kanoistiky a Vodácký oddíl Neptun. Vodácký oddíl Neptun provozuje od roku 2010 Centrum volnočasových aktivit Stará Vodárna, a to v rámci dotačního programu Evropské unie.\n\nOd roku 2009 ve Znojmě také působí tým amerického fotbalu TJ Znojmo Knights, který je od roku 2012 členem ČAAF.\n\n\n\n\n\n"}
{"id": "22460", "url": "https://cs.wikipedia.org/wiki?curid=22460", "title": "Trh (ekonomie)", "text": "Trh (ekonomie)\n\nTrh je v ekonomice prostor, kde dochází ke směně statků a služeb. Původně byl trh vyhrazené místo, kde se v pravidelných intervalech scházeli lidé, aby navzájem směňovali (tržiště). Protože barter je v rozvinuté ekonomice spíše vzácností, obvykle hovoří o trhu nějaké komodity či služby (trh s obilím, trh s ropou, elektronikou apod.) a není třeba uvádět, za jaké zboží jsou tyto komodity a služby směňovány, jde totiž obvykle o směnu za peníze.\n\nDojde-li k obchodu, nabízející získává za své zboží od poptávajícího nějakou sumu, kterou pak může na jiných trzích užít k získání statků a služeb, které si skutečně přeje. Směna je tedy typicky nepřímá, sestává ze dvou kroků, z prodeje na prvním trhu a nákupu na druhém.\n\nNa trhu se setkávají nabízející, kteří chtějí směnit za peníze, a poptávající, kteří za ně chtějí získat nějaké nové zboží. Cílem prodejců je maximalizace ceny, zatímco kupující si přejí pravý opak, cenu co nejnižší. Na trhu se tyto protichůdné zájmy střetávají, k transakci dojde pouze v případě, že obě strany jí získávají (jde o dobrovolnou směnu). Nabízející si musí cenit obnosu, který mu kupující nabízí, více než prodávaného zboží. Naopak kupující musí preferovat dané zboží před smluvní částkou peněz. Jestliže jsou obě podmínky splněny, pak dojde k obchodu.\n\nKupující z nabídek, které jsou mu známy, vybere tu nejlevnější. Čím přesněji tedy zná prodejní ceny různých nabízejících, tím se zvyšuje jeho šance nakoupit výhodně. Naopak prodávající se pokouší dosáhnout nejvyšší ceny. S růstem ceny se však snižuje jeho šance prodat své zboží. Všechny trhy tedy vykazují tendenci směřovat k jediné ceně. Ta by byla ustavena v případě, že by kupující dokonale znali nabídku a žádný prodávající by se tedy nemohl dovolit žádat víc než jeho konkurenti.\n\nVolný trh lze rozdělit na dvě části, které od sebe nemusí jít vždy jednoznačně rozlišit:\n\nNa trhu spotřebních statků nabízejí výrobci finální zboží a služby, zatímco individuální spotřebitelé tyto statky poptávají. Zakoupené zboží je přímo spotřebováno a neslouží k další výrobě.\n\nTento trh nemusí být pro běžného spotřebitele natolik zřejmý, jako je tomu v předchozím případě. Na trhu výrobních faktorů tvoří poptávku firmy, poptávající pracovní sílu a kapitálové statky a nabídku lidí, tedy pracovní síla, a opět firmy nabízející jiné kapitálové statky. Zakoupené zboží či práce je využíváno k další výrobě.\n\nV ekonomice rozlišujeme následující druhy trhů:\n\nTrh se ustaví vždy tam, kde jednotliví aktéři mohou svobodně sledovat svůj zájem, tedy všechny směny jsou pouze dobrovolné (k jednotlivé směně dojde tehdy, pokud jde pro obě strany výhodná) a tam, kde existují vlastnické tituly, práva disponovat s konkrétním majetkem. Splnění žádných dalších podmínek už není třeba.\n\nPo většinu historie autority do fungování trhu nějakou měrou zasahovaly, často i velice hrubě. Důsledkem každé takové intervence však je snížení užitku některých, kteří na trhu obchodují. Regulace cen například vede k přebytkům či nedostatkům zboží. Regulace podmínek, za kterých smí dojít ke směně, způsobuje, že někteří účastníci nebudou uspokojeni. Pokud třeba vláda zakáže půjčovat peníze na úrok od jisté meze výše, protože to označí za amorální lichvu, někteří lidé si nebudou moci půjčit peníze, které by potřebovali, odejdou s nepořízenou. Na trhu práce například minimální mzda způsobuje nezaměstnanost submarginálních pracujících, tedy takových, jejichž mezní produkt práce je nižší než předepsaná minimální mzda.\n\nNikdo si je nemůže dovolit zaměstnávat, protože by jim byl nucen dát více, než kolik jejich práce skutečně stojí. Stejně jako regulace působí pro některé negativně i subvence. Všichni daňoví poplatníci jsou pak nuceni platit za produkci, kterou si ani nemusejí přát koupit. Konkurence je omezena. Podobně udělení výsadního privilegia, monopolu omezuje soutěž a zvyšuje ceny pro spotřebitele.\n\nV tržním prostředí je nabídka řízena poptávkou. Je-li po nějakém produktu, zboží, komoditě, službě, lidském zdroji dlouhodobá poptávka, pak se pro něj dříve či později vytvoří (alokuje) nabídka. (Pro tzv. „černý trh“ to neplatí o nic méně.) Klesne-li později tato poptávka (například proto, že je již nasycena), dříve či později dojde k tomu, že nejméně úspěšný ze subjektů nabízejících toto zboží nebo službu bude nucen s nabídkou skončit nebo se přeorientovat na něco jiného. Nabídka sleduje poptávku ve složitém diferenciálním vztahu s mnoha faktory, ale vždy se snaží poptávku nasytit v té míře, v jaké je „hlad“ po daném zboží či službě.\n\nProto například v centru velkých měst může existovat několik bufetů, směnáren, restaurací nebo hospod (subjektů nabízejících stejné zboží) doslova jedna vedle druhé, zatímco v malé obci by v případě existence dvou obchodů se stejným zbožím musel ten méně podnikatelsky úspěšný dříve či později vyhlásit bankrot. Princip sledování poptávky nabídkou a zejména vytváření nabídky na základě poptávky, se nazývá alokace trhu.\n\nExistují různé praktiky trhu, které mohou vyvolávat dojem, že jde o diskriminaci. Je to například cena nabízená na základě informací o kupujícím. I kvalita se přizpůsobuje podle kupujícího či oblasti (například tzv. český trh). Jde nejen o potraviny ale i o služby. Jsou i snahy o dvourychlostní trh na politické úrovni. Přesto existují tendence o rovnost trhu jakou je například síťová neutralita.\n\n\n\n"}
{"id": "22461", "url": "https://cs.wikipedia.org/wiki?curid=22461", "title": "Přístav", "text": "Přístav\n\nPřístav je soustava ploch a zařízení, nacházející se na vhodném místě břehu řeky nebo moře. Jeho účelem je umožnit bezpečné kotvení, manipulaci s plavidly, zajištění snadné nakládky a vykládky zboží a naloďování a vyloďování osob a dopravu zboží a osob dál do vnitrozemí. Základní stavbou přístavu je přístavní molo.\n\nPodle umístění se dělí přístavy na říční a námořní. Námořní přístavy jsou přizpůsobeny k přijímání větších lodí. Říční přístavy přijímají lodě, jejichž velikost i ponor jsou omezeny ostatními stavbami na řekách.\n\nČeské právní předpisy obsahově rozlišují pojmy přístav, přístaviště, překladiště, vývaziště a kotviště.\n\nNa české vnitrozemských vodních cestách se nachází několik přístavů. Přístavy se dělí na veřejné a neveřejné; přístav může mít též ochrannou funkci, která má zajistit bezpečné stání nebo stání při povodních či zámraze nebo chodu ledu. Povolení k provozování přístavu uděluje Plavební úřad. Veřejné přístavy jsou evidovány v systému říčních informačních služeb.\n\nV Praze jsou veřejné přístavy v Libni a na druhé straně řeky v Holešovicích, na Smíchově a v Radotíně. Další přístavy jsou na Labi v úseku mezi Mělníkem a Hřenskem. Protože se ale v ČR provozuje jen říční plavba, jejich význam je relativně malý. Nezanedbatelným elementem je také skutečnost, že Česká republika doposud výrazně nepokročila při realizaci plavebních stupňů Přelouč a Děčín, které by umožnily trvalejší splavnost řeky Labe.\n\nČeská republika se zavázala k rozvoji vnitrozemských vodních cest, jejichž součástí jsou i přístavy, např. v nařízení TEN-T nebo dohodě AGN.\n\n\n"}
{"id": "22465", "url": "https://cs.wikipedia.org/wiki?curid=22465", "title": "Mariánské Lázně", "text": "Mariánské Lázně\n\nMariánské Lázně ( ) jsou město v okrese Cheb v Karlovarském kraji, 27 km jihovýchodně od Chebu. Město má rozlohu 51,78 km². Žije zde  obyvatel. Mariánské Lázně jsou nejmladší z proslulého trojúhelníku západočeských lázeňských měst.\n\nMísto, na kterém dnes leží druhé největší lázeňské město v Čechách, Mariánské Lázně, bylo v dávných dobách plné bažin a zcela pusté.\n\nŠlechtic Hroznata založil v roce 1197 premonstrátský klášter v osadě Teplá, pod jehož správu patřilo i území dnešních lázní. Mniši byli také první, kteří zaznamenali slaný pramen ve svých lesích a dokonce se zde snažili odpařováním získávat sůl. Tato sůl byla později úspěšně prodávána jako projímadlo.\n\nO léčivých účincích minerálních vod mezitím začaly kolovat různé zvěsti a k pramenům zamířili první nemocní. Klášterní představitelé pak nechali vyčistit prameny a upravit cestu k nim. První pokusy založit lázně se však nepodařily. Místní obyvatelé lázním nedůvěřovali. Za vlády císařovny Marie Terezie byly minerální vody opět analyzovány a v tomto období se také poprvé objevuje název \"Marienbad\".\n\nO vznik lázní se významně zasloužil doktor Johann Josef Nehr – klášterní lékař, který v roce 1779 přesvědčil opata a několik mnichů, aby zkusili lázeňskou kúru. Zjistil poté, že voda v nepatrném množství několikrát denně podávaná upravila trávení, povzbudila chuť do jídla a přinesla opatovi a mnichům osvěžující spánek. Klášter však musel bojovat o získání potřebných povolení ke stavbě lázeňské budovy až do roku 1786. V roce 1812 byl Marienbad vyčleněn jako samostatná obec z dosavadní obce Úšovice a v roce 1818 získal status lázeňského místa.\n\nNázev Marienbad získaly podle první lázeňské budovy postavené u Mariina pramene. Tento pramen byl dávno předtím kvůli pronikavému zápachu nazýván \"Smradlavý\", svůj dnešní název však dostal podle Mariánského obrazu, který blízko pramene údajně připevnil voják vracející se z války jako poděkování za to, že si zde vyléčil svá zranění. O další rozvoj lázní se zasloužil tepelský opat Karel Kašpar Reitenberger, který počátkem 19. století začal s výstavbou lázeňských domů a pavilonů.\n\nV roce 1820 navštívil Mariánské Lázně německý básník Johann Wolfgang Goethe, který sem zavítal ještě dvakrát a prožil zde v roce 1823 svůj pozdní milostný román s mladou šlechtičnou Ulrikou von Levetzow. Byl velmi nadšen zdejšími přírodními podmínkami a povzbuzoval opata Reitenbergera, aby nepolevoval ve výstavbě lázeňských domů. Také doporučil zdejším lékařům, aby kromě tradiční lázeňské péče prosazovali moderní léčebné metody. Přítomnost Goetheho v Mariánských Lázních měla velmi příznivý dopad na návštěvnost. Lázně začala navštěvovat majetnější klientela.\n\nOperní skladatel Richard Wagner našel v Mariánských Lázních klid a inspiraci. Pracoval zde na dvou významných operách, a to \"Lohengrin\" (v létě 1845) a \"Mistři pěvci norimberští\".\n\nV roce 1897 poprvé do Mariánských Lázní zavítal budoucí britský panovník Eduard VII. Co rozhodlo, že princ navštívil právě tyto lázně, není známo. Avšak hned při první návštěvě si Eduard, vystupující pod titulem vévoda z Lancasteru, Mariánské Lázně zamiloval a celkově sem zavítal devětkrát. Britský král obrátil světovou pozornost na Mariánské Lázně, které se každou sezónu proměňovaly, aby dokázaly pojmout stále větší počet hostů. Většina budov byla v tomto období přestavěna a rozšířena a neustále se otevíraly nové hotely.\n\nMariánské Lázně se staly také dějištěm několika politických jednání. V září 1899 se zde rozhodovalo v záležitostech předcházejících vzniku búrské války v jižní Africe. Dne 16. srpna 1904 se v hotelu Nové Lázně sešli při oficiálním setkání císař František Josef I. a britský král Eduard VII. V dalších letech zde proběhla jednání mezi Británií a Ruskem či Bulharskem. Král Eduard VII. zemřel v roce 1910, poté následovalo období první světové války a další rozvoj lázní byl pozastaven.\n\nPo první světové válce a vzniku Československa se do lázní opět vrátili hosté. Prudký růst dopravy přilákal další návštěvníky a lázně musely řešit ubytovací problémy. Záhy však přišla ekonomická krize, která další rozvoj města opět zastavila. Druhá světová válka naštěstí město téměř ušetřila a tak lázeňský ráz města zůstal zachován. Během tzv. Křišťálové noci roku 1938 byla nacisty zničena židovská synagoga. Pozemek po zničené synagoze na Hlavní třídě zůstal prázdný až do dnešní doby.\n\nPo poválečném odsunu německých obyvatel a po výměně obyvatelstva se Mariánské Lázně staly zčásti chátrajícím městem. Výraznější obrat nastal až po roce 1989 a od té doby došlo k velkému pokroku v oblasti revitalizace budov. Významný bývalý např. hotel \"Lesní mlýn\" (později ozdravovna ROH \"Donbas\") s tradicí od roku 1833, který po letech chátrání a změnách majitelů získali 8. srpna 2018 noví majitelé, kteří ihned započali s rekonstrukcí a objekt již částečně zpřístupnili. Některé historické lázeňské budovy však zůstávají opuštěny dodnes, jako například lázeňský komplex \"Kavkaz\" na Goethově náměstí, ve kterém pobýval britský král Eduard VII. V případě architektonicky významného hotelu \"Halbmayr Haus\" (později \"Rozkvět)\" vybudovaného na Mírovém náměstí došlo po delším chátrání v roce 2014 k vyhoření objektu a v následujícím roce i k jeho demolici.\n\nMariánské Lázně pravidelně navštěvovalo mnoho významných hostů, kteří se zasloužili o jejich věhlas ve světě.\n\n\nMěsto dnes opět žije především lázeňstvím a cestovním ruchem. Mezi další ekonomická odvětví patří zemědělství, lesnictví a potravinářství (velmi známé jsou Lázeňské oplatky od firmy Opavia).\n\nMariánské Lázně leží přímo na železniční i silniční trase Plzeň – Cheb, což umožňuje dobré spojení se světem. V Mariánských Lázních, v místní části Skláře je také bývalé letiště, které za doby největší slávy fungovalo jako spojení s Ruskem, ale po únosu letadla v 70. letech 20. století bylo letiště uzavřeno. Dnes slouží pro rekreační účely a pro podnikání vyhlídkových letů nad městem.\n\nDominantou Mariánských Lázní jsou především lázeňské parky, díky kterým město patří mezi nejkrásnější zahradní města v Evropě. O tyto přírodní skvosty se postaral Václav Skalník, který zde byl zaměstnán tepelským klášterem jako zahradní architekt. Velmi významnou stavbou v městě je Kolonáda Maxima Gorkého z let 1888–1889 (dle projektu architektů Miksche a Niedzielského). Litinová konstrukce byla odlita v železárnách Blansko. Unikátní výzdoba – dřevěný kazetový strop a nástropní fresky – pocházejí z roku 1979, jejich autorem je akademický malíř Josef Vyleťal. Na lázeňské promenádě lze také najít Zpívající fontánu, která každou lichou hodinu hraje jednu z mnoha známých a slavných skladeb, ve večerních hodinách je hudba doplněna světelnými efekty.\n\nV bohatém kulturním životě současných Mariánských Lázní dominuje činnost nejstaršího symfonického orchestru v českých zemích založeného roku 1821 – Západočeského symfonického orchestru Mariánské Lázně.\n\nMěsto se nachází v údolí jižně od CHKO Slavkovský les. Parky v centru města protéká ze severu na jih Úšovický potok, který je veden v regulovaném korytě. V jedné části města je sveden do tunelu pod zástavbu. Z východních svahů do města přitéká také Pstruží potok.\n\nKlima ve městě a v okolí ovlivňuje vyšší nadmořská výška a poloha výrazně na západě, tedy blíže k oceánskému podnebí. Léta zde bývají relativně chladnější a vlhčí, zimy jsou středně studené. Průměrná roční teplota je +6,4 °C, přičemž v nejteplejším měsíci červenci je to +16 °C a v nejchladnějším lednu -3,1 °C. Tyto údaje jsou dlouhodobými průměry za léta 1901–1950. Délka slunečního svitu je 1670 hodin ročně. Roční srážky činí 702 mm, což je na horní hranici celorepublikového průměru. Jednoznačně zde převažují západní větry, které tvoří 46 % proudění. Naopak nejméně, cca 5 %, proudí vzduch během roku ze severu. Vliv na mikroklima má velké množství parků a lesů jak ve městě, tak v blízkém okolí. Stromy čistí vzduch, regulují vlhkost, zmírňují extrémy a obohacují vzduch kyslíkem.\nZdejší květenu zkoumal při svých návštěvách i Johann Wolfgang von Goethe. Roku 1835 připravil saský princ Friedrich August II. herbář, jenž zachycoval 512 druhů rostlin. Na jeho vztah k přírodě odkazuje i pamětní deska osazená do balvanu v Malém Švýcarsku.\n\nKe zdejším rostlinám patří lýkovec jedovatý, vřesovec pleťový, podběl léčivý či plicník lékařský. Nalézt lze i prvosenku vyšší, samorostlík klasnatý, rozchodník skalní, orlíček obecný či konvalinku vonnou. Ke chráněným druhům zdejší flóry patří vstavač plamatý, kosatec sibiřský, náprsník červený nebo upolín evropský. Okolí města zamořuje z kynžvartského zámku vycházející bolševník velkolepý, jehož jedinci dosahují výšky i čtyř metrů.\n\nPodrosty lesů tvoří vřesovec pleťový, zimostrázek alpinský, kociánek dvoudomý nebo endemický rožec kuřičkolistý. Vyskytuje se tu také prha arnika, která bývala ve znaku chráněné krajinné oblasti Slavkovský les, dále silenka nadmutá, sleziník netíkový, hadcový i nepravý, vratička měsíční či brusinka a třtina rákosovitá.\n\nPod vrchem Martinovem bývala před druhou světovou válkou malá botanická zahrada.\n\nV okolí města se vyskytuje jelen lesní, srnec obecný nebo prase divoké. Objevuje se tady také jelen sika východní, daněk skvrnitý, jezevec lesní či veverka. Nad krajinou létá káně lesní, poštolka obecná, výr velký, kulíšek nejmenší či sýc rousný. Býval zde i tetřev hlušec. V okolí vod se vyskytuje skorec vodní nebo ledňáček říční. Na zimu sem ze severu přilétá přezimovat brkoslav severní. Vyskytuje se zde také čejka obecná, křivka obecná či strakapoud velký. Ve vodách žije kapr obecný, štika obecná a vzácně cejn, jelec tloušť, maréna velká, siven americký a z Ameriky dovezený pstruh duhový.\n\nPoslední medvěd byl zastřelen v kynžvartských lesích roku 1698, ale přesto je po těchto zvířatech pojmenováno několik míst, například Medvědí pramen či Medvědí doupata.\n\nV širším okolí Mariánských Lázních vyvěrá na 100 minerálních pramenů s obsahem oxidu uhličitého a minerálních solí, z nichž je zachyceno a využíváno 53 pramenů. Jedná se především o studené železnaté kyselky, odlišného chemického složení. K pitným kúrám se používá těchto šest hlavních pramenů: Křížový, Rudolfův, Karolinin, Lesní, Ambrožův a Ferdinandův. Mariin pramen, který dal městu název, je pouze vývěr plynu – oxidu uhličitého. Prameny a jejich léčivé účinky byly známy dávno před založením lázní obyvatelům okolních vesniček. K dalším pramenům Mariánských Lázní patří: Alexandřin, Antonínův, Balbínův, Hamelika, Medvědí, Pirátův, Prelátův, Myší, Srnčí a Vlčí prameny.\n\nPočátkem 17. století se zdejší prameny začaly stáčet do sudů a vozit ke koupelím do okolních klášterů v Teplé, Chotěšově, Kladrubech či Plasích. Tyto vody se podle kláštera v Teplé označovaly „tepelské kyselky“. O dvě stě let později, na začátku 19, století, se začaly mariánskolázeňské prameny stáčet a exportovat. Prvními byly prameny Křížovka a Ferdinandka, jež pak následoval také Lesní pramen. Roku 1818 se stáčelo za rok 75 tisíc džbánků a místní vody se exportovaly do vzdálených měst. V Praze a Vídni navíc ještě vznikly jejich sklady. Postupně začal vývoz i do Německa, například do Výmaru, kde ji roku 1820 pil i J. W. Goethe.\n\nMinerální voda se stáčela do kameninových džbánků o objemech od 20 do 35 uncí, které byly doplněny oušky. Ty se nejprve vyráběly v Chebu, dále v Kynšperku a Lorettu u Chebu. Roku 1823 si tepelský klášter otevřel vlastní výrobnu ve Sklářích u Mariánských Lázní, kam potřebnou surovinu dovážel z Loretty. Jednotlivé džbánky nejdříve hrnčíři vytočili na kruhu, následně se nechaly uzrát, opatřily se razítkem s nápisem „Marienbad“ a znakem tří paroží, což byl emblém kláštera v Teplé, a nakonec se vypálily v peci, do níž se jich najednou vešlo 4 až 12 tisíc. Pak ještě pozvolna několik dní chladly.\n\nPřed naplněním minerálkou se džbánky vymyly, vyzkoušela se jejich vodotěsnost a ty, které nevyhověly, se ihned rozbily. Při plnění se džbánky uchopily kovovými kleštěmi a u pramene se ponořily do nádoby s minerální vodou. Po naplnění se hrdlo džbánku uzavřelo vyvařenou korkovou zátkou, jež se do džbánku ručně natloukla palicí. Pak se korek ořízl. Následně se hrdlo překrylo kusem ovčí kůže nebo měchuřiny, převázalo se nití, ponořilo do horké smoly a pečetidlem orazilo značkou s ročníkem. Při balení se skládaly do beden, do nichž se jich vešlo až 72, případně se nakládaly přímo na vůz a prokládaly se slámou nebo mechem.\n\nDo roku 1840 se vyvezlo asi šest milionů džbánků s vodou. Kolem roku 1845 činil jejich roční počet téměř 600 tisíc.\n\nOd roku 1850 se hrdlo džbánků začalo překrývat také cínovou kapslí. Postupně se začaly využívat také skleněné lahve, jež se vyráběly z tmavého hyalitového skla. Jejich uplatnění ale bylo s ohledem na jejich cenu pozvolné. Až po roce 1872 vytlačily lahve kameninové džbánky úplně. Lahve se sice označovaly papírovými etiketami, nicméně ale se ale objevovaly obavy z jejich falšování a možných záměn. Kyselky Křížovka a Ferdinandka dosahovaly v polovině 19. století takového věhlasu, že se dočkaly i oficiálního napodobení, a to v drážďanských lékařských ústavech Friedricha Adolpha Augusta Struveho (1781–1840).\n\nPodle sčítání z roku 1921 zde žilo v 442 domech 6 909 obyvatel, z nichž bylo 3 900 žen. 320 obyvatel se hlásilo k československé národnosti, 6 131 k německé a 67 k židovské. Žilo zde 6 183 římských katolíků, 197 evangelíků, 1 příslušník Církve československé husitské a 495 židů. Podle sčítání z roku 1930 zde žilo v 512 domech 7 202 obyvatel. 518 obyvatel se hlásilo k československé národnosti a 6 310 k německé. Žilo zde 6 479 římských katolíků, 179 evangelíků, 39 příslušníků Církve československé husitské a 405 židů.\n\nMěsto je tvořeno šesti místními částmi, a sice Hamrníky, Chotěnov-Skláře (tvořenou Chotěnovem a Skláři), Kladská, Stanoviště, Úšovice a Mariánské Lázně. Každá z částí tvoří samostatnou základní sídelní jednotku a celé město vytváří čtyři katastrální území pojmenovaná Chotěnov u Mariánských Lázní, Mariánské Lázně, Stanoviště u Mariánských Lázní a Úšovice.\n\nNynější území Mariánských Lázní dříve patřilo k obci Úšovice, která byla jednou z nejvýznamnějších obcí tepelského okresu.\nMariánské Lázně o rozloze 772 hektarů byly z Úšovic vyčleněny po roce 1818.\n\nPo vybudování železniční trati a nádraží v roce 1872 dostalo nádraží v tehdejších Úšovicích název Mariánské Lázně. Kolem hostince Schönau (Šenov, později Šumava), postaveného v roce 1838, a v okolí vyrostly čtvrti Šenov, Bellevue, Nádražní čtvrť a Luft. 19. června 1886 byla podána okresnímu hejtmanství Teplá žádost o založení nového městečka Šenov, složeného ze čtvrtí Šenov, Nádražní, Luft a Hamrníky. Obecní zastupitelstvo v Úšovicích se k žádosti vyjádřilo zamítavě. Klášter Teplá se vyjádřil, že ke vzniku nové obce nemá námitek. Okresní výbor Teplá v roce 1887 zjišťoval na místě názory občanů a došel k závěru, že většina majitelů domů a pozemků v dotčené oblasti s navrhovaným odtržením od Úšovic nesouhlasila. Další návrh, zahrnující tentokrát již jen čtvrti Šenov a Nádražní čtvrť, byl podán 5. května 1887. Účetnictví Úšovic začal zkoumat Okresní úřad v Teplé i Zemský výbor v Praze, obec Úšovice však opět nesouhlasila. Když ani po třech letech nebyla žádost vyřízena, Šenovští změnili návrh a začali požadovat připojení Šenova k Mariánským Lázním, s čímž Mariánské Lázně souhlasily, obec Úšovice i tento návrh odmítla. Výnosem Zemského výboru v Praze ze 17. října 1893 byly čtvrti Šenov a Nádražní odtrženy od Úšovic a připojeny k Mariánským Lázním. Součástí Úšovic zůstaly čtvrtě Luft a Bellevue a osady Hamrníky a Stanoviště. Dnem 1. dubna 1895 Mariánské Lázně převzaly správu nového území a následně přečíslovaly domy, 8 let poté byla k nádraží zavedena elektrická dráha. Jméno čtvrti a zamýšleného městečka Šenov postupně upadlo v zapomenutí.\n\n15. října 1941 byly k Mariánským Lázním připojeny Henleinovým příkazem i Úšovice s osadami Stanoviště a Hamrníky, bylo však zachováno úšovické i hamrnické samostatné číslování domů. Po válce byl sice tento příkaz anulován, ale město Mariánské Lázně okamžitě požádalo o nové právní připojení Úšovic, které tak z hlediska dnešního práva nastalo v roce 1945. V šedesátých letech vznikl problém na novém sídlišti Panská Pole, jímž se proplétá klikatá katastrální hranice a systémy číslování domů se zde prolínají.\n\nSkláře nikdy nebyly katastrálně ani správně samostatné, vždy patřily pod Chotěnov. Některé ze zdejších četných samot byly v minulosti počítány pod Hamrníky (část Vysoká Pec s hamrnickým číslováním) a Stanoviště (7 domů z chotěnovským číslováním). Po druhé světové válce až do roku 1969 sídlil chotěnovský místní národní výbor ve Sklářích č. p. 21. Usnesením 15. řádné schůze městského národního výboru v Mariánských Lázních z 12. srpna 1969 byla dvojobec Chotěnov-Skláře připojena k Mariánským Lázním, k předání úřadu došlo 6. února 1971.\n\n1. ledna 1976 byla k Mariánským Lázním připojena obec Valy. 1. dubna 1976 byly k Mariánským Lázním připojeny Malá a Velká Hleďsebe, Klimentov, Zádub, Závišín, Ovesné Kladruby, Milhostov, Vysočany, Vlkovice a Martinov. Zároveň byla připojena osada Kladská, která patřila dříve pod Kynžvart. Po roce 1989 se obce připojené v roce 1976 opět odtrhly, součástí Mariánských Lázní však zůstala osada Kladská, ležící ve Slavkovském lese.\n\nZápadně od Mariánských Lázní je vedena silnice I/21. Samotným městem prochází silnice II/230, která ho spojuje s Bečovem nad Teplou na severovýchodě a Chodovou Planou na jihu, po níž na území města jezdilo dle sčítání provedeného v roce 2010 celkem 2527 vozidel za den. V jižních částech Mariánských Lázní z této komunikace odbočuje severním směrem silnice II/215, jež město spojuje s obcí Velká Hleďsebe. Na území města podle sčítání z roku 2010 projelo během dne po této silnici 9618 vozidel.\n\nMariánské Lázně leží na III. tranzitním koridoru železniční tratě Plzeň – Cheb. Vlastní stanice Mariánské Lázně prošla mezi lety 2008 a 2011 rekonstrukcí, včetně historické budovy. Na trati jezdí rychlíky Cheb – Plzeň – Praha a zpět v dvouhodinovém taktu. Dále zde odbočuje železniční trať Karlovy Vary – Mariánské Lázně, která umožňuje spojení s krajským městem. Zde zajišťuje dopravu společnost GW Train Regio se svými modernizovanými jednotkami řady 813. Na této trati, označené v jízdním řádu číslem 149, leží ještě zastávka Mariánské Lázně – město.\n\nV prosinci 2011 začalo do Mariánských Lázní každou sobotu jezdit také Pendolino Českých drah. Je určeno především lázeňským hostům, kteří se obvykle v sobotu střídají. Spojuje tak Mariánské Lázně nejen s Plzní a Prahou, ale také s Pardubicemi, Olomoucí a Ostravskem.\n\nOd roku 1902 jezdily v Mariánských lázních tramvaje, které byly v 50. letech minulého století nahrazeny trolejbusy. Po roce 2000 se debatovalo i o jejich zrušení. V současnosti není rušení v plánu, avšak názory na trolejbusový provoz se v městském zastupitelstvu i v samotném dopravním podniku různí, a proto se návrhy k nahrazení trolejbusů autobusy neustále vracejí. Nedávno bylo zakoupeno 5 nízkopodlažních trolejbusů s vlastním agregátem, umožňující jízdu i bez trakčního vedení. V roce 2009 došlo ke změně jak linek, tak tras zavedených spojů a k rozšíření dopravní obslužnosti do okolních vesnic a měst.\n\nMezi hotely Koliba a Krakonoš také jezdí kabinková lanovka, jejímž provozovatelem již ale není Městská doprava Mariánské Lázně, ale společnost Skiarea (nyní ve vlastnictví soukromé firmy \"Snowhill\").\n\nV blízkosti Mariánských Lázní postupně fungovala tři letiště. První, ve Velké Hleďsebi, i druhé, na panských polích, fungovaly jen krátce během 20. let 20. století. V roce 1927 bylo uvedeno do provozu letiště ve Sklářích, které fungovalo až do konce 20. století.\n\nPrvní letadlo proletělo nad městem 4. srpna 1912, kdy z louky u Polomu vzlétl aeroplán Blériot XI pilotovaný ruským aviatikem Slavorosovem.\n\nPo městu Mariánské Lázně byl pojmenován zaoceánský parník \"Marienbad\". Loď, kterou provozovala společnost Lloyd Austriaco, byla spuštěna na vodu v roce 1913 a interiéry měla vyzdobeny výjevy z města.\n\nVe městě se nachází dvě devítileté základní školy, jedna základní škola praktická a speciální a jedna základní umělecká škola. V roce 2013 započala vzdělávací činnost též \"Soukromá Základní škola a Rodinné centrum Čtyřlístek\", která se specializuje na děti, vyžadující individuální přístup.\n\nVeřejné střední školy jsou zde dvě: Gymnázium a obchodní akademie a Hotelová škola. Dále ve městě působí soukromá \"Jezdecká akademie\" a mezi lety 1994 a 2011 fungovala též \"Soukromá střední škola drogistická\".\n\nDo roku 2014 se zde provádělo i vysokoškolské bakalářské studium při 1. lékařské fakultě UK Praha oboru ergoterapie se zaměřením na fyzioterapii a balneologii.\n\nK 1. září 2006 došlo ke sloučení Gymnázia se Střední odbornou školou ekonomickou, a Hotelové školy se Středním odborným učilištěm a později také ke sloučení 2. ZŠ Sever s 3. ZŠ Úšovice.\n\nBohatý kulturní život v Mariánských Lázních má dlouholetou tradici. Nejdůležitějšími kulturními institucemi ve městě jsou \"Západočeský symfonický orchestr Mariánské Lázně\", společnost KIS s.r.o., která provozuje i \"Městské divadlo\" a také \"Základní umělecká škola Fryderyka Chopina\". Dále je zde kino \"Slavia\", \"Městská knihovna\" a \"Městské muzeum Mariánské Lázně\".\n\nSvou roli plní několik hudebních klubů, jako \"Club Na Rampě\", \"D-Club Dyleň\", \"RC Morrison\", \"Pueblo Mexicano\", \"La Bazaar\", a další.\n\nLázeňským hostům zpříjemňuje jejich pobyt bohatá nabídka kulturních a společenských programů. K životu lázní patří každoročně Chopinův hudební festival a na lázeňské kolonádě se v průběhu sezóny pořádají pravidelné koncerty. Každý druhý rok je to pak Mezinárodní klavírní soutěž F. Chopina a Festival hudby tance a pantomimy.\n\nTradiční součástí kulturního života v Mariánských Lázních se také stalo každoroční slavnostní zahájení sezóny, spojené se svěcením pramenů, které probíhá druhý květnový víkend v roce. Město si při oslavách zahájení lázeňské sezóny 10. května roku 2008 připomnělo výročí 200. let od pojmenování nově vznikající osady jménem Mariánské Lázně.\n\nZSO ML je nejstarší symfonický orchestr v ČR. Jeho historie sahá do roku 1821, kdy vydal svolení tehdejší opat tepelského kláštera a zakladatel Mariánských Lázní K. K. Reitenberger ke zřízení lázeňského orchestru. Slavnou tradici nepřerušily žádné válečné ani politické události.\n\nDnešní těleso tvoří 45 profesionálních hudebníků v klasickém symfonickém obsazení, v jejichž čele působil v letech 2004–2011 jako šéfdirigent Michael Roháč. Od abonentní sezóny 2011/2012 působí jako novým šéfdirigent Martin Peschík.\n\nZápadočeský symfonický orchestr má statut obecně prospěšné společnosti a jeho zřizovatelem je město Mariánské Lázně. Úzce spolupracuje se společností KIS Mariánské Lázně s.r.o. a je dlouhodobě podporován ze strany společnosti Léčebné lázně Mariánské Lázně a.s.\n\nHlavní náplň činnosti mariánskolázeňských symfoniků jsou symfonické koncerty v rámci abonentních cyklů (abonentní sezóna je od září do června), celoroční večerní koncerty mimo abonentní řady, koncerty pro školy, rodiče s dětmi, operetní galakoncerty, zahraniční koncertní zájezdy, atd. Samozřejmostí je udržování tradice promenádních koncertů na kolonádě v Mariánských Lázních v letních měsících.\n\nPřes nepříliš příznivé finanční podmínky je ZSO ML v posledních letech stále více oceňován odbornou veřejností jako vysoce kvalitní symfonické těleso a o jeho stálé oblibě svědčí stabilní vysoká návštěvnost na koncertech.\n\nKonferenční centrum Casino je místo, kde se pravidelně konají četné kulturní akce, plesy, kongresy a slavnostní gala večery. Posledním nejvýznamnějším gala večerem byla slavnostní večeře pro člena britské královské rodiny prince Eduarda, hraběte z Wessexu. Tradice sahá až do minulosti, kdy Casino vítalo vzácné hosty. V roce 1904 zde vystoupila česká operní diva Ema Destinnová a její vystoupení vyvolalo obrovský ohlas. V roce 1946 se právě zde konal 1. mezinárodní filmový festival v tehdejším Československu, který vzbudil velký zájem veřejnosti. Mariánské Lázně ale nedokázaly pojmout velké množství návštěvníků, a proto se další ročníky konaly v Karlových Varech, dnes pod názvem Mezinárodní filmový festival Karlovy Vary. Koncerty zde hraje i Západočeský symfonický orchestr Mariánské Lázně.\n\nMěstské divadlo. Počátky divadla sahají až do roku 1820. Klasické kamenné divadlo však bylo postaveno až v roce 1868, tedy krátce po vyhlášení Mariánských Lázní městem. Slavnostně bylo divadlo otevřeno 17. srpna 1868, v předvečer narozenin císaře Františka Josefa I. Na svou dobu bylo divadlo velmi moderní a mělo vynikající akustiku. V roce 1952 bylo divadlo přejmenováno na Divadlo Nikolaje Vasiljeviče Gogola u příležitosti oslav ruské literatury, dnes nese opět název Městské.\n\nSportovní tradice je nedílnou součástí Mariánských Lázních. Ve městě je možno využít bezpočet druhů sportu. Zejména atletiku, cyklistiku, golf, jachting, lov, plavání,šachy, tenis až po zápasnická odvětví. Velmi významnou tradici má ve městě golf a zimní sporty, které zastupuje např. hokejový klub HC Mariánské Lázně. Jsou zde pořádány významné sportovní akce, jako je běžecký závod „Golden Czech Trophy Mariánské Lázně“. Po řadu let bylo město místem kvalifikační skupiny mezinárodní juniorské soutěže v tenise Galeova poháru.\n\nRoyal Golf Club Mariánské Lázně. V Mariánských Lázních cca 3 km od centra se také nachází jedno z nejstarších golfových hřišť v Evropě. Hřiště bylo připravené již v červnu roku 1905, kdy přivítalo první hráče. Slavnostně bylo otevřeno společně s dokončenou klubovnou 21. srpna 1905 za přítomnosti britského krále Eduarda VII.. Golfový klub dnes pořádá četné turnaje, a to jak světové amatérské soutěže, tak i profesionální turnaj Volvo Tour, což je první profesionální turnaj. V roce 2003 udělila britská královna Alžběta II. golfovému klubu v Mariánských Lázních prestižní titul „Royal Golf Club“, kterým se může pochlubit jako jediný ve střední Evropě. V roce 2005 Royal Golf Club oslavil 100. výročí založení.\n\nSki Area Mariánské Lázně leží v nadmořské výšce 650–750 m na severovýchodním okraji města. Celý areál má délku sjezdových tratí 1450 metrů. K přepravě lyžařů slouží lanová dráha a dva vleky s celkovou kapacitou 2500 osob/hod. Od roku 2008 se v areálu jezdí mezinárodní závody v akrobatickém lyžování, nebo Evropský pohár ve snowboardingu, a také místní závody Auto Musil.\n\n\n\n\n\n\n\n\n\n\n\n"}
{"id": "22466", "url": "https://cs.wikipedia.org/wiki?curid=22466", "title": "Marihuana", "text": "Marihuana\n\nMarihuana je konzervovaná léčivá látka, ale též psychotropní látka, která se získává usušením květenství samičích rostlin konopí s obsahem tetrahydrokanabinolu (THC) nad 0,3 %. V České republice je legální pouze na lékařský předpis.\n\nVýraz \"marihuana\" pochází z mexické španělštiny, o přesném původu se ale stále spekuluje.\n\nNázev byl použit i jako propagandistický prostředek boje proti pěstování a užívání konopí.\nSlangově, zvláště pak jejími uživateli, bývá označována mnoha různými názvy jako např. \"tráva\", \"ganja, čudka\" či \"skunk\" (původně název konkrétní odrůdy). Označení \"marijánka\" je archaismus a v současné době se příliš nepoužívá.\n\nNejpodstatnější chemickou složkou, která zajímá pěstitele marihuany, nejsou alkaloidy, jako u jiných rostlin, ale kanabinoidy. Konopí je produkuje jako jediná rostlina na světě. Množství a poměrné zastoupení kanabinoidů rozhoduje o tom, jaké bude mít marihuana vlastnosti z hlediska účinků. Syntéza kanabinoidů probíhá především v buňkách živičných (pryskyřičných) žláz, jejichž množství v rostlině kolísá podle kultivaru, pěstebních podmínek, pohlaví a umístění na rostlině. Kanabinoidů již bylo izolováno přes 100, mezi nejvýznamnější patří:\n\nTHC, CBD a CBC vznikají dekarboxylací z karboxylových kyselin THCA, CBDA a CBCA.\n\nKromě kanabinoidů jsou hlavními složkami silic v konopí také terpeny, flavonoidy, alkaloidy a lignany.\n\nPodle poměrného zastoupení kanabinoidů v marihuaně bylo pěstiteli stanoveno 5 tzv. chemotypů.\n\nNěkdy se zjednodušeně uvádí chemotypy dva - \"sativa\" a \"indica\". Dá se říci, že \"Sativa\" je chemotyp 1, má schopnost přivodit stav označovaný jako \"high\", víceméně povzbudivé účinky. Oproti tomu \"Indica\", chemotyp 2 nebo 3, obvykle navozuje stav známý jako \"stoned\", tedy stav klidové relaxace, \"zkamenění\". Dnes pěstované konopí má však s \"klasickými\" odrůdami jen málo společného - dělení na \"sativa a\" indica už z praktického hlediska ztratilo smysl a používá se spíš k popisu účinků. Dnešní rekreační a léčebné konopí je vlastně křížencem mnoha odrůd.\n\nMarihuana pocházející z mírného podnebného pásma je po sklizni zelená, během sušení dostane barvu zelenou či tmavě zelenou až nahnědlou; zažloutnutí marihuany způsobuje sušení na slunečním světle. Květenství a plod rostliny obsahuje velice málo pryskyřice, a proto je nelze slisovat do tabulek. Evropská marihuana obsahuje více listů než severoamerická, která je složena hlavně z plodících a kvetoucích konečků větví. Chemické složení evropské marihuany je mimořádně pestré, protože se zasévají semena pocházející z různých zeměpisných oblastí, jejichž výsledkem je marihuana různé kvality. Severoafrická marihuana je světle zelená případně žlutá, je to nadrobno nasekaná rostlinná drť, která neobsahuje semena a stonkové části. Západoafrická a karibská marihuana je po sklizni zelená, během sušení však zhnědne. Je dobře lisovatelná díky vysokému obsahu pryskyřičných látek. Při zpracování se plodnaté a květnaté části rostliny rozdrtí, avšak semena – tmavohnědé barvy – jdou rozpoznat. Karibské přípravky jsou obvykle horší kvality, protože obsahují hodně stonkových částí. Středoafrická marihuana je podobná západoafrické. Jihoafrická marihuana je blíž k evropským produktům, jak z hlediska barvy, tak i z hlediska většího obsahu listů.\nV Jižní Americe se vyrábí marihuana podobná karibské, tedy horší kvality obsahující více vláknitých částí a méně pryskyřice.\n\nIndická marihuana má tři běžné typy:\n\nZvláštní je marihuanový přípravek vyráběný v jihovýchodní Asii z kvetoucích a plodnatých konečků větví, který se suší ve formě tyčinek zabalených do bambusových listů. Tyto asi 8 cm dlouhé tyčinky vážící zhruba 2 g jsou na černém trhu známy pod názvem \"Buddhova hůl\" (\"Buddha-stick\").\n\nKonopí se pěstuje obvykle v běžném zahradním nebo kokosovém substrátu nebo se používá metoda zvaná Hydroponie, tzn. pěstování v živném roztoku.\nKonopí vyžaduje kyprý humózní substrát s menším obsahem živin, stanoviště s pravidelným slunečním svitem a dostatek vláhy. Půda musí být neutrální až mírně kyselá a pH by se mělo pohybovat mezi 6,5 a 5,3. Pěstování rostliny k produkci drogy je v ČR nelegální.\n\nModerní dějiny marihuany se začaly psát koncem šedesátých let, kdy se několika lidem (nejčastěji jmenován je Sam Skunkman) z kalifornské semenné banky Sacred Seeds podařilo vyšlechtit první kvalitní odrůdu marihuany zvanou Skunk #1. Za zdroje genetiky byly zvoleny mexické odrůdy Columbian Gold, Acapulco Gold a jedna nespecifikovaná afghánská rostlina. Cílem bylo stvořit dříve dozrávající odrůdu s kompaktním květenstvím, odolnou proti plísni i škůdcům a s vysokým obsahem THC, což se podařilo. Po zásahu federálních úřadů a rozpadu banky Sacred Seeds se její členové rozutekli do celého světa a semena si vzali s sebou. Jeho genetické linie se tedy dostaly do Nizozemska, Kanady a dalších států a Skunk #1 se stal nesmrtelným.\n\nPostupem času se začaly objevovat další a další odrůdy, avšak většinou mají základ buď v okolí Afghánistánu (Afghan #1 - převážně Indiky), nebo Střední Americe (většinou Sativy Haze), nebo dalších částech planety, kde se marihuaně daří a má tam své \"domovské místo\" (v angličtině označováno jako \"landrace\"). Šlechtěním odrůd se zabývají hlavně semenné banky (Nizozemsko, Švýcarsko, Kanada) a někteří domácí pěstitelé. Avšak na vyšlechtění vlastní stabilní odrůdy je potřeba mnoho času, velkého počtu rostlin, znalost genetiky a samozřejmě i znalost marihuany jako takové.\n\nOdrůdy často dostávají jména podle země jejich původu anebo jejich charakteristických vlastností. Třeba Mazar podle města Mazár-e Šaríf, Hindu Kush podle pohoří Hindúkuš, Durban Poison podle města Durban atd., podle vlastností třeba BlueBerry, která dokvétá v modré barvě a má ovocnou vůni nebo Big Bud podle jeho vysokých výnosů. Dále se můžeme setkat se jmény, která jsou komerčně velice známá, jako White Widow, AK-47, Jack Herrer, Northern Lights atd. Některé odrůdy mají kolem sebe uměle vytvořené příběhy, jako je např. G13, při jejímž vzniku měly údajně stát vládní agentury jako CIA nebo FBI. Cílem prý bylo vytvořit silnou marihuanu použitelnou jako sérum pravdy. G13 v čisté podobě již dnes ale sehnat nelze.\n\nMarihuana se obvykle plní čistá nebo smíchaná s tabákem do cigaret, dýmek, či vodních dýmek, které se pak kouří. V Indii se marihuana (\"ganja\") smíchaná s tabákem žvýká. Rovněž se může jíst (přidává se do koláčků, bramboráčků) nebo se přepustí s máslem či olejem. Další možností je konopné mléko, které se několik hodin vaří s méně hodnotnými částmi rostliny, případně konopný čaj. Marihuanu je také možné louhovat ve vysokoprocentním alkoholu (např. slivovici).\n\nJoint je cigareta obsahující sušenou marihuanu s tabákem nebo bez tabáku, který funguje jako katalyzátor (pomáhá hoření; marihuana nedoutná). Množství marihuany v jointu se pohybuje podle zkušenosti, chuti a počtu kuřáků. Název pochází ze skutečnosti, že cigareta je sdílena několika kuřáky mezi sebou.\n\nBlunt je marihuanový „doutník“, kdy se místo papírku použije list tabáku, zpravidla z vysypaného doutníku. Tento způsob kouření je rozšířen hlavně v USA, odkud se začal v poslední době šířit do Evropy. V současné době je i u nás možné koupit předpřipravené tabákové listy s různými příchutěmi, do kterých je možné ubalit ihned bez obtížného vysypávání doutníku. Blunt se zpravidla balí čistý, jako podpora hoření tady slouží tabákový list.\n\nBong je přenosná jednoduchá vodní dýmka. Při kouření je marihuana uložena v kotlíku a prochází přes vodní lázeň, takže se kouř ochladí a ve vodě zůstane podstatná část nečistot, takže je kouření méně škodlivé. Některé zdroje avšak uvádí, že kouření přes bong je právě více škodlivé než jiné způsoby užívání, jelikož je kouř ochlazován a je ho možné vdechnout více a podráždit tím tedy několikanásobně plíce. Velikost bongu se pohybuje od malých kapesních modelů až po velké metrové obry. Některé bongy jsou navíc u náustku zúžené, takže je do nich možné vložit led, aby se kouř ještě více ochladil.\n\nKouření přes bong se liší od obyčejného jointu nebo skleněnky tím, že kouř nejprve prochází vodou čímž se ochladí a částečně vyčistí a poté jde do úst. Účinek je tedy potom intenzivnější. \n\nSkleněnka, regionálně též sklo, je malá skleněná trubička s takzvaným kotlem (rozšíření na konci), kam se napěchuje marihuana, která se zapálí a vdechuje. Skleněnka bývá většinou dlouhá jako cigareta, ale existuje i ve spoustě různých provedeních a barvách.\nŠlukovka je většinou malá dřevěná dýmka se síťkou v kotli. Do kotle se sype čistá marihuana a princip kouření je totožný jako u skleněnky. U malých šlukovek se může stát to, že plamen prošlehne až do krku a nepříjemně popálí rty nebo jazyk.\n\nBhang se vyrábí z listů marihuany, které se vyvaří v mléce. Účinky se dostavují po delší době (někdy i několik hodin), proto se stává, že se dotyčný přecení a zkonzumuje nadměrné množství, které může vyvolat nepříjemné stavy a pocity.\n\nVaporizér je další možnost, jak užívat marihuanu. Při takzvané vaporizaci nedochází k hoření marihuany, ale marihuana je zahřáta na teplotu (přibližně 185 °C), při které se z ní vypařují aktivní látky. Vaporizér vede horký vzduch přes vloženou směs, většinou marihuanu, ale třeba i tabák, eukalyptus, šalvěj atd. Vapor z vaporizéru neobsahuje škodlivé toxické a karcinogenní látky.\n\nÚčinky na lidskou psychiku se liší individuálně. Mohou se ale značně lišit i při různých příležitostech u jednoho určitého uživatele. Naprosto totiž závisí na aktuálním stavu konzumenta a okolí, jaké ho v danou chvíli obklopuje. Účinky v případě kouření se dostavují v řádech sekund či minut. Svého vrcholu dosahují přibližně po deseti minutách a trvají 1 - 4 hodiny (v závislosti na užitém množství). Nízké dávky vedou k navození klidu a vzrůstajícího pocitu dobré pohody, doprovázené jakýmsi stavem zasněného uvolňování, pocitem žízně a hladu, zejména chuti na sladké. Změny ve smyslovém vnímání, živější vnímání zrakových, sluchových, čichových, hmatových a chuťových vjemů mohou být doprovázeny pronikavými změnami ve způsobu myšlení a jeho vyjadřování, často se dostavuje přeceňování časových úseků. Velmi se prohlubuje i prožitek z hudby. Při vyšších dávkách může nastoupit takzvaná „vysmátost“, kdy se uživatel směje všemu a sám vlastně neví proč. Někdy tyto záchvaty mohou trvat i desítky minut a nedají se zastavit. Typický je pocit zpomalení času, může se vyskytnout i zveličení prostoru. Po stavu euforie může nastat stav, kdy člověk nemyslí vůbec na nic a jen kouká do prázdna nebo se mu chce spát. Uživatelé tento stav popisují jako velice příjemnou relaxaci, avšak chroničtí uživatelé jej nemusí vnímat. V některých případech, zvláště u začínajících kuřáků marihuany, se mohou projevit nepříjemné stavy a pocity jako například snížená citlivost končetin, zkreslení vidění a pocit že čas plyne několikanásobně pomaleji (kombinace všech tří dohromady navozuje pocit, že vaše tělo chodí samo od sebe, stále na jednom místě a několik minut). Při vyšších dávkách se může objevit takzvaná tikavost svalů, pocit, že vás tlačí svaly (což může vést ke špatné náladě) nebo pocit necitlivosti pokožky, popřípadě pocit tepla. V případě ústního požívání marihuany nastupuje účinek později (hodina i více) a efekt trvá déle (4 až 8 hodin). U dlouhodobých uživatelů je stav poklidnější a mizí vysmátost.\n\nKonopí je jedním z nejbezpečnějších známých léčiv. Terapeutické efekty zahrnují léčení a mírnění nepříjemných symptomů u některých onemocnění.\n\nK medicinálním účelům se užívá kouřením nebo za použití vaporizéru. Dále se používá konopný výtažek jako sublinguální sprej, protože se dobře vstřebává přes ústní sliznici. Dají se vyrábět i rektální čípky. Pro různé léčebné účely se používá marihuana s různým poměrem kanabinoidů a doprovodných látek.\n\nTHC účinkuje tak, že zvyšuje šum neuronů a zabraňuje tak normální funkci mozku..\n\nU chronických uživatelů konopí bylo popsáno nadměrné zvracení. O tom, že se nejedná o vzácný problém, svědčí práce popisující 98 případů.\n\nV případě glaukomu sice marihuana snižuje nitrooční tlak, ale tento efekt je příliš krátkodobý. Vzhledem k tomu a k vedlejším účinkům drogy American Glaucoma Society nedoporučuje marihuanu používat v této indikaci.\n\nDočasné zmírnění zvýšeného svalového napětí u roztroušené sklerózy sice po marihuaně nastane, ale dojde zároveň postižení kognitivních funkcí (paměť atd.), které bylo popsáno v případě podávání konopných drog těmto nemocným. \n\nŽe by marihuana léčila duševní poruchy jako deprese nikdo neprokázal, zato se zjistilo, že marihuana deprese vyvolává. Marmorstein a Iacono (2011) i další autoři konstatují, že zneužívání konopí v dospívání zvyšuje trojnásobně možnost závažného depresivního onemocnění v pozdějších letech. \n\nTaké nikdo neprokázal, že by marihuana léčila nádory. Je to naopak karcinogen. Taylor a Hall uvádějí, že při kouření marihuany je tkáň vystavena vlivu kouře více než při kouření tabáku. S tím souvisí vysoký výskyt kašle s expektorací u kuřáků konopí. Při kouření konopí se ve srovnání s kouřením tabáku hladina karboxyhemoglobinu asi zvyšuje 5x a navíc se vdechuje 3x více dehtu. \n\nNešpor a Csémy uvádí, že ačkoliv je výzkum léčebných účinků konopí legitimní, neměly by se přeceňovat a naopak vážit rizika, která jsou patrně u marihuany vyšší, než se odhadovalo v dřívějších studiích.\n\nNaopak dokládají ve své studii negativní dopad na společnost. Podle autorů Wall a spol. je spotřeba marihuany vyšší v státech USA, které marihuanu k léčebnému používání uvolnily (V roce 2008 jich bylo 16 z 50). V těchto státech také dospívající vnímali marihuanu jako méně rizikovou.\n\nMarihuana se většinou používá k symptomatickému mírnění obtíží, nikoliv jako léčba příčiny onemocnění. Je otázka, zda dočasné zmírnění symptomu roztroušené sklerózy vyváží vyšší postižení kognitivních funkcí (paměť atd.), které bylo popsáno v případě podávání konopných drog těmto nemocným. Takto lze uvažovat o většině jiných uváděných indikací marihuany. Je např. velká otázka, zda lepší chuť k jídlu u nemocného s AIDS vyváží jeho zhoršené sebeovládání během intoxikace THC se všemi možnými důsledky včetně rizika přenosu infekce na další osoby, možnost recidivy závislosti na jiné droze a vyšší riziko respiračních infekcí.\n\nJeště problematičtější je používat marihuanu u duševních onemocnění, protože naprostá většina duševních chorob zvyšuje riziko vzniku závislosti na psychoaktivních látkách. To se týká i depresí nebo úzkostných stavů. K dekompenzaci stavu duševně nemocných kromě samotného účinku drogy, mohou přispět i nepředvídatelnost účinků marihuany. Ta, jak známo vyvolává i u duševně zdravých lidí někdy úzkosti, paniku, pocity pronásledování, halucinace, poruchy vnímání a rozladu během kocovin. Duševní stav může navíc komplikovat selhávání v životních rolích v důsledku zneužívání drog. Neprokázalo se, že by konopné drogy léčily Alzheimerovu demenci nebo mírnily její projevy.\n\nMarihuana nemá vliv na mozek (velikost neuronů a jejich funkci). Prokázala to studie z roku 2015. Dále nemá vliv ani na IQ jedince, to prokázala studie z roku 2016. Marihuana nezpůsobuje zhoršení dlouhodobé paměti, má vliv pouze na krátkodobou paměť a to pouze v době, kdy je jedinec pod vlivem. Dlouhodobý vliv na krátkodobou paměť se projevuje pouze u chronických uživatelů, tyto problémy však po několika dnech zcela zmizí.\n\nNení mnoho uživatelů, pro které kromě marihuany přestane vše ostatní existovat (známka psychické závislosti). Z těch, kdo marihuanu kouří, si vytvoří závislost asi 9 % osob. Příznaky závislosti jsou: růst tolerance, touha, zanedbávání jiných oblastí života atd. Po vysazení vyšších dávek konopných drog se mohou objevovat odvykací stavy, které zahrnují úzkost, podrážděnost, deprese, kolísání nálad, agresivita, bolesti svalů, poruchy spánku, noční děsy, vidiny, poruchy soustředění, odtaživost vůči lidem, bolesti hlavy, noční pocení, zahlenění, nechutenství, křeče v břiše po jídle, třesy a závratě.\n\nZdravotní rizika konopí budou patrně podstatně závažnější, než se předpokládá. Důvodem je okolnost, že laici si často neuvědomí spojitost určitých obtíží se zneužíváním drogy. I ti, kteří si takovou souvislost uvědomí, o ní raději nebudou hovořit. Obsah THC, se za 30 let od roku 1970 zvýšil až 15×.\n\nMarihuana vyvolává závislost a velká část pacientů nebo klientů zařízení pro léčbu návykových nemocí vyhledá pomoc právě pro „čistou“ závislost na marihuaně nebo pro závislost na marihuaně a jiné droze. K recidivám závislých na pervitinu nebo heroinu dochází často po té, co opět začali kouřit marihuanu.\n\nHovořit o tom, že marihuana vyvolává slabou psychickou závislost, je velmi nepřesné. THC se při chronickém užívání ukládá v tukové tkáni a při abstinenci se odtud uvolňuje jen zvolna. Jestliže by se podal antagonista THC, objevil by se rychle silný odvykací stav s tělesnými projevy. To, jestli je závislost silná nebo slabá, pokud lze tyto výrazy použít, záleží na dávkách, délce podávání, věku a dalších faktorech. Např. u dospívajícího, který zneužíval konopí řadu let, se může jednat o závislost mimořádně silnou a úpornou. Marihuana jasně vyvolává závislost i podle kritérií Mezinárodní klasifikace nemocí (MKN-10), podle níž je tělesný odvykací stav možným, ale rozhodně ne nutným znakem závislosti. Podle materiálů amerického National Institute on Drug Abuse (NIDA) se závislost vytváří u asi 17 % uživatelů, kteří se s touto drogou setkají v časném věku. Návykový potenciál drogy je dnes mimo pochybnost.\n\nZneužívání drog konopí se navíc pojí se zneužíváním jiných psychoaktivních látek, čímž ještě rostou zdravotní rizika. Kouření marihuany ztěžuje překonání závislosti na tabáku. Rey a spol. poukazují na to, že zneužívání konopí často souvisí s depresí (viz dále), problémovým chováním, pitím alkoholu a užíváním jiných drog. Ať už se jedná o příčinnou souvislost nebo vliv společných rizikových faktorů, takový dospívající je podstatně více ohrožen.\n\nI nahodilá prostá intoxikace marihuanou může vyvolávat úzkost a panické stavy. Je známo, že zneužívání marihuany je spojeno se zvýšeným rizikem psychotických příznaků nebo zhoršováním již existující psychotické symptomatologie. To se týká zejména těch, kdo prodělali psychotické onemocnění nebo u nichž se duševní nemoc objevila v rodině. Nověji zjistili van Gastel a spol., že se subklinické psychotické projevy objevují v celé populaci dospívajících a přetrvávají i po nejméně roční abstinenci od této drogy.\n\nMarmorstein a Iacono konstatují, že zneužívání konopí v dospívání zvyšuje trojnásobně možnost závažného depresivního onemocnění v pozdějších letech. Citovaní autoři zjistili, že to nelze vysvětlit pouze psychologickými a sociálními mechanismy (např. selhávání v životních rolích), ale že se uplatňují i mechanismy biologické.\n\nBěhem intoxikace se zhoršuje pozornost, paměť a psychomotorický výkon. Chronická intoxikace vede k poškození pozornosti a paměti, které nemusí být zvratné při abstinenci. Bolla a spol. zjistili u těžkých uživatelů zhoršené výsledky v testech paměti, psychomotorické rychlosti a manuální obratnosti až 28 dní po zahájení abstinence. Crean a spol. uvádějí, že chronické zneužívání konopí oslabuje motorickou koordinaci a oslabuje složité exekutivní funkce, jako je plánování, organizaci a rozhodování. To vyvolává komplikace v běžném životě a také znesnadňuje léčbu. Masivní a dlouhodobý abúzus konopí zhoršuje soustředění, oslabuje pružnost myšlení a znesnadňuje učení i podle jiných autorů.\n\nUž literatura popisovala u závislých na konopí ztrátu o jiné hodnoty než o ty, které souvisejí s drogou. S tím by mohla souviset práce Pedersena. Citovaný autor zjistil, že zejména chroničtí uživatelé konopí (50 a více užití během posledních 12 měsíců) jsou statisticky vysoce významně častěji na sociální podpoře, že ji dostávají déle a že je méně pravděpodobné, že by se bez ní obešli. Uvedené skutečnosti vysvětlují tito autoři postižením kognitivních funkcí a dalšími faktory, jako je selhávání ve\nškole nebo vazba na rizikové známé. Nejedná se sice o zjištění nová, ale tato studie je cenná tím, že se jednalo o 13 let trvající prospektivní projekt a že autoři brali v úvahu další proměnné, jako je zneužívání jiných látek nebo socioekonomický status. O tom, že zneužívání konopí souvisí s horším školním prospěchem svědčí řada prací, např. Lynskey a Hall. Uvažujte se také o tom, že dospívající, kteří tuto drogu zneužívají, obtížněji přejímají dospělé role a o tom, že konopí narušuje psychosociální vývoj dospívajících.\n\nLorenzetti a spol. (24) vyvozují z výsledků vyšetření magnetické rezonance (MRI), že chronické zneužívání konopí může vést k morfologickým změnám mozku.\n\nK závažným rizikům konopných drog patří dopravní nehody. Domníváme se, že lidé které jsou pod vlivem THC by neměli motorová vozidla řídit, ani kdyby drogu\nužívali legálně. Mají zpomalený reakční čas, zhoršenou koordinaci a mohou se u nich objevit i poruchy vnímání. Před zhoršenou schopností řídit pod vlivem konopí varují materiály Světové zdravotnické organizace s ohledem na vysoký počet zemřelých, kteří zavinili dopravní nehodu a byli pod vlivem drog z konopí. Nejednoznačné výsledky některých studií lze snadno vysvětlit tím, že zhoršená schopnost řídit se tolik neprojeví u zkušených řidičů v klidném provozu, ale v kritických situacích. Tehdy jsou rychlé a přesné reakce nejpotřebnější. Konopí více zhorší schopnost řídit u mladých nebo naopak velmi starých lidí a nezkušených řidičů. Schopnost řídit je zhoršena při kombinaci drog z konopí a alkoholu ještě více než po samotném alkoholu.\n\nZneužívání konopí je spojeno s vyšším rizikem úrazů, které vyžadují hospitalizaci. Riziko úrazů zvyšuje i kombinace drog z konopí a alkoholu. To je pochopitelné, jestliže uvážíme vliv marihuany na koordinaci a rovnováhu. Řada úrazů související se zneužívání konopí nebývá rozpoznána, protože aplikaci této drogy pacienti často tají.\n\nZneužívání marihuany může souviset i s násilným chováním. Tak Fierro a spol. zjistili, že řízení pod vlivem marihuany nebo alkoholu zvyšuje riziko násilného jednání v silniční dopravě (tzv. „road rage“). Zneužívání marihuany bylo častěji spojeno s agresivním chováním u dospívajících ve studii autorů Sousa a spol.. Není jisté, nakolik se jedná o příčinnou souvislost a nakolik o vliv společných rizikových faktorů.\n\nKouření marihuany je spojeno se vznikem nebo zhoršováním řady problémů, které se týkají dýchacího ústrojí. Patří sem chronický zánět průdušek, tuberkulóza a změny, které mohou předcházet vzniku nádorů. Existuje i zvýšené riziko rakoviny v dutině ústní, hltanu a jícnu. Lze namítnout, že počet vykouřených marihuanových cigaret není tak vysoký, jako v případě kouření tabáku. To je sice pravda, ale marihuanový kouř obsahuje podstatně více škodlivin a roli hraje i odlišná technika kouření. Karcinogenní vliv kouření konopí potvrzuje řada prací. K důvodům patří přítomnost rakovinotvorných látek v marihuanovém kouři, nálezy premaligních změn při bronchiální biopsii u kuřáků marihuany a oslabení imunitních obranných mechanismů dýchacích cest. Taylor a Hall (49) uvádějí, že při kouření marihuany je tkáň vystavena vlivu kouře více než při kouření tabáku. S tím souvisí vysoký výskyt kašle s expektorací u kuřáků konopí. Při kouření konopí se ve srovnání s kouřením tabáku hladina karboxyhemoglobinu zvyšuje asi 5x a navíc se vdechuje 3x více dehtu. Vlivem marihuany se také zhoršují již existující respirační onemocnění, jako jsou záněty průdušek, rozedma plicní nebo astma. Marihuana sice obvykle vede k bronchodilataci, ale někdy naopak paradoxně k bronchospasmu. To může být pro nemocného s astmatem osudné. British Lung Foundation uvedla v roce 2012, že tři až čtyři cigarety marihuany denně poškodí plíce stejně jako dvacet tabákových cigaret. Tato zpráva je ale podle některých odborníků (např. prof. David Nutt) pouze pokračujícím šířením paniky ze strany BLF.\n\nStudie z roku 2006, provedená týmem Donalda Tashkina z David Geffen School of Medicine, Los Angeles na generaci hippies, shledala, že ani ti nejtěžší kuřáci marihuany neměli zvýšený výskyt rakoviny plic, kuřáci tabáku měli naopak výskyt zvýšený výrazně, až 20x. Podle 20 let trvající studie, publikované v roce 2012 a čítající přes 5000 účastníků nemá pravidelné kouření marihuany (na rozdíl od tabáku) žádný nepříznivý vliv na funkci plic.\nVýsledky studie naopak naznačují vliv pozitivní. Výsledky výzkumu z roku 2015 ukazují, že kouření konopí v průměrném množství jednoho jointu denně není ani po 20 letech užívání spojeno s poklesem sekundární vitální kapacity nebo škodlivými změnami spirometrických hodnot u onemocnění malých dýchacích cest.\n\nPři intoxikaci konopím dochází k zvýšení tepové frekvence až na 160/m a rozšíření cév. To se projevuje např. nápadným zarudnutím spojivek. Proto se mohou objevovat závratě. Po marihuaně byly také popsány smrtelné srdeční příhody a to i u mladších lidí. Uvádí se, že hodinu po vykouření marihuanové cigarety je riziko náhlé srdeční příhody zvýšeno téměř 5x. K dalším možným mechanismům srdečních příhod patří i spasmus věnčitých tepen. S tím je v souladu i práce autorů Bilbault a spol., kteří popsali mimo jiné fibrilaci komor u muže ve věku 23 let hodinu po vykouření marihuanové cigarety. Citovaní autoři také nabízejí možná vysvětlení náhlých srdečních příhod i u zdravých mladých lidí. K nim patří aktivace sympatiku a vyšší tepová frekvence a krevní tlak při středních dávkách. Při vyšších dávkách se objevuje navíc aktivace parasympatiku, což vede k zpomalení tepu a hypotenzi. Situaci navíc zhoršuje karboxyhemoglobin v krvi. To snižuje vazebnou kapacitu krve pro kyslík při vyšších nárocích na srdce. Hladiny karboxyhemoglobinu jsou vyšší než v případě kouření cigaret.\n\nMartin-Blondel považují na základě svých pozorování marihuanu spolu tabákem za rizikové činitele při vzniku tromboangiitis obliterans.\n\nSingh a spol. popsali 17 případů ischemické mozkové mrtvice, k níž došlo v souvislosti s kouřením marihuany. Je zajímavé, že z této skupiny bylo 9 osob mladších 45 let a nejmladšímu bylo 15 let. U těchto pacientů nebyly přítomny jiné rizikové faktory a u části z nich došlo k exacerbaci symptomů po té, co znovu začali kouřit konopí. \n\nDospívající jsou závislostí na marihuaně, jinými duševními poruchami, selháváním v životních rolích a dalšími komplikacemi ohroženi více než dospělá populace. Riziko roste např. u dospívajících se špatným školním prospěchem a těch s duševní poruchou a taky u těch, kteří se s drogou setkali ve velmi brzkém věku. Dospívající zneužívající marihuanu také častěji zneužívají jiné látky. Uvedenou skutečnost lze vysvětlovat různě, mimo jiné vlivem společných rizikových faktorů včetně problematičtější sítě vztahů. Příčinnou souvislost však vyloučit nelze. Z praktického hlediska je důležité, aby pracovníci pomáhajících profesí, kteří přicházejí do styku s dospívajícími zneužívajícími marihuanu si pamatovali na zvýšené riziko zneužívání jiných drog.\n\nŽeny, které kouří konopí během těhotenství, riskují narození dítěte s nízkou porodní vahou. THC prochází placentou a působí na centrální nervový systém plodu během nitroděložního vývoje. Objevily se zprávy o poškození plodu, jestliže budoucí matka zneužívá drogy z konopí v těhotenství, tak se u těchto dětí objevují třesy, netypicky vysoký křik, který může znamenat neurologické poškození. Tyto děti mívají pak ve škole více problémů s chováním, pozorností i pamětí. Děti, které byly během nitroděložního vývoje vystaveny konopí, jsou biologicky zranitelnější co se týče závislosti na psychoaktivních látkách v pozdějších letech a mohou mít oslabenou imunitu.\n\nŘada seniorů trpí onemocněními a obtížemi, které konopí zhoršuje. To se týká např. zánětů průdušek, hypertenze, ischemické choroby srdeční, poruch paměti, pádů, atd. Tito lidé jsou často léčeni různými léky, s nimiž látky v konopí vstupují do namnoze neprozkoumaných a nepředvídatelných interakcí.\n\nFrancis L. Young, soudce DEA, vydal v roce 1988 po prostudování tisíců stran dokumentace toto prohlášení: \"Marihuana ve své přírodní podobě je jedna z nejbezpečnějších terapeutických látek známá člověku.\"\n\nPodle studie (2010) profesora Davida Nutta je marihuana méně škodlivá než alkohol a tabák. Dr. Sanjay Gupta, hlavní korespondent CNN pro péči o zdraví a kandidát na ministra zdravotnictví napsal v roce 2013: \"Chybně jsem věřil, že DEA zařadila marihuanu do kategorie těch nejškodlivějších drog (Schedule 1 substances) na základě řádných vědeckých důkazů. Dnes už ale vím, že žádné vědecké důkazy neexistovaly a že se tyto výtky nezakládaly na pravdě. Marihuana nemá nijak velký potenciál ke zneužití, naopak existují velice přesvědčivé důkazy o tom, že se dá využívat léčebně. Po sedmdesát let jsme byli ve Spojených státech strašlivě a systematicky uváděni v omyl, a já se za svou roli v této dezinformační kampani omlouvám.\"\n\nPodle dvě desítky let trvající studie (2015) nezvyšuje pravidelné užívání v dospívání riziko pozdějších zdravotních nebo psychických problémů (např. rakovina nebo deprese).\n\nPodle jiné přes 20 let trvající studie (2016) nebylo na rozdíl od tabáku pravidelné užívání konopí v dospělosti spojeno s jinými zdravotními problémy než periodentálním onemocněním.\n\nPodle studie uveřejněné v roce 2013 může dlouhodobé, pravidelné a časté kouření marihuany ovlivnit vývoj mozku mladistvých uživatelů, projevující se dlouhodobějším zhoršením paměti. Čím dříve začali sledovaní uživatelé s chronickým užíváním marihuany, tím větší byl dopad na vývoj mozku. U dospělejších jedinců (tj. po devatenáctém roce života) se tento účinek podle studie neprojevil. Jiná dlouhodobá studie z r. 2019 dospěla k závěru, že užívání konopí v dospívání nemá se změnami struktury mozku v dospělosti žádnou spojitost. V roce 2005 ukázal výzkum, že marihuana může dokonce podpořit růst mozkových buněk.\n\nPodle některých vědeckých studií marihuana působí proti rakovině a sama ji navíc nezpůsobuje, protože THC způsobí stárnutí buněk, které dříve zemřou, než by se změnily v nádorové. Dále pak zde není ani riziko předávkování neboť smrtelná dávka je 15000 jointů za 20 minut přičemž by dříve nastala smrt vinou předávkování oxidem uhličitým a ne vinou THC. Pocit že \"už máte dost\" vás totiž vede k tomu, že prostě přestanete kouřit (na rozdíl třeba od alkoholu, kterého je možné pohodlně vypít více, než je zdravé, bez zpětné vazby od mozku, který zatím neví jaké účinky bude vypité množství mít). Vyšší riziko předávkování hrozí u perorální aplikace, kde celková tělem přijatá dávka účinné látky vyžaduje delší dobu k zapůsobení a poté co se psychoaktivní účinky požitých konopných produktů dostaví už je nelze žádným jednoduchým způsobem zastavit, a je nutné počkat i několik hodin, než odezní, často ale pomůže spánek (pokud je možné usnout). Dosud nebyl zaznamenán jediný případ úmrtí následkem předávkování se marihuanou.\n\nU určitého procenta uživatelů jsou pozorovatelné příznaky tzv. amotivačního syndromu projevujícího se úbytkem energie, poklesem ambicí, apatií, snížením maximální doby udržení pozornosti, neschopností snášet frustraci a ztrátou efektivity. Nicméně jednoznačný závěr, zda marihuana po dlouhodobém užívání amotivační syndrom způsobuje, není stále k dispozici. Na příklad podle závěrů antropologických studií prováděných v 70. a 80. letech je vztah mezi motivací a mírou konzumace marihuany takový, že nejtěžší uživatelé měli nejvyšší příjmy, nejnižší nezaměstnanost a nejstálejší pracovní historii z celé skupiny uživatelů i neuživatelů.\n\nNebylo zatím jednoznačně prokázáno, zda výskyt psychických poruch – např. paranoie nebo schizofrenie – souvisí bezprostředně s užíváním konopí, nebo naopak zda jedinci se sklony k psychickým poruchám, např. kvůli genetické podmíněnosti a dědičnosti, vyhledávají konopí kvůli možným psychoterapeutickým či psychosomatickým účinkům. Podstatným faktorem je zejména poměr kanabinoidů THC a CBD v droze.\nU lidí s ischemickou chorobou srdeční či dilatační kardiomyopatií může marihuana vyvolat velmi nepříjemné pocity, jakými jsou bušení srdce, silná tachykardie, nedostatečné prokrvování těla a pocity podobné infarktu. U některých jedinců se může vyskytnout hypotenze, která vzácně může vyvolat mdloby. Tento pocit bývá doprovázen paranoiou, která nepříjemný pocit umocňuje.\n\nZvyšuje riziko sedace s jinými léky, které mají sedativní účinky na centrální nervový systém. Patří mezi ně anxiolytika, hypnotika, celková anestetika, narkotická analgetika, neuroleptika, tricyklická antidepresiva, antihistaminika, alkohol.\n\nMetabolické produkty rozkladu účinných látek obsažených v konopí, zejména THC, se z těla vylučují jen velmi pomalu, mají tendenci se ukládat v lidském organismu, zvláště v tukové tkáni dlouhou dobu. V moči je detekovatelný, v závislosti na typu metabolismu jedince, až jeden měsíc. Ve slinách a potu je detekovatelný do 24 hodin a ve vlasech až po dobu 90 dnů. U jednorázového použití marihuany jsou detekce v těle kratší, než u opakovaného užívání.\n\nPoužívají se podobné postupy, jako u jiných závislostí. Např. po vzoru Anonymních alkoholiků vznikla svépomocná organizace Marijuana Anonymous, působící v USA a Velké Británii.\n\n\n"}
{"id": "22470", "url": "https://cs.wikipedia.org/wiki?curid=22470", "title": "Jindřich VII. Tudor", "text": "Jindřich VII. Tudor\n\nJindřich VII. Tudor (28. ledna 1457 – 21. dubna 1509) byl králem Anglie a pánem Irska od 28. srpna 1485, kdy se zmocnil anglického trůnu, až do své smrti 21. dubna 1509, jako první panovník rodu Tudorovců.\n\nNarodil se 28. ledna 1457 na hradu Pembroke ve Walesu jako jediný syn Edmunda Tudora a Markéty z rodu Beaufortů. Jeho otec zemřel dva měsíce před jeho narozením a Jindřich tak strávil větší část mládí se svým strýcem Jasperem Tudorem. V prvním období vlády Eduarda IV. musel jeho strýc odjet z Anglie. Když se Eduard IV. dostal k moci podruhé, musel ze země utéct i Jindřich, stoupenec rodu Lancasterů.\n\nOd roku 1483 jeho matka, i když byla manželkou stoupence Yorků lorda Stanleye, začala prosazovat jako alternativu k nepopulárnímu Richardu III. svého syna Jindřicha. S finanční podporou Francise II., vévody z Bretaně, se Jindřich pokusil vylodit v Anglii. Jeho spiknutí bylo odhaleno a jeho spojenec Jindřich Stafford, vévoda z Buckinghamu, byl popraven. Richard se pokusil u Bretaňců prosadit Jindřichovo vydání do Anglie, ale tomu se podařilo uniknout do Francie, kde mu byla poskytnuta pomoc pro druhou invazi.\n\nPoté co obdržel podporu od rodiny Woodvilů, vylodil se v doprovodu svého strýce Jaspera Tudora s francouzskými a skotskými vojáky v Pembrokeshire. Wales byl tradičně spojencem rodu Lancasterů a tak mohl Jindřich doplnit své síly až na počet asi 5000 vojáků.\n\nJindřich si byl vědom, že musí na Richarda zaútočit co nejdříve, protože Richard očekával příchod posil z oblasti Nottinghamu a Leicesteru. I když bylo Richardovo vojsko početnější, vlivem zrady v Richardově armádě ze strany hraběte z Northumberlandu a lordů Stanleyů, Jindřich v bitvě u Bosworthu zvítězil. Richardova smrt je většinou považována za faktický konec války růží (někdy je za tento konec považována bitva u Stoke).\n\nJindřich svoje právo na anglický trůn odvozoval od své matky Markéty Beaufortové. Tento nárok byl ale dost sporný, protože byl založen na nároku na trůn nelegitimních potomků, kteří byli zákonem sice legitimizováni, ale s podmínkou, že tento akt v sobě nezahrnuje nárok na dědictví nástupnictví na trůn.\n\nMarkéta Beaufortová byla pravnučkou Jana z Gentu, třetího syna Eduarda III. a Gentovy třetí ženy Kateřiny Swynfordové. Ta byla 25 let Janovou milenkou a měli spolu čtyři děti, Jana, Jindřicha, Thomase a Janu Beaufortovy. Jan z Gentu se s Kateřinou nakonec oženil a jejich děti byly legitimizovány. Jeho synovec Richard II. vydal dekret, schválený roku 1397 zákonem parlamentu, potvrzující legitimitu jejich potomků. Richardův bratranec a následník Jindřich IV., syn Jana z Gentu a jeho první manželky Blanky z Lancasteru, vydal nařízení, kterým zbavil své sourozence dědického práva na trůn. V každém případě Jindřich nebyl jediným potomkem Jana z Gentu a Kateřiny Swynfordové s nárokem na trůn. Také yorští králové byli potomky Jany Beaufortové, jediné dcery Genta a Swynfordové, matky Cecílie Nevillové, ženy Richarda Plantegenta, vévody z Yorku a matky Richarda III. a Eduarda IV.\n\nPrvním Jindřichovým záměrem po nástupu na trůn bylo upevnění jeho pozice. Jeho nárok na trůn nebyl příliš velký, ale většina jeho soupeřů padla v předchozí válce růží nebo byla popravena. Hlavním uchazečem o trůn se tak stal Perkin Warbeck, který se prohlašoval za potomka Richarda z Yorku a syna Eduarda IV. a byl podporován zahraničními nepřáteli. Jindřich zabezpečil svou pozici i tím, že zmenšil moc šlechty agresivní politikou a legislativními nástroji, především zákazem vytváření soukromých armád.\n\nSvou pozici posílil v prosinci 1483 slibem sňatku s Alžbětou z Yorku, dcerou a dědičkou Eduarda IV. Oba byli potomky Jana z Gentu a jeho třetí ženy Kateřiny. Sňatek se uskutečnil 18. ledna 1486 ve Westminsterském opatství. Tímto sňatkem byly spojeny dříve nepřátelské rody a jejich potomci měli silný nárok na trůn. Rodové sjednocení se odrazilo v Tudorovské růži, která se skládá z bílé růže Yorků a červené Lancasterů.\n\nV některých pramenech se uvádí, že Jindřich byl zodpovědný za smrt Eduarda V. a Richarda, vévody z Yorku, synů Eduarda IV., které nechal v Toweru uvěznit Richard III. Podle těchto pramenů se tak Jindřich chtěl zbavit možných soupeřů v nástupnictví na anglický trůn s větším právem, než bylo jeho. Záležitost smrti těchto dvou mladíků je ale nejasná, protože se po jejich uvěznění již neobjevili a mezi jinými je z tohoto činu obviňován i Richard III.\n\nJindřichovým prvním počinem bylo zpětné prohlášení za krále k datu den před bitvou u Bosworthu. Tím se každý, kdo se této bitvy účastnil na straně Richarda III., vystavil nebezpečí obvinění ze zrady. Je zajímavé, že omilostnil Johna de la Pole, hraběte z Lincolnu, který byl Richardem III. (po smrti jeho jediného syna) jmenován jeho nástupcem. Tato smířlivost se obrátila proti Jindřichovi, když se Pole dva roky poté vzbouřil a využil Lamberta Simnela jako osobu, která má nárok na anglický trůn. Pole byl v bitvě u Stoke zabit a Simnel, který byl ještě dítě, byl Jindřichem omilostněn.\n\nJindřich se s Alžbětou oženil a doufal, že sjednotí obě větve Plantagenetů, Yorky a Lancastery. V tomto směru byl velmi úspěšný, ale určitá úroveň paranoidního strachu pokračovala i v budoucnosti a kdokoli mohl prokázat vazbu na předky mezi Plantagenety, byl podezříván z úmyslu uchvátit trůn.\n\nJindřich je považován za krále, který uplatňoval střízlivou finanční politiku a obnovil zbankrotovanou státní pokladnu (kterou vyplenila manželka Eduarda IV. a její příbuzní, po Eduardově smrti a před nástupem Richarda III.) Zavedl přísnou a efektivní správu a výběr daní (i když některá opatření již byla zavedena za vlády Richarda III.) V tomto úsilí byl podporován svým kancléřem arcibiskupem Johnem Mortonem. Provedl i reformu vlády vytvořením královy rady, která kontrolovala aristokracii.\n\nJindřich se snažil udržet mír a podporovat ekonomiku. Nebyl válečníkem, a tak neměl zájem znovu dobýt území, které jeho předchůdci ztratili ve Francii. Chtěl uzavřít mír s Francií, aby získal finanční prostředky a zajistil příslib, že Francie nebude podporovat zájemce o anglický trůn, jako byl například Perkin Warbeck. Tento mír se Jindřichu podařilo zajistit velmi lehce, protože v listopadu 1492 zorganizoval klamnou invazi do Burgundska a Francie, která byla zaměstnána válkou s Itálií, na jím navrhované podmínky přistoupila.\n\nPro posílení námořní síly Anglie nechal v Portsmouthu postavit suchý dok (první dok tohoto typu v Evropě a nejstarší dochovaný na světě, pocházející z roku 1495).\n\nByl prvním evropským panovníkem, který rozpoznal důležitost sjednoceného Španělského království. Uzavřel s ním mírovou smlouvu, jejíž součástí byl i sňatek jeho syna Artura s Kateřinou Aragonskou. Uzavřel i mírovou dohodu se Skotskem, první mírovou dohodu mezi těmito zeměmi po asi dvou stech letech, a zasnoubil svou dceru Markétu se skotským králem Jakubem IV. Uzavřel spojenectví s panovníkem Svaté říše římské Maximiliánem a přesvědčil papeže Inocence VIII., aby vydal bulu, která exkomunikovala všechny uchazeče o jeho trůn.\n\nNicméně konec jeho vlády nebyl tak úspěšný. Roku 1506 podepsal s Filipem Holandským mírovou smlouvu. Ta sice zvýšila zisky anglického obchodu, ale to přivedlo Francii, Svatou říši římskou, Španělsko a Hanzovní společnost k redukci obchodu s Anglií. Poté co Filip krátce nato zemřel, stal se Jindřich lehce zranitelný a zůstal mu dluh ve výši asi 30000 liber.\n\nRoku 1502 Jindřicha postihly velké ztráty. Jeho syn a dědic Artur zemřel. Roku 1503 zemřela krátce po porodu i jeho žena Alžběta. Jeho následníkem se tak stal syn Jindřich VIII. Aby využil diplomatická jednání, která vedla k sňatku Artura a Kateřiny Aragonské, požádal papeže o souhlas se sňatkem Jindřicha a Kateřiny a dále o povolení k tomu, aby se on sám mohl oženit s ovdovělou snachou. Toto povolení obdržel, ale nestihl uskutečnit své záměry znovu se oženit a zplodit další potomky a možné dědice.\n\nZemřel 21. dubna 1509 na tuberkulózu a jeho nástupcem na anglickém trůnu se stal jeho syn Jindřich VIII. Jeho ostatky byly pohřbeny ve Westminsterském opatství.\n\n"}
{"id": "22471", "url": "https://cs.wikipedia.org/wiki?curid=22471", "title": "Jan od Kříže", "text": "Jan od Kříže\n\nSvatý Jan od Kříže (španělsky Juan de la Cruz), rodným jménem Juan de Yepes (24. červen 1542 Fontiveros – 14. prosinec 1591 Úbeda) byl římskokatolický kněz (vysvěcen 1567), mnich řádu karmelitánů, jehož dílo představuje vrchol španělské křesťanské mystiky.\n\nPo studiu v koleji Tovaryšstva Ježíšova v Medině del Campo vstoupil v roce 1563 v jednadvaceti letech do karmelitánského řádu, kde přijal jméno Jan od sv. Matěje. Následujícího roku nastoupil na univerzitu v Salamance, kde nejprve absolvoval tříletý kurz umění a následně v roce 1567 kurz teologie.\nPřipojil se k reformě karmelitánského řádu, kterou započala v její ženské větvi sv. Terezie od Ježíše (z Ávily) a byl vůbec prvním, kdo oblékl hábit reformovaného řádu, tzv. bosých karmelitánů a začal žít podle původní karmelitánské řehole v konventu v Duruelu (tehdy začíná důsledně používat jméno Jan od Kříže).\n\nÚčastnil se zakládání reformovaných konventů a měl na starosti mnichy a novice, kteří v těchto konventech žili. Postupně vzrůstalo napětí mezi „bosými“ a „obutými“ karmelitány, při němž došlo k násilí ze strany „obutých“ na hlavních představitelích reformy, zvl. Jana od Kříže. Po devět měsíců (prosinec 1578 až srpen 1579) byl držen ve vězení toledského konventu, kde také vznikly jeho nejznámější duchovní básně. Po útěku z vězení působil jako zpovědník karmelitánských mnišek (na žádost Terezie z Ávily) a postupně jako převor několika domů, posléze jako představený reformovaných konventů v Andalusii. V posledním období svého života neměl žádné zvláštní poslání v rámci svého řádu.\n\nJiž za jeho života se podařilo prosadit rozdělení bosých karmelitánů a tzv. „obutých“ karmelitánů, tedy těch, kdo se k reformě řádu nepřipojili. Nejprve byla vytvořena samostatná provincie bosých bratří v Kastilii, nakonec byl řád osamostatněn a roku 1593 získal svého vlastního generálního představeného.\n\nZa svatého byl prohlášen 27. prosince 1726, učitelem církve v roce 1926. V katolickém kalendáriu připadá jeho svátek na 14. prosinec.\n\nSv. Jan od Kříže je považován za jednoho z nejvýznamnějších španělských básníků. Ačkoliv jeho sebrané básně netvoří více než 2 500 veršů, dvě z nich – Duchovní píseň a Temná noc jsou všeobecně pokládané za jedny z nejlepších děl španělsky psané poezie, a to jak ze stylistického hlediska, tak i díky bohaté symbolice a metaforičnosti.\n\nDuchovní píseň je ekloga, v níž nevěsta (představující duši) hledá ženicha (představujícího Ježíše Krista) a prožívá úzkost z jeho ztráty. Nakonec jsou oba naplněni radostí ze vzájemného shledání. Báseň je možné číst jako volnou španělskou adaptaci Písně písní, která vznikla v době, kdy byl překlad Bible do lidového jazyka zakázán.\n\nTemná noc (od níž se odvozuje stejný duchovní termín) popisuje cestu duše z pozemského života k sjednocení s Bohem. Děje se tak v noci, jež představuje strádání a obtíže, které duši doprovází, když se odděluje od světa a nachází světlo ve spojení se Stvořitelem. Noc zahrnuje několik kroků vyprávěných v jednotlivých slokách. Hlavní myšlenku básně je možné chápat jako bolestnou zkušenost, kterou prožívají lidé usilující o růst v duchovní zralosti a spojení s Bohem. V roce 1586 – rok po dokončení Temné noci – napsal k básni sv. Jan od Kříže také komentář. Vysvětluje v něm verš po verši význam celé básně.\n\nSvatý Jan napsal také čtyři pojednání o mystické teologii, dvě pojednání o obou výše uvedených básních. V nich vysvětluje význam básní verš po verši a dokonce i slovo po slovu.\n\nVýstup na horu Karmel, jeho třetí dílo, představuje systematičtější studii asketického úsilí duše hledající dokonalé spojení s Bohem. Dále popisuje mystické události doprovázející toto hledání. Čtvrté veršované dílo – Živý plamen lásky – popisuje velkou důvěrnost, kdy duše odpovídá na Boží lásku. Tyto básně tvoří spolu s dílem Dichos de Luz y Amor (Vyprávění o světle a lásce) a spisy sv. Terezie nejdůležitější mystická pojednání ve španělštině. Hluboce ovlivnily pozdější autory duchovní literatury z celého světa. Patří mezi ně T.S. Eliot, Terezie z Lisieux, Edith Steinová (Terezie Benedikta od Kříže) a Thomas Merton. Sv. Jan ovlivnil také filozofy (Jacques Maritian), teology (Hans Urs von Balthasar), pacifisty (Dorothy Day, Daniel Berrigan a Philips Berrigan) a umělce (Salvador Dalí). Papež Jan Pavel II. napsal teologickou disertaci na mystickou teologii sv. Jana od Kříže.\n\n\nStěžejní Janova teologická díla jsou vlastně komentářem k básním stejného jména, kromě Výstupu, který je pojat jako doplněk Temné noci.\n\n\n\n\n"}
{"id": "22482", "url": "https://cs.wikipedia.org/wiki?curid=22482", "title": "Velká Dobrá", "text": "Velká Dobrá\n\nVelká Dobrá je obec ve Středočeském kraji, 4 km jihozápadně od Kladna. Má rozlohu 8,42 km² a žije zde obyvatel. PSČ zdejší pošty je 273 61.\n\nObec se rozkládá v jen mírně zvlněné krajině, nadmořská výška zastavěné části se pohybuje od 395 m na západním okraji po 430 m na východě; náves ve Velké Dobré leží ve výšce 409 m. Dříve Velkou Dobrou procházela silnice I. třídy č. 6 Praha-Karlovy Vary. Dnes je provoz přenesen na novou rychlostní komunikaci, která míjí obec z jižní strany.\n\nPrvní písemná zmínka pochází z roku 1328, kdy se připomíná jistý Bohuslav z Dobré. Po staletí zde existovaly dvě vsi, každá s vlastní tvrzí, vzdálené od sebe asi 800 metrů – jedna, v jihozápadní části dnešní obce se od 15. století pro rozlišení nazývala Velká nebo též Hořejší Dobrá, zatímco druhá, na severovýchod od ní, byla označována jako Malá neboli Dolejší Dobrá. Velký nárůst obyvatelstva v souvislosti s rozvojem kladenského hornictví a hutnictví ve druhé polovině 19. století, vedl ke stavebnímu splynutí obou vsí. K úřednímu sloučení pod názvem Velká Dobrá došlo v roce 1935.\n\nV posledních letech se Velká Dobrá znatelně rozšířila výstavbou desítek rodinných domů na východním okraji. Největším podnikem je továrna společnosti Bontaz Centre CZ, produkující součásti výrobních linek. Obec má základní a mateřskou školu, působí zde fotbalový klub FC Čechie Velká Dobrá.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Velká Dobrá \"(přísl. Malá Dobrá, 1427 obyvatel, četnická stanice, sbor dobrovolných hasičů)\" byly v roce 1932 evidovány tyto živnosti a obchody: biograf Sokol, elektrotechnický závod, 2 holiči, 7 hostinců, kapelník, klempíř, 2 koláři, konsum Včela, kovář, 2 krejčí, malíř pokojů, obchod s mlékem, obuvník, 2 pekaři, obchod s lahvovým pivem, pohřební ústav, 3 rolníci, 2 řezníci, 8 obchodů se smíšeným zbožím, Okresní záložna v Unhošti, Spořitelní a záložní spolek, stavební družstvo Domov, 2 trafiky, truhlář, státní velkostatek.\n\n\n\n\n\n"}
{"id": "22484", "url": "https://cs.wikipedia.org/wiki?curid=22484", "title": "Theora", "text": "Theora\n\nTheora je patentově nezatížený formát komprese digitálního videa, který byl vyvinut nadací Xiph.org jako součást projektu Ogg. Theora je původně založená na kodeku On2 VP3 a měla by konkurovat formátům MPEG-4, RealVideo, Windows Media Video a jiným.\n\nReferenční implementace, video kodek libtheora, je napsán v jazyku C a uvolněn pod licencí BSD. Jako kontejner se přednostně používá Ogg a na zvukovou vrstvu je určen Vorbis.\n\nKorektní přípona souboru používajícího formát Theora v kontejneru Ogg je .ogv (Ogg Video).\n\n\n\nOgg Theora byl jediný formát videa, který bylo na Wikimedia Commons. Později přibyl formát WebM s videem ve formátech VP8 a VP9 a zvukem ve formátu Vorbis nebo Opus.\n\n"}
{"id": "22487", "url": "https://cs.wikipedia.org/wiki?curid=22487", "title": "Katalyzátor", "text": "Katalyzátor\n\nKatalyzátor (z řeckého καταλύτης \"katalýtés\") je látka, vstupující do chemické reakce, urychluje ji (nebo zpomaluje) do rovnovážného stavu, a přitom z ní vystupuje nezměněná. Slovo \"katalyzátor\" se někdy používá i v přeneseném smyslu pro jakoukoli událost, osobu apod., které přispějí k uskutečnění něčeho.\n\nV živých organismech jako katalyzátory fungují enzymy nebo ribozymy.\n\nV automobilech se používá součástka katalyzátor, ve které se katalytickými reakcemi přeměňují některé škodliviny ve výfukových plynech na méně škodlivé látky.\n\nKatalyzátor tvoří s reaktanty málo stabilní komplex, který se v dalším kroku rozpadá na požadované produkty a katalyzátor. Schematicky je možné tuto reakci zapsat:\nnebo\na podobně.\n\nAktivační energie těchto procesů jsou zpravidla nižší (ve výjimečných případech ale mohou být vyšší), než aktivační energie nekatalyzované reakce. Snížení aktivační energie umožňuje provádět reakce za mírnějších podmínek, např. za nižších teplot nebo při běžném (atmosférickém) tlaku.\nKatalýza neposunuje rovnováhu reakce, pouze urychluje její ustanovení.\nPoznámka k pojmu reaktant, substrát:<br>\nChemická reakce je obecně děj, při kterém zanikají některé, případně všechny vazby v molekulách výchozích látek (reaktantů) a vznikají vazby nové za vzniku jiných látek (produktů). Reaktanty v organické chemii obvykle dělíme do dvou skupin: na substráty (větší organická molekula) a činidla (jednodušší, často anorganická látka, která poskytuje obdobné reakce s celou řadou substrátů). Substrát je látka, která podléhá katalytické reakci.\n\n\nV průmyslu se katalyzátory používají nejméně v 60 % chemických syntéz. Jedná se například o Ziegler-Nattovy katalyzátory, které se používají při výrobě polyethylenu a polypropylenu.\n\np== Katalyzátor a chemická rovnováha ==\nKatalyzátor pouhou přítomnosti nikdy nepůsobí změnu chemické rovnováhy, pokud existuje zdání takového vlivu, je tento vliv vždy druhotný, například:\n\nTyto efekty mohou vyvolat dojem, že katalytický proces produkuje větší než rovnovážné množství produktu, chemická rovnováha tím však porušena není.\n\nJako katalyzátor se může použít řada sloučenin nebo i některé prvky. Složení katalyzátoru není prozatím možné odvodit pouze za použití teoretického popisu, experimentální výzkum má v katalýze nezastupitelné místo. Toto složení závisí na procesu, který má být katalyzován. Katalyzátor obsahuje katalyticky aktivní složku. Katalyticky aktivních složek může být v jednom katalyzátoru obsaženo i více (např. detoxikační katalyzátory v autech, katalyzátor používaný při reformování benzínů v rafinériích). Krom katalyticky aktivní složky katalyzátory obsahují ve většině případů nosič na jehož povrchu bývá aktivní složka nanesena. Tím je zajištěn veliký povrch katalyzátoru. Nosič má však zpravidla i jiné úlohy jako je vychytávání katalyzátorových jedů, udržování pH, některé nosiče dokonce participují na katalytickém procesu. Nosiče jsou zpravidla porézní vysokopovrchové materiály, např. aktivní uhlí, různé formy oxidu hlinitého, hořečnatého a v poslední době velmi často synteticky připravené krystalické alumosilikáty – zeolity. Katalyzátory dále často obsahují kokatalyzátor (sloučeniny pracující spolu s katalyzátorem zpravidla v cyklu/ech) a promotory (složky modifikující různé vlastnosti katalyzátoru, např. kyselost, stálost a těkavost ostatních složek). Klasifikace aktivních složek a katalyzátorů samotných je velmi problematická. Pro pochopení je však vhodné kriterium „podle reakce, která je katalyzována“:\n\n\n\n\n"}
{"id": "22488", "url": "https://cs.wikipedia.org/wiki?curid=22488", "title": "Red Hat", "text": "Red Hat\n\nRed Hat je společnost, produkující Red Hat Enterprise Linux, významnou komerční linuxovou distribuci, JBoss Enterprise Middleware, Red Hat Enterprise Virtualization, Red Hat Enterprise MRG a software pro cloud computing. Dále tato společnost poskytuje služby v oblasti konzultace, tréninků a certifikace. Název \"Red Hat\" je po červeno bílé kšiltovce lakrosového týmu Cornellovy univerzity, kterou majitel společnosti Marc Ewing dostal od svého dědečka a kterou tak rád nosíval, než ji ztratil. Red Hat v minulosti poskytoval i volně šířenou distribuci Red Hat Linux, kterou ovšem v roce 2003 opustil a začal se soustředit na komerční variantu Red Hat Enterprise Linux. Zároveň založil komunitní projekt FedoraProject vyvíjející distribuci Fedora, která zároveň slouží jako testovací platforma pro vývoj Red Hat Enterprise Linuxu. V roce 2014 firma Red Hat deklarovala patronát nad komunitním projektem CentOS (klon Red Hat Enterprise Linuxu).\n\nFirma měla v roce 2011 roční tržby přes 1 miliardu amerických dolarů. Je to vůbec první firma v historii, která dokázala vydělat takovou částku jen na open source softwaru. V roce 2016 Red Hat dosáhl dalšího milníku, když tržby převýšily 2 miliardy amerických dolarů.\nDne 28. října 2018 oznámila firma IBM svůj záměr získat firmu Red Hat za 34 miliard dolarů.\n\nV roce 1993 založil Bob Young společnost ACC Corporation, které prodávala softwarové doplňky Linux a Unix. Roku 1994 Marc Ewing vytvořil svojí vlastní Linuxovou distribuci, kterou pojmenoval Red Hat Linux. Ewing vydal software v říjnu, díky tomu se vydání stalo známé jako halloweenské. Young koupil Ewingovo podnikání v roce 1995, načež tito dva lidé společně založili Red Hat Software a Bob Young se stal výkonným ředitelem.\n\nRed Hat vešel v povědomí veřejnosti 11. srpna 1999, kdy dosáhl osmého největšího zisku za první den v historii Wall Street. Mathew Szulik se stal výkonným ředitelem v prosinci téhož roku.\n\nDne 15. listopadu 1999 Red Hat získal společnost Cygnus Solutions. Tato společnost zajišťovala komerční podporu pro svobodný software a sdružovala programátory softwarových produktů GNU, jako například GNU ladicí software (debugger) nebo programové nástroje pro vytváření a správu binárních kódů. Jeden ze zakladatelů společnosti Cygnus, Michael Tiemann, se stal hlavním technickým ředitelem Red Hat a do roku 2008 více prezidentem open source záležitostí. Později Red Hat získal také společnosti WireSpeed, C2Net a Hells Kitchen Systems.\n\nV únoru 2000 web InfoWorld dostal Red Hat čtvrté po sobě jdoucí ocenění „Operační systém roku“ za Red Hat Linux 6.1. V dalším roce Red Hat získal společnost Planning Technologies a v roce 2004 koupil iPlanet adresář a certifikovaný serverový software od společnosti AOL.\n\nRed Hat přesunul své sídlo z Durhamu na Centennial Campus NC State University v Raleigh v Severní Karolíně v únoru 2002. V následujícím měsíci byl představen Red Hat Linux Advanced Server později přejmenovaný na Red Hat Enterprise Linux (RHEL). Společnosti Dell, IBM, HP a Oracle oznámily podporu této platformy.\n\nV prosinci 2005 získal Red Hat po druhé v řadě nejvyšší skóre v průzkumu CIO Insight Vendor Value Survey.\n\nDne 5. června 2006 Red Hat získal společnost JBoss, která se zabývala vývojem middleware softwaru s otevřeným zdrojovým kódem. JBoss se tímto stal divizí společnosti Red Hat. Dne 18. září 2006 byl vydán Red Hat Application Stack, jejich první balík aplikací, který integruje technologii JBoss a který je certifikován od jiných známých dodavatelů softwaru. V roce 2007 Red Hat získal další společnost, tentokrát to byla firma MetaMatrix. Téhož roku Red Hat uzavřel dohodu se společností Exadel pro distribuci jejich softwaru.\n\nDne 15. března 2007 byl vydán Red Hat Enterprise Linux 5 a v červnu tohoto roku získal Red Hat společnost Mobicents. O rok později dne 13. března 2008 získal Red Hat společnost Amentra, poskytovatele služeb systémové integrace pro architektury orientované na služby, procesní řízení, systémů rozvoje a podnikových datových služeb. Amentra funguje jako společnost nezávislá na Red Hat. Dne 27. července 2009 Red Hat nahrazuje CIT Group ve Standard & Poor 500 akciovém indexu, kde je 500 předních společností americké ekonomiky. Tato událost byla označena jako hlavní mezník pro Linux.\n\nDne 15. prosince 2009 bylo ohlášeno, že Red Hat zaplatí 8,8 milionu dolarů za vyrovnání hromadné žaloby ze soudního procesu souvisejícího s přepracováním finančních výsledků z července roku 2004. Soudním procesem se zabýval okresní soud v Severní Karolíně. Red Hat dosáhl navrhované dohody o vyrovnání a přijal jednorázový poplatek 8,8 milionu dolarů. Dohoda musí být ještě potvrzena soudem.\n\nDne 10. ledna 2011 Red Hat oznámil, že rozšíří svoje sídlo ve dvou fázích. Přidáním 540 zaměstnanců do provozu v Raleigh. Společnost bude investovat více než 109 milionů dolarů. Stát Severní Karolína nabídl ve formě dotace až 15 milionů dolarů. Druhá fáze zahrnuje „expanzi do nových technologií, jako je software pro virtualizaci a nabídku technologie cloud.\n\nDne 25. srpna 2011 Red Hat oznámil, že přestěhuje kolem 600 zaměstnanců z North Carolina State University Centennial Campus do centra Two Progress Plaza. Společnost Progress Energy plánuje budovu opustit do roku 2012, pokud dojde k jeho sloučení s Duke Energy. Red Hat také plánuje přejmenovat budovu.\n\nPozoruhodné je, že Red Hat se stal první open-source společností, která dosáhla více jak miliardového ročního příjmu. Konkrétně se tak stalo v roce 2012, kdy roční příjem Red Hat činil 1,13 miliardy dolarů.\n\nSpolečnost Red Hat v České republice působí již od roku 2004. V roce 2006 je společnost Red Hat Czech s.r.o. zapsána do obchodního rejstříku a otevírá pobočku v Brně. Pobočka se soustředí jak na testování, tak i vývoj softwaru. Koncem roku 2012 měl Red Hat v Brně 500 zaměstnanců, v roce 2014 pak přes 700, což dělá brněnskou pobočku největším světovým střediskem společnosti hned za hlavním sídlem.\n\nSpolečnost Red Hat se zabývala vývojem notebooku pro děti, který nazvala XO-1. Jejich cílem bylo navrhnout a vyrobit levný notebook, který bude každému dítěti na světě poskytovat přístup k otevřené komunikaci, znalostem a učení. Poslední verze je notebook XO-1.5, který používá jako svůj operační systém zeštíhlenou verzi Fedory.\n\nMugshot je sociální síť, která byla založena především pro zábavu. K jejímu představení došlo na summitu v roce 2006. Největšími přednostmi byla nabídka počítačového rozhraní a webových widgetů oproti klasickým sociálním sítím (které se zabývaly reklamou).\n\nHlavní součástí byl Web Swarm a Music Radar. Web Swarm umožňoval sdílení odkazů webových stránek a následnou diskuzi k odkazu, který uživatel vložil. Music Radar zobrazoval písně, které uživatel právě poslouchá a také podporoval diskuzi o písni.\n\nOriginální Mugshot byl nejprve přesměrován z mugshot.org na webové stránky Red Hat. A později úplně ukončen.\n\nDogtail je otevřený software založený na Linuxu a dodáván s dobře známým grafickým uživatelským rozhraním (GUI). Je napsán v programovacím jazyku Python, čímž je umožněno vývojářům vytvářet a zároveň testovat své aplikace.\n"}
{"id": "22489", "url": "https://cs.wikipedia.org/wiki?curid=22489", "title": "Windows 98", "text": "Windows 98\n\nWindows 98 je operační systém vydaný společností Microsoft 25. června 1998, součást řady operačních systémů Microsoft Windows. Systém Windows 98 je velice podobný o něco staršímu systému Windows 95, mezi novinky patří lepší podpora sběrnic AGP a USB, podpora pro více monitorů.\n\nNa rozdíl od řady Windows NT se stále jedná o hybridní 16/32bitový systém, který měl časté problémy s nestabilitou a pády do modré obrazovky s chybovým hlášením, které se přezdívalo „Modrá obrazovka smrti“ (\"Blue screen of death\", \"BSOD\"). Dědí se ještě podpora DOSu.\n\nWindows 98 Second Edition (\"Windows 98 Druhé vydání\", běžně označováno jako „Windows 98 SE“) je mírně vylepšená verze tohoto operačního systému, vydaná 10. června 1999. Druhé vydání obsahovalo opravy mnoha menších chyb, novou (pátou) verzi prohlížeče Windows Internet Explorer, podporu pro sdílení připojení k Internetu (\"Internet Connection Sharing\"), vylepšenou podporu USB, Netmeeting verze 3 a podporu pro DVD.\n\nDne 11. července 2006 vydala společnost Microsoft poslední aktualizaci a ukončila oficiálně podporu pro tento operační systém. „Toto je poslední upozornění pro všechny ty, kteří odkládali přechod z Windows 98/ME na Windows XP,“ uvedl Microsoft v tiskové zprávě, která informuje o ukončení podpory starých programů.\n\n\nWindows 98 neumí obsloužit paměť nad 1024 MB. Jde to obejít záměnou Himem.sys programem třetí strany – Himemx.exe. Zde jde pomocí parametrů omezit adresovanou RAM na 1024 MB, i když je v PC více než 1 GB RAM.\n\nPokud se uživateli podaří obejít při instalaci kontrolu hardwarových komponent, lze tento systém spustit i na sestavách s procesorem 386.\n\n\n"}
{"id": "22490", "url": "https://cs.wikipedia.org/wiki?curid=22490", "title": "Sliznatky", "text": "Sliznatky\n\nSliznatky (Myxini, Myxinoida, Myxiniformes, Hyperotreti) jsou rybám podobní živočichové z kmene strunatců. Jde o nejprimitivnější zástupce dnes žijících obratlovců a jsou řazeny mezi bezčelistnatce. Sliznatky nemají pravá ústa a mají velmi zachovalou strunu hřbetní, která je v některých místech nahrazována základy obratlů. Jejich skutečné systematické řazení je stále ještě předmětem výzkumu – nemají však daleko k mihulím.\n\nSliznatky jsou málo prozkoumaní bentičtí živočichové (tj. žijící u dna). Obývají většinou mělká moře v chladných místech mírného pásu, ale v menší míře také chladnější hluboká moře tropického pásu. Jde o stálé, nemigrující živočichy. Třída sliznatek zahrnuje asi 60 druhů v 5 až 7 rodech řazených obvykle do jediné čeledi sliznatkovitých. Jsou známy také fosilní rody \"Myxinikela\" a \"Gilpichthys\" ze svrchního karbonu z doby před asi 330 miliony lety.\n\nSliznatky jsou živočichové hadovitého tvaru dosahující délky obvykle od 20 cm do 1 m. Největší sliznatkou je \"Eptatretus carlhubbsi\", která může dorůst až 1,4 m a vážit několik kilogramů.\n\nOporou jejich těla je struna hřbetní. Na ní se někdy vyskytují náznaky obratlů, které jsou však jen velmi primitivní (lépe jsou vyvinuty u mihulí). Místo pravých úst vyskytujících se u čelistnatců mají otevřený kruhovitý disk vyzbrojený rohovitými zuby. Tato ústa se jako u všech bezčelistnatců nedají zavřít. Kůže sliznatek obsahuje mnoho slizových žláz vyměšujících množství lepkavého slizu. Ten v mořské vodě bobtná, čímž napomáhá rychlému úniku před predátory.\n\nSliznatky kladou velká vajíčka chráněná tuhým obalem, ve kterých jsou již noví dospělci, kteří neprochází žádným larválním stadiem. Mláďata se z vejce dostávají v části, kde je obal zeslabený.\n\nSliznatky zatím nemají velký hospodářský význam. Některé druhy jsou údajně lahůdkou v Koreji, kde se za tímto účelem loví do pastí.\nKanadský výzkum z roku 2012 prokázal, že ze slizu, který sliznatky vylučují při obraně, je možné získat lepidlo – druh klihu, nylonu podobná proteinová vlákna a folie stokrát jemnější než lidský vlas.\n\nDříve patřily sliznatky do třídy kruhoústých (od kruhovitého disku úst) v nadtřídě bezčelistnatců, později se posunuly na úroveň třídy a kruhoústí zmizeli. Tato dvě alternativní řazení jsou znázorněna schematicky takto:\n\nDnes se uvažuje o zařazení sliznatek do samostatného podkmenu strunatců:\n\n\n\n"}
{"id": "22492", "url": "https://cs.wikipedia.org/wiki?curid=22492", "title": "Speex", "text": "Speex\n\nSpeex je svobodný formát ztrátové komprese zvukových souborů, zaměřený na kompresi lidské řeči. Je součástí projektu ogg. Jeho specializace mu umožňuje dosahovat velmi dobrých kompresních poměrů při zachování srozumitelnosti. Není primárně určen (jako ostatní podobné kodeky) na kompresi telefonních hovorů, ale na VoIP (Voice over IP).\n\nSpeex byl navržen pro použití se třemi vzorkovacími frekvencemi 8 kHz, 16 kHz, a 32 kHz (narrowband, wideband a ultra-wideband). Kvalita se nastavuje jako parametr od 0 do 10. CBR se nastavuje celočíselným parametrem, VBR reálným parametrem.\n\nSpeex má několik zajímavých postupů, které jsou speciálně určeny pro kompresi lidské řeči:\n\n\n"}
{"id": "22493", "url": "https://cs.wikipedia.org/wiki?curid=22493", "title": "Adygejsko", "text": "Adygejsko\n\nAdygejská republika neboli Adygejsko je republika Ruské federace, tvořící enklávu v Krasnodarském kraji v jihozápadní části země, v historickém regionu Kubáň poblíž Černého moře. Má rozlohu pouze 7 600 km² a čítá 447 000 obyvatel. Hlavním městem je Majkop.\n\nAdygejsko má dosti nepravidelný protáhlý tvar ve směru jih-severozápad. Severní část země je rovinatá, směrem k jihu se zvedá předhůří Velkého Kavkazu, dosahující horou Čuguš na hlavním kavkazském hřebeni výšky 3 238 m. Hlavními vodními toky jsou Kubáň, velká splavná řeka s Krasnodarskou přehradou, tvořící severozápadní hranici republiky a její přítoky Laba, ohraničující Adygejsko ze severovýchodu, a Belaja, která protéká středem země i hlavním městem Majkopem. Listnaté lesy (buk, dub, habr a javor) pokrývají 40 % Adygejska. Podnebí je mírné s průměrnými teplotami v lednu - 2 °C a v červenci 22 °C, roční úhrn srážek se pohybuje kolem 700 mm.\n\nOd 24. srpna 1922 do 13. srpna 1928 Adygejská (Čerkeská) autonomní oblast v rámci SSSR, poté Adygejská autonomní oblast v rámci Krasnodarského kraje; od 3. července 1991 Adygejská republika v rámci Ruské federace.\n\nObyvatelé jsou Adygejci, zvaní též Čerkesové, vyznávající sunnitský islám (23 %), a Rusové (67 %). Ruština a adygejština jsou úředními jazyky republiky. Dále zde žijí Arméni a Ukrajinci.\n\n\nNejdůležitější a hlavní složkou je zemědělství, které má dostatek úrodné půdy. Pěstuje se tabák, čaj, cukrová řepa, slunečnice, zelenina a ovoce. Těží se zde ropa a zemní plyn, bohaté jsou i zásoby zlata, stříbra a wolframu. Na Kavkazu se také chovají ovce a koně. Rozvinutý je potravinářský, dřevozpracující a papírenský průmysl, částečně též strojírenství. Hlavním ekonomickým centrem a téměř jediným sídlem adygejského průmyslu je metropole Majkop, kde jsou i dvě univerzity.\n\n\n"}
{"id": "22494", "url": "https://cs.wikipedia.org/wiki?curid=22494", "title": "Otec prasátek", "text": "Otec prasátek\n\nOtec prasátek (anglicky \"Hogfather\") je humoristická fantasy kniha Terryho Pratchetta, dvacátá ze série \"Zeměplocha\".\n\n„Otec prasátek“ je také postava z knihy, vystupující i v jiných zeměplošských knihách. Představuje obdobu Santa Clause, který na Den Prasečí hlídky plní dětská přání a přináší dárky.\n\nOtec prasátek nosí červený kabát lemovaný kožešinou a pohybuje se na saních tažených čtyřmi divokými prasaty. Za starých časů rozdával domácnostem produkty z vepřového a nezbedným dětem pytel krvavých kostí. V současné době má podobu veselého výrobce hraček, ale pozůstatky mýtů (jako jeho Kostěný hrad) stále přetrvávají.\n\nV roce 2006 byl ve Velké Británii podle této knihy natočen televizní film (režie Vadim Jean).\nV knize se Auditoři rozhodnou eliminovat zeměplošský ekvivalent k Santa Clausovi, protože nezapadá do jejich pohledu na vesmír. Setkají se s Lordem Odkragllim, představeným Cechu vrahů a dohodnou zprostředkování služeb pana Časnačaje (vyslovováno Ča-snač-aj), jehož specificky šílená genialita z něj činí ideálního kandidáta na zavraždění Otce prasátek či jiných antropomorfních personifikací. Smrť se rozhodne Otce prasátek zastoupit. Obleče si dlouhý červený plášť a plnovous, jenže se věci začnou komplikovat, když plní dětská přání až moc doslova. Mezitím jeho vnučka Zuzana musí zjistit, co se stalo se skutečným Otcem prasátek, a jak ho zachránit.\n\n"}
{"id": "22502", "url": "https://cs.wikipedia.org/wiki?curid=22502", "title": "Oplodnění", "text": "Oplodnění\n\nOplodnění (též oplození nebo fertilizace) je splynutí dvou pohlavních buněk (gamet) v zygotu za účelem zformování nového organismu. U živočichů tento proces zahrnuje fúzi spermie s vajíčkem, což vede ke vzniku zygoty a jejímu následnému vývoji v embryo a plod. Podle živočišného druhu může oplodnění proběhnout uvnitř těla samice (vnitřní oplození) nebo mimo ně (vnější oplození).\n\nCelý proces vývoje nových jedinců se nazývá rozmnožování.\n\nU všech savců dochází k vnitřnímu oplodnění prostřednictvím pohlavního styku. Ten probíhá tak, že dojde ke spojení pohlavních orgánů samce a samice.\n\nSamčí vnější pohlavní orgán (penis) je vnořen do otvoru vagíny a zde dochází k výronu semene (ejakulace ejakulátu). V semeni (ejakulátu) je mimo jiné obsaženo značné množství spermií, které vyrazí směrem do vejcovodu. K nasměrování spermií slouží stahy vejcovodů, které nasávají tekutinu (včetně ejakulátu), ale napomáhá tomu také protisměrný pohyb části řasinek ve vejcovodu v době kolem ovulace. Spermie u většiny druhů jsou zachyceny v oviduktálním reservoáru. Po určité době strávené v samičím reprodukčním traktu spermie kapacitují (stanou se schopnými oplodnit vajíčko). Cesta k vajíčku je velice obtížná, drtivá většina spermií k němu vůbec nedorazí a „zemře“ cestou (předpokládá se, že zde odpadne většina defektních spermií). Kapacitované spermie nalézají vajíčko pomocí termotaxe (vajíčko tvoří tepelný gradient při svém sestupu vejcovodem) a chemotaxe (vajíčko produkuje látky, které spermii navigují).\n\nPo nalezení vajíčka spermie musí u většiny druhů proniknout obalem granulózních buněk (cumulus oophorus) a dostat se ke glykoproteinovému obalu vajíčka – zoně pellucidě. Kontakt se zonou pellucidou je signálem pro akrozomální reakci (exocytózu specializované organely spermie – akrosomu, který obsahuje různé lytické enzymy). Enzymy uvolněné při akrozomální reakci rozštípou otvor do zony pellucidy a spermie může pomocí pohybů bičíku proniknout až k plazmatické membráně vajíčka (oolema). Často se uvádí, že spermie při oplodnění odhazují bičík a dovnitř proniká jen hlavička, toto je však pouze výjimka; u většiny živočichů proniká dovnitř celá spermie. Po průniku spermie dovnitř vajíčka dochází k jejich fúzi (splynutí). Fúze první spermie vyvolá exocytózu kortikálních granulí vajíčka, které obsahují enzymy modifikující (zesíťující) glykoproteiny zony pellucidy a její odtržení od plazmatické membrány – tím se zamezí v pronikání dalších spermií. Oplozením vajíčka vzniká diploidní buňka – zygota. Pokud se vajíčko po úspěšné fertilizaci zahnízdí v děloze, samice se označuje jako březí (též gravidní, u člověka těhotná).\n\nPro rostliny je sice velmi významné i nepohlavní rozmnožování probíhající za pomoci vegetativních orgánů (popř. dělením buněk u jednobuněčných), které je dostačující k tomu, aby se rostlina mohla šířit (závisí však na druhu). Přesto i u rostlin má pohlavního rozmnožování a oplodnění zásadní význam, neboť umožňuje vznik rostliny se zcela nově nakombinovanou genetickou informací. Během pohlavního rozmnožování dochází ke splynutí samičí a samčí pohlavní buňky. To vede k vývoji zárodku nové rostliny. Proces však jinak probíhá u semenných rostlin, jinak u výtrusných rostlin zbývajících ve skupině vyšší rostliny a jinak u nižších rostlin.\n\nU všech vyšších rostlin se střídají tzv. pohlavní a nepohlavní generace (gametofyt a sporofyt). U semenných rostlin však toto rozlišení není pro praktické účely příliš významné, neboť gametofytem jsou u nich jen jejich generativní orgány, které jsou na zbytku rostliny přisedlé a na ní závislé. Významné je toto členění pro pochopení oplodnění u rostlin výtrusných.\n\nU semenných rostlin je pohlavní buňkou tzv. vaječná buňka, která sídlí ve vajíčku (vajíčko je u rostlin vícebuněčný útvar). Samčí pohlavní buňkou jsou spermatické buňky, které jsou vždy dvě uvnitř pylové láčky, vyrůstající z pylového zrna, které musí být před tím dopraveno na bliznu.\n\nPo opylení, což je přenesení pylu z prašníku na povrch blizny (horní část samičího orgánu, zvaného pestík), se pylová zrna (jeho obsah) snaží dostat do vajíčka tím, že si vytváří pylovou láčku.\n\nPylová láčka musí prorůst skrze celou délku čnělky, která se nachází v pestíku mezi bliznou a semeníkem. Nakonec proniká otvorem klovým k zárodečnému vaku. Jedna ze spermatických buněk oplodní vaječnou buňku, která se tím mění v diploidní zygotu, druhá oplodní diploidní centrální buňku zárodečného vaku a vznikne základ triploidního živného pletiva zárodku, endospermu. Endosperm je využíván jako zdroj živin při klíčení nebo je spotřebován již při vývoji zárodku. Jeho vyživovací funkci pak mohou převzít dělohy, např. u bobovitých rostlin. U krytosemenných rostlin vzniká živné pletivo až po oplození, u nahosemenných nezávisle na něm. Vzniká plod.\n\nTato zdánlivě zbytečná práce, kterou pylová láčka musí vykonat, není samoúčelná, ale funguje jako spolehlivý biologický filtr, který zaručuje, že vajíčko nebude opyleno pylem jiného druhu rostliny a někdy naopak chrání i před oplozením příliš příbuzným jedincem (inkompatibilita). Tato selekce funguje již na povrchu blizny a její podstatou je, že žádoucí pyl si musí s bliznou a pestíkem „chemicky rozumět“. Je možno shrnout, že ne každé pylové zrno, které se přilepí na bliznu, může vytvořit pylovou láčku.\n\nVzhledem k obtížnosti procesu, láčka neroste jednoduše přímo, ale prorůstá čnělku blízko její pokožky vlnivým pohybem a nakonec se stáčí ke spodku semeníku, pak blízko lůžka prochází obal vajíčka a dosáhne uvnitř vaječné buňky. Díky růstu pylové láčky dojde ke spojení spermatické buňky s buňkou vaječnou.\n\nPo oplodnění se začne semeník zvětšovat a vzniká z něj plod (např. veškeré ovoce).\n\nU mnohosemenného ovoce je nutno více pylových zrn, protože s každým vajíčkem se musí spojit jedno. Proces lze snadno demonstrovat u kukuřice seté. Pyl ze samčích květů napadá na lepkavou vnější část tzv. hedvábí (vlákna čnějící z palice samičích květů), pak pylové láčky rostou dolů hedvábím dovnitř až k vajíčku. Vysušené hedvábí zůstane ve slupce klasu během dozrávání semen, proto pokud slupku odstraníte opatrně, je možné prohlédnout si strukturu květu. Vývoj dužniny ovoce je úměrný podílu oplozených vajíček. Např. vodní meloun vyžaduje asi 1000 pylových zrnek dodaných a pravidelně rozložených na 3 laloky blizny, k tomu aby vývoj plodu mohl být normální, a to v počtu semen, velikosti i tvaru plodu.\n\n\nPro nižší rostliny je spíše velmi významné nepohlavní rozmnožování. Jejich případné pohlavní rozmnožování bývá často velmi komplikované a navzájem mezi druhy (a většími taxony) velmi rozdílné (izogamie, anizogamie, oogamie.). Pohlavním rozmnožováním může být jak fúze identických buněk (isogamie) tak i oplodnění větší nepohyblivé buňky (samičí) menší pohyblivou buňkou (samčí) (oogamie).\n\n"}
{"id": "22504", "url": "https://cs.wikipedia.org/wiki?curid=22504", "title": "Letiště Kladno", "text": "Letiště Kladno\n\nLetiště Kladno je veřejné vnitrostátní a civilní letiště situované na katastru obce Velká Dobrá, 4 km jižně od města Kladna, na jihozápadní straně nevýrazného návrší Kožovy hory (456 m). K letišti vede krátká odbočka ze silnice II/118 Kladno-Beroun. Bylo vybudováno v 50. letech a v minulosti plnilo též funkci záložního letiště vojenského. Jeho jediná vzletová a přistávací dráha 140 m široká a necelý 1 km dlouhá travnatá, mírně se svažující, oblast, kterou přetíná silnice mezi Velkou Dobrou a Kladnem. Je to domovské letiště Aeroklubu Kladno, který zde pořádá kurzy a vyhlídkové lety v malých letadlech a kluzácích.\nRovněž zde sídlí letecká škola poskytující výcvik na ultralehkých letadlech.\n\n"}
{"id": "22508", "url": "https://cs.wikipedia.org/wiki?curid=22508", "title": "Madla Vaculíková", "text": "Madla Vaculíková\n\nMarie Vaculíková (25. listopadu 1925 Spešov – 16. ledna 2020 Dobřichovice), známá především pod jménem Madla, byla manželkou českého spisovatele Ludvíka Vaculíka a jako postava se objevuje v mnoha jeho knihách, především v \"Českém snáři\". Byla autorkou dvou knih dopisů českému básníkovi a výtvarníkovi Jiřímu Kolářovi a ze svého vztahu s Vaculíkem, který jí býval často nevěrný, se zpovídala v knize rozhovorů s Pavlem Kosatíkem \"Já jsem oves\".\n\nNarodila se ve Spešově u Blanska. Její maminka zemřela, když jí bylo sedm let. Vystudovala měšťanskou školu. Poté byla poslána do učení do Baťových závodů ve Zlíně, kde se seznámila s Ludvíkem Vaculíkem. Zde se starala o mládež. Po náletu na Zlín v roce 1944 přešla do závodu ve Zruči nad Sázavou. Poté pracovala jako vychovatelka v příhraniční oblasti ve Františkově, kam za ní přijel Ludvík Vaculík. V prosinci 1949 si Ludvika Vaculíka vzala za muže. Postupně se jim narodili tři synové – Martin, Ondřej a Jan. V padesátých letech věnovala zejména výchově dětí. Syn Martin emigroval do Francie.\n\nNa počátku 60. let byla zaměstnána jako poslechářka pořadů Českého rozhlasu, na které psala hodnocení. Spolupodílela se na zavedení pořadu o antické knihovně. Stála u zrodu Klub spřízněných duší při divadle Semafor. Pomáhala organizovat debatní večery, na kterých vystupovali například Jaroslav Seifert, Jan Procházka, Vilém Stanovský aj. Pomáhala vydávat klubový zpravodaj, jehož poslední číslo vyšlo v prosinci 1971. Klub pod tlakem změnil název a Madla Vaculíková musela v roce 1972 v Klubu z politických důvodů ukončit činnost. Následně získala práci v manželské poradně ve Slezské ulici na pražských Vinohradech, kde zůstala až do důchodu, do kterého odešla v roce 1973. Nejprve byla zaměstnána jako administrativní pracovnice, později povýšila na vedoucí příjmu. Po Chartě 77 měla zakázáno být v místnosti s klienty sama.\n\nChartu 77 nepodepsala z důvodu ochrany rodiny, zajištění živobytí a pojištění pro děti i manžela. V Dobřichovicích, kde žila, hostila četné disidentské sešlosti.\n\n"}
{"id": "22509", "url": "https://cs.wikipedia.org/wiki?curid=22509", "title": "Paralelní redukce", "text": "Paralelní redukce\n\nParalelní redukce je druh výpočetní operace na paralelních počítačích, která soubor \"n\" vstupních hodnot redukuje na jedinou výslednou hodnotu. Jedná se o způsob, jakým lze paralelně vypočítat výraz typu\n\nAby byl výpočet takového výrazu paralelizovatelný, musí být operace * asociativní.\n\nPříkladem paralelní redukce je součet pole – zde je operací * sčítání, které asociativní je.\n\nParalelní redukce \"n\" prvků na \"p\"-procesorovém počítači má časovou náročnost formula_2.\n"}
{"id": "22511", "url": "https://cs.wikipedia.org/wiki?curid=22511", "title": "Vlastimil Horváth", "text": "Vlastimil Horváth\n\nVlastimil Horváth (* 18. října 1977 Vlašim) je český zpěvák, který se 12. června 2005 stal vítězem druhého ročníku soutěže Česko hledá SuperStar.\n\nZpěvák, jehož jméno je spojeno s vítězstvím ve druhé řadě soutěže Česko hledá Superstar. Muzikální schopnosti však projevoval již od útlého věku a v letech teenagerovských úspěšně koncertoval ve vlastní skupině. Vlasta svým odhodláním a přístupem k hudební tvorbě dosáhl díky své osobnosti respektu v českém showbyznysu.\n\nZa debutové album „Místo zázraků“ dostal platinovou desku a v roce 2005 byl diváky zvolen Objevem roku v anketě Český slavík. Stejně úspěšný byl i v anketě Deska roku Allianz 2005, kde získal cenu za nejprodávanější debutové album. O rok později vydal další CD „Do peří nefoukej“ a nazpíval titulní píseň pro televizní seriál Horákovi „Láska stala se nám osudem“, který se vysílal v České televizi. Se singlem „Adios“ se Vlasta Horváth zúčastnil českého národního kola Eurosong. Nazpíval rovněž píseň k pohádce Zdeňka Trošky „Nejkrásnější hádanka“. K dalším významným počinům patří hostování na turné skupiny Čechomor.\n\nHlavním a zásadním je pro Vlastu Horvátha jeho kapela, se kterou nyní vystupuje. Tvorba nových písní je důkazem, že Vlasta Horváth je zpěvákem vyzrálým, o čemž svědčí jeho jasná umělecká představa. V roce 2012 vydal nový singl s názvem „Téma lásky“ (hudba Vlasta Horváth, text Viktor Dyk). Rok poté druhý singl „To máme znát“ (hudba Vlasta Horváth, text Eliška Hlavová) a svoji první vánoční píseň „Přihořívá“ (hudba Vlasta Horváth, text Eliška Hlavová).\n\nDne 1. 8. 2014 vydal své v pořadí třetí CD s názvem „To máme znát“. Po hudební stránce je to výhradně autorské album Vlasty Horvátha, které obsahuje songy laděné do pop-rocku s bluesovým cítěním. Za pozornost stojí i texty, které mají hloubku a cit.\n\nDalší jeho aktivitou je účinkování v RockOpeře Praha v rockové opeře „Oidipus Tyranus“, kde alternuje s Kamilem Střihavkou, v rockové opeře „Antigona“ a v metal opeře „7 proti Thébám“. V neposlední řadě stojí za zmínku jeho působení jako pedagoga na Mezinárodní konzervatoři Praha. Vyučuje zde interpretaci na oddělení Rockové opery a Popu.\n\nDne 1.3. vychází v pořadí již čtvrté – po hudební i textové stránce výhradně autorské CD. CD kromě 10 nových písní obsahuje i bonusovou píseň – Dneska jsem tvůj. O text této písně se postaral český zpěvák, textař, skladatel, multiinstrumentalista, muzikálový herec a producent Viktor Dyk.\n\n\n\n\n"}
{"id": "22514", "url": "https://cs.wikipedia.org/wiki?curid=22514", "title": "Vladimir Vladimirovič Nabokov", "text": "Vladimir Vladimirovič Nabokov\n\nVladimir Vladimirovič Nabokov, : \"Владимир Владимирович Набоков\", ( Petrohrad, Rusko – 2. července 1977 Montreux, Švýcarsko), byl ruský a později americký prozaik; svou ranou prózu a poezii psal pod pseudonymem Sirin.\n\nVladimir Nabokov se narodil 10. (22.) dubna 1899 v Petrohradu do zámožné rodiny. Jeho otec, Vladimir Dmitrijevič Nabokov (1869–1922), byl právník, známý politik a jeden z hlavních představitelů Konstitučně demokratické strany (tzv. Kadetů). Pocházel ze starého ruského šlechtického rodu Nabokovů. Jeho matka, Jelena Ivanovna (rozená Rukavišnikovová; 1876–1939), byla dcerou bohatého obchodníka se zlatem. Vladimir Nabokov měl dva bratry a dvě sestry.  \n\nDědeček z otcovy strany, Dmitrij Nikolajevič Nabokov, byl ministrem spravedlnosti za vlády cara Alexandra II. a Alexandra III. Babička z otcovy strany, baronka Maria Ferdinandovna von Korf (1842–1926), byla dcerou barona Ferdinanda Nikolaje Viktora von Korf (1805–1869), německého generála ruské armády. Dědeček z matčiny strany, Ivan Vasiljevič Rukavišnikov (1843–1901), byl obchodník se zlatem a mecenáš. Babička z matčiny strany, Olga Nikolajevna Rukavišnikovová (rozená Kozlovová; 1845–1901),  byla dcerou tajemníka Nikolaje Illarionoviče Kozlova (1814–1889), který pocházel z kupeckého rodu a stal se lékařem, biologem, profesorem a ředitelem imperátorské lékařské akademie a stál v čele lékařské služby ruské armády.\n\nV rodině Nabokovových se denně hovořilo třemi jazyky: rusky, anglicky a francouzsky. Díky tomu ovládal budoucí spisovatel tyto jazyky již od dětství. Jak říkal sám spisovatel, číst anglicky uměl dříve než rusky. První roky svého života strávil Nabokov v pohodlí a blahobytu domu rodičů na ulici Bolšoj Morskoj v Petrohradu a na venkovském sídle Vyra v Gatčinské oblasti nedaleko Petrohradu.\n\nNabokov začal studoval na Těniševské akademii v Petrohradu, kde se několik let před ním vzdělával spisovatel Osip Mandelštam. Mezi jeho hlavní koníčky patřily literatura a entomologie.\n\nNa podzim 1916 (rok před Říjnovou revolucí) zdědil Nabokov nemovitost v Rožděstvu a milión rublů od matčina strýce Vasilije Ivanoviče Rukavišnikova. Ještě jako student Těniševské akademie vydal pod svým jménem v roce 1916 v Petrohradu svou první básnickou sbírku \"Verše\" (obsahuje 68 básní, které byly napsány v období od srpna 1915 do května 1916). V té době působil jako veselý mladý muž, který uměl „okouzlit svým šarmem a neobyčejnou vnímavostí.“ (podle slov spisovatelky Zinaidy Šachovské). Nabokov nikdy básně ze své první sbírky nereeditoval.\n\nŘíjnová revoluce donutila rodinu Nabokovových přestěhovat se na Krym, kde se Vladimiru dostalo prvního literárního úspěchu. Jeho díla byla publikována v časopise \"Jaltský hlas\" a ve svých inscenacích se jimi nechaly inspirovat místní divadelní spolky, které na Krym utekly před hrozbami revoluce. V lednu 1918 vyšla v Petrohradě sbírka \"Dvě cesty\", jež obsahovala 12 básní Nabokova a 8 básní jeho spolužáka Andreje Balašova. Když se občas Nabokov zmiňoval o této knize, nikdy svého spoluautora neuváděl. Měl strach uvádět jména lidí, kteří zůstali v Sovětském svazu. Sbírka \"Dvě cesty\" je jedinou knihou Nabokova, kterou nenapsal sám.\n\nPři pobytu na Jaltě ve městě Livadija se autor seznámil s Maximem Vološinem, který ho zasvětil do metrické teorie Andreje Bělého. V krymské sbírce \"Básně a jejich schémata\" přiřadil Nabokov svým básním grafické náčrtky (včetně šachových úloh a jiných poznámek). Teorii rytmiky Andreje Bělého použil ve své básni \"Velká Medvědice\" napsané v září 1918. Jedná se o schéma polopřízvuků, jež opakují formu tohoto souhvězdí.\n\nRodina Nabokovova navždy opustila Rusko v dubnu 1919, rok před tím, než Krym ovládli bolševici. Některé rodinné poklady si rodina vzala s sebou a z peněz získaných jejich prodejem žila v Berlíně. V té době Vladimir studoval na Univerzitě v Cambridgi (Trinity college), kde i nadále psal ruské básně a přeložil do ruštiny \"Alenku v říši divů\" Lewise Carrolla. Na této univerzitě Nabokov založil Slovanský spolek, ze kterého později vznikl Ruský spolek Univerzity v Cambridgi. \n\nOtec Vladimira Nabokova, Vladimir Dmitrijevič Nabokov, byl zabit v březnu 1922. K vraždě došlo v berlínské filharmonii na přednášce o \"Americe a obnově Ruska\" P. N. Miljukova. V. D. Nabokov se pokusil zabránit atentátu černosotněnce na Miljukova, ale byl zastřelen jeho spolupachatelem.\n\nBerlín (1922–1937)\n\nV roce 1922 se Nabokov vrátil do Berlína a živil se výukou anglického jazyka. Jeho povídky se vydávaly v berlínských novinách a vydavatelstvích ruských emigrantů.\n\nV roce 1922 se Nabokov zasnoubil se Světlanou Zivert, ale již počátkem roku 1923 byly zásnuby rodinou nevěsty zrušeny, protože si Nabokov nemohl najít stálou práci.\n\nV roce 1925 se Nabokov oženil s Věrou Slonimovou, která pocházela z rusko-židovské rodiny z Petrohradu. Jejich jediný syn Dmitrij (1934–2012) překládal a vydával knihy svého otce, a zejména v Rusku zpopularizoval jeho dílo.\n\nNedlouho po svatbě dokončil svůj první román \"Mášeňka\" (1926). Do roku 1937 vydal v ruštině osm románů a jeho styl byl čím dál tím více složitější a stále více experimentoval s formou díla. Jeho knihy vycházely pod pseudonymem V. Sirin v časopise \"Sovremennyje zapisky\" v Paříži. Nabokovovy romány se v Sovětském svazu netiskly, ale měly úspěch u ruských emigrantů žijících na západě. V současné době jsou považovány za klenoty ruské literatury (především romány \"Lužinova obrana, Dar a Pozvání na popravu\").\n\nFrancie a odjezd do USA (1937–1940)\n\nV roce 1936 byla Nabokovova žena propuštěna z práce v důsledku narůstající antisemitské propagandy v Německu. V roce 1937 Nabokovovi odjeli do Francie a usídlili se v Paříži. Kromě Paříže navštěvovali ve Francii také města Cannes, Menton a další. V květnu 1940 Nabokovovi utekli z Paříže před blížící se německou armádou. Vydali se do USA posledním dostupným osobním parníkem společnosti Champlain, který si pronajala židovská společnost HIAS, aby zachránila židovské uprchlíky. Na památku Nabokovova otce, který vystupoval proti pogromům v Kišiněvě a Bejlisově aféře, dostala rodina místo v luxusní kajutě první třídy\n\nUSA\n\nVe Spojených státech si Nabokov mezi roky 1940–1958 vydělával na živobytí jako učitel ruské a světové literatury na univerzitách.\n\nSvůj první román napsaný v angličtině (\"Skutečný život Sebastiana Knighta\") napsal Nabokov ještě v Evropě, chvíli před odjezdem do USA. Od roku 1938 do konce svého života nenapsal Nabokov ani jeden román v ruštině (pomineme-li autobiografii \"Druhý břeh\" a autorský překlad \"Lolity\"). Jeho první romány v angličtině \"(Skutečný život Sebastiana Knighta\" a \"Ve znamení levobočka\") neměly, nehledě na svou vysokou uměleckou hodnotu, komerční úspěch. V té době se Nabokov sešel s Edmundem Wilsonem a jinými literárními vědci a na profesionální úrovni se věnoval etymologii. Když Nabokov cestoval po Spojených státech, začal pracovat na svém románu \"Lolita\". Téma románu bylo v té době naprosté tabu, díky čemuž měl Nabokov malé naděje na jeho publikaci. Jedná se o vyprávění o dospělém muži, který se vášnivě zamiloval do dvanáctileté dívky. Román byl i přesto vydán (nejdříve v Evropě, poté v USA) a rychle přinesl autorovi světovou slávu a finanční zajištění. Román byl poprvé vydán v nakladatelství Olympia Press a jak sám Nabokov později pochopil, toto nakladatelství vydávalo zejména na půl pornografické a k tomuto žánru blízké romány.\n\nZnovu v Evropě\n\nNabokov se vrátil do Evropy v roce 1960 a bydlel v Montreux ve Švýcarsku, kde psal své poslední romány. Nejznámější z nich jsou \"Bledý oheň\" a \"Ada aneb Žár\" (1969).\n\nPoslední, nedokončený román \"Laura a její originál\" vyšel v angličtině v listopadu 2009. V tomto roce byl román vydán i v ruštině nakladatelstvím Azbuka. (překlad G. Barabtarlo, redakce A. Babikov)\n\nNabokov zemřel 2. června 1977 a byl pohřben na hřbitově v Clarens, nedaleko Montreuxu ve Švýcarsku.\n\nSourozenci\n\nSergej Vladimirovič Nabokov (1900–1945) – překladatel, novinář, zemřel v koncentračním táboře Neuengamme.\n\nOlga Vladimirovna Nabokovova (1903–1978) – v prvním manželství Šachovská, ve druhém manželství Petkevič.\n\nJelena Vladimirovna Nabokovova (1906–2000) – v prvním manželství Skuliari, ve druhém manželství Sikorská. Její korespondence s bratrem Vladimirem byla vydána knižně.\n\nCyril Vladimirovič Nabokov (1912–1964) – básník, kmotřenec svého bratra Vladimira.\n\nDo roku 1940 psal rusky, anglicky začal psát ještě před emigrací do USA (The Real Life of Sebastian Knight). Jeho lyrická poezie je ovlivněna expresionismem a symbolismem. Často se zabýval problematikou odcizení a problémy ruských politických a intelektuálních emigrantů. Ve svých (zejména pozdějších) dílech často využíval parodii a ironii. Jeho literární dílo má i výraznou a kritiky dosud neprávem opomíjenou filozofickou rovinu, přičemž důraz je kladen na prolínání relativní povahy času a prostoru. Jeho nejdelší román \"ADA or Ardor: A Family Chronicle\" (McGraw-Hill 1969) se odehrává na úplně jiné planetě.\n\nAutorský styl\n\nNabokova díla jsou charakteristická svou složitou literární technikou, hlubokou analýzou emocionálního rozpoložení postav ve spojení s nepředvídatelným dějem. K jeho nejznámějším dílům se řadí \"Mášenka, Lužinova obrana, Pozvání na popravu a Dar\". Ve známost vešel po vydání skandálního románu \"Lolita\", který byl mnohokrát zfilmován (1962, 1997).\n\nV románech \"Lužinova obrana\" (1929–1930), \"Dar\" (1937), \"Pozvání na popravu\" (antiutopie; 1935–1936) a \"Pnin\" (1957) dochází ke srážce duchovního světa jedince se smutně primitivním průměrným měšťanským nebo vulgárním světem, kde vládnou faleš, iluze a fikce. Nabokov nicméně nezůstává jen u sociální úrovně textu, ale rozpracovává metafyzické téma vzájemného vztahu různých „světů“: reálného, autorského, šachového, světa Berlína, vzpomínek na Rusko, obyčejných lidí atd. Volné propojování těchto světů je jednou z charakteristik moderního umění. Pocit něčeho nového a svobodného dávají dílům Nabokova také specifické jazykové obraty, dokonalost osobitého stylu díky specifické konvexnosti a zdánlivě nepatrné popisné pasáže.\n\nVe skandálním bestselleru \"Lolita\" (1955) dochází ke spojení erotiky, milostné prózy, sociálně-kritických pasáží a populárních témat. Výsledkem propojení těchto témat je propracovaná estetika a jistá filozofická hloubka románu. Mezi hlavní prvky románu patří egoismus, který ničí lásku. Vypravěčem románu je vypočítavý, vzdělaný Evropan, který kvůli své lásce z dětství trpí chorobnou vášní k sexuálně atraktivním nezletilým dívkám (nymfičkám).\n\nLyrika s motivy nostalgie; memoáry (\"Promluv, paměti\"; 1966).\n\nPovídky mají podivuhodnou lyrickou sílu. Obsahují mnoho problémů, které se objevují v románech, např. téma jiného světa a s tím spojené téma pomíjivého prožitku atd. Mezi nejlepší povídky s touto tématikou patří \"Čorbův návrat; Jaro ve Fialtě; Vánoce; Oblak, jezero, věž; Terra Incognita\" a novela \"Oko\".\n\nPřeklady do angličtiny\": Evžen Oněgin\" Alexandra Puškina\", Hrdina naší doby\" Michaila Lermontova a \"Slovo o pluku Igorově.\"\n\nNobelova cena za literaturu\n\nOd počátku šedesátých let dvacátého století se proslýchalo, že má být Vladimir Nabokov nominován na Nobelovu cenu za literaturu. Na tuto cenu byl navrhnut čtyři roky po sobě. V roce 1963 ho navrhl Robert Adams, v roce 1964 Elizabeth Hill, v roce 1965 Andrew J Chiappe a Frederick Wilcox a v roce 1966 Jacques Guicharnaud.\n\nV roce 1972 napsal Alexandr Solženicyn (obdržel cenu v roce 1970) dopis švédskému výboru, ve kterém doporučoval nominovat Nabokova na Nobelovu cenu za literaturu. Nehledě na to, že nakonec nikdy nominován nebyl, napsal Nabokov v roce 1974 Složenicynu (po jeho vyhoštění ze Sovětského svazu) děkovný dopis a projevil v něm úctu za toto gesto. Několik autorů (především z novin London Times, The Guardian a New York Times) následně zařadili Nabokova ke skupině spisovatelů, kterým se neprávem nedostala nominace na Nobelovu cenu.\n\n\n\n\n\n\nMimo vlastní literární činnosti se věnoval překladům, kdy se soustředil především na díla Heineho, Lermontova a Puškina\n\n\n"}
{"id": "22516", "url": "https://cs.wikipedia.org/wiki?curid=22516", "title": "Pavel z Tarsu", "text": "Pavel z Tarsu\n\nSvatý Pavel z Tarsu, apoštol Pavel, hebrejsky שָׁאוּל מִטַּרְסוֹס (Ša’ul mi-Tarsos), česky také Saul či Šavel, je jedna z nejdůležitějších biblických postav, o jejíchž osudech vypráví Nový zákon. Je řazen mezi apoštoly, přestože mezi původních dvanáct nepatřil a s Ježíšem se osobně nesetkal, kromě zázraku obrácení na cestě do Damašku. Jeho zásluhou se křesťanství začalo šířit mezi pohany a stalo se světovým náboženstvím. Proto je často považován za faktického zakladatele křesťanství. Podle tradice je autorem 14 listů Nového zákona, z nichž 7 se mu připisuje i dnes.\n\nJako o jiných biblických postavách máme o Pavlově životě jen zprávy z Nového zákona, a to dvojího druhu: jednak z Pavlových listů (zejména List Galatským), jednak z knihy Skutků. Jejich líčení se místy neshoduje, například spor s Petrem v Antiochii, který Pavel popisuje v , kniha Skutků vůbec nezmiňuje a otevření křesťanství pro pohany připisuje Petrovi (; ). Většina badatelů proto pokládá zprávy Pavlových listů za spolehlivější. Od 2. století však už je u křesťanských autorů zmínek a zpráv o Pavlovi hodně, jak to odpovídá jeho významu pro rané křesťanství.\nSaul se narodil do židovské rodiny ve městě Tarsus na jižním pobřeží dnešního Turecka, které bylo významným politickým i obchodním střediskem. Získal dobré vzdělání a mluvil velmi dobrou řečtinou, jak ukazují jeho listy. Jako věrný Žid a farizej , studoval v Jeruzalémě u slavného rabína Gamaliela. Když ve svých řecky psaných listech cituje Starý zákon, pak jej cituje buď podle Septuaginty, nebo si jej překládá sám z hebrejštiny. Už roku 66 př. n. l. dostali všichni občané Tarsu římské občanství, které Pavlovi nejednou usnadnilo situaci (), někdy mu dokonce i zachránilo život ().\n\nKdyž se první křesťané po ukamenování diakona Štěpána, u kterého byl Saul přítomen , rozprchli do Judska a Samaří, protože se v Jeruzalémě necítili bezpečně, začal i Saul jezdit po Judsku a pronásledoval stoupence tohoto hnutí. Když byl na cestě do Damašku, kam jel zatknout tamější křesťany, byl cestou oslepen světlem z nebe a slyšel promluvit hlas: „Saule, proč mě pronásleduješ“. Tento okamžik znamenal zlom v jeho životě i v dějinách křesťanství. Pavel přijal křesťanskou víru, kterou do té doby pronásledoval. Nejprve se stáhl do ústraní, několik let žil v Damašku (kde se naučil řemeslu šití stanů?), posléze se připojil k misijním skupinám a začal kázat.\n\nPodle líčení knihy Skutků podnikl Pavel s pomocníky tři misijní cesty, při nichž navštěvoval židovské obce v diaspoře, ve městech mimo zemi Izrael, kázal evangelium a zakládal křesťanské obce. Na první cestě z Antiochie navštívil patrně Kypr a Perge, Antiochii Pisidskou a Derbe v Malé Asii. Druhá vedla z Jeruzaléma přes Antiochii, Tarsus, Galatii, Troadu, Filippi, Tessaloniku do Athén a odtud přes Efesos a Milétos po moři zpět do Jeruzaléma. Na třetí cestě z Antiochie navštívil Tarsus, Kapadokii, Antiochii Pisidskou, Efesos a Athény a po moři opět do Týru a Jeruzaléma.\nRozdělení a uspořádání těchto cest je podle některých autorů teprve dílem autora knihy Skutků. V letech 50–52 žil Pavel patrně v Korintu, v letech 52–54 a v roce 56 v Efesu, snad roku 57 přišel do Jeruzaléma, kde byl zatčen. Dva roky byl vězněn v Cesareji a kolem roku 60 byl dopraven do Říma, kde žil dva roky v domácím vězení. Zda se mu podařilo navštívit dnešní Španělsko, jak chtěl, není známo.\nPodle staré tradice byl popraven v Římě – snad v místě \"Tre Fontane\" (\"ad Aquas Salvias\") jižně od města, kde dnes stojí trapistický klášter s kostelem sv. Pavla – někdy mezi roky 64–67. Nejprve byl pohřben v katakombách u Via Appia, později pochován pod římskou Bazilikou sv. Pavla za hradbami – v sarkofágu umístěném pod papežským oltářem. Archeologický průzkum provedený v roce 2009 prokázal, že v (nepřístupném) sarkofágu je skutečně slavnostně pohřben muž z 1.–2. století.\n\nZ listů (dopisů) obsažených v Novém zákoně mu tradice připisuje celkem 13, resp. 14:\nZ těchto listů se za autenticky Pavlovy považuje obvykle sedm, a to Římanům, oba listy Korintským, Galatským, Filipským, 1. Tesalonickým a Filemonovi. Nejstarší z nich, 1. Tesalonickým, vzniklý krátce po roce 50, je také nejstarší spis Nového zákona. Zbývající listy (označené +) snad napsal někdo z jeho žáků.\n\nExistují také argumenty, že Pavel je autorem všech knih Nového zákona, které nesou jeho jméno.\n\nPavlovy listy odrážejí jeho učení a život jednotlivých společenství, které Pavel sám založil a o které se i nadále staral a udržoval s nimi kontakt formou dopisů. Obsahují konkrétní situace, povzbuzení a napomenutí jeho bratrům a sestrám. Jeho jednotlivé názory a teologická hlediska se stala základem křesťanského náboženství – například myšlenka, že člověk není ospravedlněn svými skutky, ale milostí. Pavel také vynaložil velké úsilí na obrácení Židů na novou víru, a i když nabádal k mírnosti, jeho listy obsahují řadu protižidovských útoků, včetně obvinění Židů ze smrti Ježíše Krista. Kvůli křesťanské interpretaci jeho misijního úsilí a zvláště jeho vztahu k zákonu je Pavel některými židy považován za „geniálního odpůrce Tóry“.\n\n\n\n"}
{"id": "22517", "url": "https://cs.wikipedia.org/wiki?curid=22517", "title": "Rakolusky", "text": "Rakolusky\n\nRakolusky je vesnice v severovýchodní části okresu Plzeň-sever, část obce Bohy. Katastrální území měří 231,55 ha. V roce 2011 zde trvale žilo 25 obyvatel.\n\nVes leží 10 km jihovýchodně od Kralovic v nadmořské výšce 270–282 m na ostrožně v ohybu řeky Berounky, která ji obtéká ze tří stran.\n\nSpolu s Bohy jsou Rakolusky připomínány roku 1228 v majetku kláštera sv. Jiří na Pražském hradě. V roce 1529 koupil Mikuláš Sviták z Landštejna od poručníků nezletilého Jetřicha Bezdružického ml. z Kolovrat krašovského panství za 3250 kop včetně Rakolusek.\n\nRoku 1678 prodal Norbert Adolf Miseroni z Lisonu celé krašovské panství včetně Rakolusek plaskému klášteru, který je držel až do svého zrušení roku 1785.\nNa návsi stojí kaplička se zvonicí.\n\nRakolusky si díky své odlehlosti (ves je přístupná jen po silnici od Bohů) zachovala svůj charakter malého zemědělského sídla. Zástavba je tvořena rodinnými domy, rekreačními chalupami a chatami.\n\nZpěvák Jan Vyčítal zmiňuje Rakolusky v písni \"Song o rakoluský knajpě nad řekou (Maggie's Farm)\" z alba \"Modlitba za Wimpyho a Wabiho\".\n\nRakolusky leží na hranici přírodních parků Hřešihlavská a Horní Berounka. Ze vsi je výhled na skály v rezervaci Třímanské skály na protějším břehu Berounky. Západně od vsi proti proudu řeky je vodácké tábořiště \"Na Rybárně\" s informačním centrem a možností zorbování, 3 km severně po proudu je zřícenina hradu Krašov.\n\n"}
{"id": "22518", "url": "https://cs.wikipedia.org/wiki?curid=22518", "title": "Třímanské skály", "text": "Třímanské skály\n\nTřímanské skály je přírodní rezervace na pravém břehu řeky Berounky v katastrálních územích Hřešihlavy a Třímany, částech obce Kladruby v okrese Rokycany. Rezervace leží v přírodním parku Horní Berounka. Chráněné území je v péči Krajského úřadu Plzeňského kraje.\n\nRezervace byla zřízena vyhláškou Ministerstva životního prostředí ČR 14. prosince 1990 na ploše 27,10 ha pro ochranu původních porostů skalních stepí a reliktních borů, které jsou vzhledem k podloží ojedinělé.\n\nTřímanské skály leží v Radnické vrchovině, která je jedním z geomorfologických okrsků Kralovické pahorkatiny, jež náleží do geomorfologického celku Plaská pahorkatina. Horninový podklad na pravém nárazovém břehu meandru Berounky tvoří břidlice svrchního proterozoika. Jsou zde četné skalní výchozy, údolní svahy, na jejichž úpatí se vytvářejí svahové usazeniny (tzv. deluvia), jsou pokryté sutí.\n\nPřírodní rezervace Třímanské skály leží přibližně 300 metrů směrem na západ od Hřešihlav. Jižní polovinou chráněného území prochází červeně značená turistická cesta.\n\n"}
{"id": "22521", "url": "https://cs.wikipedia.org/wiki?curid=22521", "title": "Grand Prix Kanady 2005", "text": "Grand Prix Kanady 2005\n\nGrand Prix Air Canada\n\n\n\n\n\n"}
{"id": "22525", "url": "https://cs.wikipedia.org/wiki?curid=22525", "title": "Steve Jobs", "text": "Steve Jobs\n\nSteven Paul Jobs, často pouze Steve Jobs, (24. února 1955 San Francisco, USA – 5. října 2011 Palo Alto, USA) byl zakladatel, výkonný ředitel (CEO) a předseda představenstva firmy Apple a zároveň jedna z nejvýraznějších osobností počítačového průmyslu posledních čtyřiceti let. V roce 1976 spolu se Stevem Wozniakem založil firmu Apple, která vyvinula jedny z prvních úspěšných osobních počítačů, založil také firmu NeXT a pod jeho vedením se proslavila i filmová studia Pixar.\n\nNarodil se americké vysokoškolačce a syrskému studentovi politologie, krátce po porodu byl ale adoptován Paulem a Clarou Jobsovými. Studia na vysoké škole zanechal po prvním semestru; přednášky, které už si ale vybíral čistě podle vlastní volby, navštěvoval další rok a půl. Spával na zemi po pokojích svých kamarádů a na jídlo si vydělával vracením lahví od coly. V tomto období bylo jídlo, které každou neděli rozdávalo hnutí Hare Krišna, jeho jediným pořádným jídlem. V této době rovněž započal dietu, složenou pouze z jablka a mrkve. Věřil, že díky tomu jeho tělo nebude vylučovat tělesné pachy a Jobs tak nebude mít potřebu denního sprchování. Steve Wozniak tuto teorii prohlásil za mylnou. \n\nNa začátku 80. let byla několik let jeho přítelkyní písničkářka Joan Baez. Oženil se s Laurene Powellovou (tři děti), dále měl dceru z předchozího vztahu. Jeho typickým oblečením byl černý rolák St. Croix s dlouhým rukávem, modré džíny Levi’s 501 a tenisky New Balance 992.\n\nStal se jedním z prvních lidí, kteří rozpoznali potenciál myší ovládaného grafického uživatelského rozhraní vyvíjeného v laboratořích Palo Alto Research Center firmy Xerox. V rámci divize Macintosh v roce 1984 uvedl na trh počítač ovládaný pomoci myši a menu. V roce 1985 byl vyhozen ze společnosti Apple a založil technologicky vyspělou, ale komerčně nepříliš úspěšnou společnost NeXT Computer. V roce 1997 se firma NeXT Comuter sloučila s firmou Apple Computer a on sám se vrátil do jejího vedení. Operační systém NeXTSTEP firmy NeXT Computer se stal základem nového operačního systému Mac OS X.\n\nByl také většinovým majitelem animačního studia Pixar, které v roce 1986 koupil od George Lucase za necelých 10 milionů dolarů a které bylo po dlouhá léta dvorním dodavatelem animovaných filmů pro společnost Disney. V lednu 2006 Disney odkoupil Pixar za 7,4 miliardy dolarů. Steve Jobs tím získal 7 % akcií Disney a místo v představenstvu společnosti.\n\nByl známý svým manažerským stylem – často se o něm říkalo, že terorizuje své zaměstnance, vyhazuje z firmy za drobnosti a přenáší příliš pozornosti na sebe. Na druhou stranu byl také znám pro své řečnické schopnosti a pro to, že dokázal mít vizi a přesvědčit o ní mnoho lidí. Úspěch obchodní strategie Steva Jobse stál na tom, že dokázal vycítit aktuální potřeby trhu, klást důraz na jednoduchost použití a nepodceňovat design, za který si zájemci rádi byli ochotni připlatit, neboť jim dával pocit výjimečnosti. Za jeho vedení získala struktura Applu podobu kola, kdy Jobs byl jeho centrem a jednotlivá oddělení a manažeři paprsky tohoto kola. Steve Jobs se chtěl podílet na všem, mít kontrolu nad každým procesem, díky čemuž měl roli nesrovnatelnou s jinými CEO, a analytici proto poukazovali na provázanost jeho osobnosti s Applem samotným.\n\nJeho plat v určité době činil pouhý jeden dolar za rok, ale díky akciím společností Apple a Disney, které vlastnil, patřil mezi nejbohatší Američany. \"Forbes\" odhadoval jeho jmění na 8,3 miliardy dolarů.\n\nDíky úspěchu modelů počítače iMac, přehrávače iPod, mobilního telefonu iPhone a tabletu iPad se firma Apple stala největší světovou firmou.\n\nDne 25. srpna 2011 oznámil rezignaci na postu šéfa společnosti Apple. Nahradil jej Tim Cook.\n\nV roce 2005 byla Jobsovi diagnostikována rakovina slinivky břišní. Byla to však její vzácná forma, která byla chirurgicky léčitelná, jak řekl ve svém slavném Stanfordském projevu. Jobs nicméně po 9 měsíců chirurgický zákrok odkládal a s rakovinou se snažil bojovat pomocí postupů alternativní medicíny. Poté, co se jeho zdravotní stav zhoršil, svého rozhodnutí litoval, uvedl jeho životopisec Walter Isaacson.\n\nDne 27. srpna 2008 společnost Bloomberg omylem publikovala zprávu o Jobsově smrti. Ačkoli chybu rychle napravila, zpráva se rozběhla do světa a posílila spekulace o jeho chatrném zdraví.\nJobs si v této situaci vypůjčil citát Marka Twaina a na akci Applu publiku oznámil: \"„Zprávy o mé smrti nesmírně přehánějí.“\"\n\nV lednu 2009 pozastavil ze zdravotních důvodů výkon funkce ředitele společnosti. V dubnu téhož roku podstoupil transplantaci jater.\n\nPankreatický nádor nicméně metastazoval. Bezprostřední příčinou smrti byla zástava dechu, kterou způsobilo právě rozšíření rakoviny ze slinivky na další orgány. Jobs své nemoci podlehl 5. října 2011.\n\nJobs a Steve Wozniak se poprvé setkali v roce 1971, kdy je představil jejich společný přítel, Bill Fernandez. Wozniakovi bylo tehdy 21 let, zatímco Jobsovi bylo pouhých 16. V roce 1976 Wozniak vymyslel počítač Apple I. Jobs, Wozniak a Ronald Wayne založili v garáži Jobsových rodičů společnost Apple Computer, aby svůj počítač mohli prodávat. Financoval je tehdy napůl vysloužilý manažer produktového marketingu a inženýr Intelu v jedné osobě, Mike Markkula.\n\nV roce 1978 Apple rekrutoval Michaela Scotta z National Semiconductor na post generálního ředitele, což mělo za následek několik divokých let. V roce 1983 se Jobs snažil získat Johna Sculleyho z firmy Pepsi-Cola, aby u Applu pracoval jako CEO. Během tohoto lanaření se ho Jobs mimo jiné zeptal známou otázkou: \"„Chcete prodávat do konce svého života sladkou vodu? Nebo chcete pracovat se mnou a pomoct mi změnit svět?“\"\n\nNa počátku 80. let spatřil Jobs jako první komerční potenciál v myší ovládaném grafickém uživatelském rozhraní, které vyvíjelo Palo Alto Research Center firmy Xerox, což vedlo k vytvoření počítače Apple Lisa. O rok později zaměstnanec Applu Jef Raskin přivedl na svět Macintosh.\n\nV roce 1984 Apple během vysílání Super Bowlu odvysílal televizní reklamu evokující román 1984. 24. ledna 1984 na výroční valné hromadě představil Jobs velice emocionálním způsobem počítač Macintosh. Andy Hertzfeld popsal tuto scénu jako „vřavu“.\n\nZatímco Jobs byl přesvědčivý a charismatický ředitel Applu, někteří jeho zaměstnanci ho měli za excentrického náladového manažera. Neuspokojivé prodeje způsobily zhoršení pracovního vztahu mezi Jobsem a Sculleym a nakonec se z toho stal boj o pracovní místo mezi Jobsem a Sculleym.\n\nSculley se nechal slyšet, že spolupráce Jobs – Sculley není již nadále pro Apple vhodná, a pokusil se v zasedací místnosti o jakýsi převrat. Na 24. května 1985 svolal schůzi, na které se měla situace vyřešit. Představenstvo Applu sdílelo názor se Sculleym a zakázalo Jobsovi pokračovat v jeho manažerských úkolech v čele divize Macintosh. Jobs byl o pět měsíců později vyhozen z Applu a ještě téhož roku založil NeXT Inc.\n\nV roce 2005 Jobs ve svém projevu na Stanfordově univerzitě řekl, že odchod ze společnosti Apple bylo to nejlepší, co se mu mohlo stát. „Tíhu úspěchu nahradila lehkost toho, že jsem byl znovu začátečník, méně si vším jistý. Dala mi svobodu vstoupit do jedné z nejkreativnějších etap mého života.“ A dodal: „Jsem si jistý, že nic z toho by se nestalo, kdybych nebyl vyhozen z Applu. Byla to odporně hořká pilulka, ale řekl bych, že pacient ji potřeboval.“\n\nPo vyhazovu z Applu v roce 1985 založil Jobs společnost NeXT Computer s kapitálem 7 milionů dolarů. Rok na to Jobsovi došly peníze a bez jediného produktu na obzoru hrozil společnosti bankrot. Nakonec ale upoutal pozornost miliardáře Rosse Perota, který se rozhodl, že do společnosti investuje. První pracovní stanice NeXT byly uvedeny na trh až v roce 1990 a stály 9 999 $. Stejně jako Apple Lisa, byl i \"NeXT workstation\" technologicky velmi pokročilý, ale později byl zamítnut, protože byl pro vzdělávací sektor (pro který byl navrhován) poněkud drahý. NeXT workstation byl známý pro své technické přednosti, zejména pro objektově orientovaný vývoj systému. Jobs uvedl na trh produkty NeXT určené do finančních, vědeckých a akademických komunit, s důrazem na inovativní, experimentální nové technologie, jako například Mach kernel, čip digitálního signálového procesoru a vestavěný ethernetový port. Tim Berners-Lee vymyslel v CERNu na počítači NeXT World Wide Web.\n\nTaké revidovaná druhá generace \"NeXTcube\" byla do světa vypuštěna v roce 1990. Díky inovativnímu multimediálnímu e-mailovému systému NeXTMail mohl NeXTcube vůbec poprvé sdílet pomocí e-mailu hlas, obrázky, grafiku a video. Kvůli zaměření na komunikaci Jobs pro NeXTcube prosazoval název „meziosobní počítač“ (\"interpersonal computer\"). „Meziosobní počítače budou jistojistě revolucí v komunikaci a skupinové práci,“ řekl Jobs novinářům. Jobs byl u NeXTu posedlý estetickým perfekcionismem, o čemž svědčí i vývoj hořčíkové skříně pro NeXTcube. To způsobilo značný tlak na hardwarovou divizi NeXTu a v roce 1993, poté, co prodali jen 50 000 kusů, přešla NeXT plně na vývoj software NeXTSTEP pro platformu Intel. Společnost poprvé vykázala zisk v roce 1994, a to 1,03 milionu dolarů. V roce 1996 vydala NeXT Software, Inc., WebObjects, framework určený k vývoji webových aplikací. Poté, co byla NeXT v roce 1997 odkoupena společností Apple Inc., byly WebObjects použity pro vytvoření obchodu Apple Online Store, služby MobileMe a hudebního obchodu iTunes Store.\n\nV roce 1986 Jobs za 10 milionů dolarů koupil od divize počítačové grafiky studia Lucasfilm \"The Graphics Group\", později přejmenovaný na Pixar. Jobs v Pixaru působil spíše jako investor. Hlavní práci přenechával Edu Catmullovi a Johnovi Lasseterovi.\n\nPrvním vyrobeným filmem byl Toy Story, u něhož Jobs působil jako výkonný producent. Studiu to po vydání filmu v roce 1995 přineslo slávu a přijetí u kritiky. Během následujících 15 let vydalo studio Pixar pod vedením tvůrčího ředitele Johna Lassetera tyto kasovní trháky:\n\nFilmy \"Hledá se Nemo\", \"Úžasňákovi\", \"Ratattouille\", W\"ALL-E\", \"Vzhůru do oblak\" a \"Toy Story 3: Příběh hraček\" získaly Oscara za nejlepší animovaný film (ocenění bylo zavedeno v roce 2001).\n\nV roce 2004 Jobs oznámil, že Pixar hledá nového partnera pro distribuci svých filmů poté, co vypršela smlouva s firmou Disney. Důvodem byly neshody s generálním ředitelem Disney Michaelem Eisnerem.\n\nV říjnu 2005 nahradil Eisnera ve funkci generálního ředitele Disney Bob Iger. Ihned po uvedení do funkce se Iger snažil urovnat vztahy s Jobsem a Pixarem. Výsledkem bylo, že Disney odkoupil akcie Pixaru v hodnotě 7,4 miliardy dolarů. Když byla dohoda uzavřena, stal se Jobs největším akcionářem The Walt Disney Company s vlastnictvím přibližně sedmi procent akcií společnosti. Jobs tak předstihl jak Eisnera (ten vlastnil cca 1,7 procenta), tak i člena rodiny Disneyů Roye E. Disneyho, který do své smrti v roce 2009 vlastnil jedno procento akcií a byl Eisnerovým kritikem – zejména proto, že komplikoval vztah s Pixarem – což vedlo k Eisnerovu odvolání.\n\nJobs se stal po dokončení fúze členem představenstva Disney a v šestičlenného řídícím výboru také pomáhal dohlížet na společné podnikání v oblasti animací. Po Jobsově smrti byly jeho akcie v Disney převedeny na účet společnosti Steven P. Jobs Trust, kterou vlastní a řídí jeho žena Laurene.\n\nV roce 1996 Apple oznámil, že by chtěl odkoupit firmu NeXT za 427 milionů dolarů. Dohoda, byla uzavřena na konci roku 1996. Téhož roku Jobs oznámil svůj návrat do Applu.\nV červenci 1997 byl Gil Amelio sesazen z pozice generálního ředitele společnosti a ještě tentýž měsíc byl Jobs jmenován do pozice prozatímního ředitele společnosti.\nV březnu 1998 Jobs učinil riskantní krok a ukončil řadu projektů, jako například Newton, Cyberdog a OpenDoc. Mělo to zajistit návrat Applu zpět do ziskovosti. Zajímavostí je, že v dalších měsících projevilo mnoho zaměstnanců přímo panický strach z ježdění s Jobsem ve výtahu. Kdykoliv Jobse uviděli, báli se, že přijdou o místo. Skutečnost byla ale taková, že Jobsovy „popravy zaměstnanců” byly poměrně vzácné, ale i to stačilo, aby se hrstka propuštěných stala odstrašujícím příkladem pro celou společnost.\n\nPo koupi NeXT si velká část produktů této společnosti našla cestu do produktů Apple. Nejzajímavějším byl asi NeXTSTEP, ze kterého se vyvinul pozdější Mac OS X. Pod Jobsovým vedením společnost významně zvýšila prodeje, což bylo krom jiných produktů zapříčiněno i spuštěním výroby tzv. iMaců. Jejich hlavním plusem byl lákavý design. Branding hrál samo sebou také ve prospěch Applu. V roce 2000 na Macworld Expo Jobs oznámil, že se rozhodl dosadit sebe do pozice generálního ředitele Applu.\n\nApple se následně zaměřil na výrobu a vylepšování jiných digitálních zařízení než počítačů. Jednalo se o:\n\nDíky těmto výrobkům označil Jobs své zaměstnance za „skutečné umělce\". V roce 2006 rozšířil recyklační programy tak, že každý zákazník v USA je povinován svůj starý výrobek recyklovat dle norem stanovených zákonem.\n\nV srpnu roku 2011 Jobs rezignoval na funkci výkonného ředitele (CEO) společnosti Apple, zároveň však ve společnosti zůstal jako předseda představenstva. Odchod z vrcholné pozice byl zapříčiněn kritickým zdravotním stavem.\n\nPřed svou smrtí vlastnil 138 mil. akcií Walt Disney (hodnota 4,7 mld. dolarů) a Apple (hodnota 2 mld. dolarů). Ty připadly do rodinného fondu a nyní je spravuje Laurene Powell Jobsová.\n\nZdroje: Leander Kahney: \"Jak myslí Steve Jobs\", Walter Isaacson: \"Steve Jobs\"\n\nJobs byl pověstným svým bezohledným chováním vůči svým podřízeným:\n\n\n"}
{"id": "22526", "url": "https://cs.wikipedia.org/wiki?curid=22526", "title": "Tatrovická lípa", "text": "Tatrovická lípa\n\nTatrovická lípa byla nejmohutnější památný strom České republiky. Koncem 20. století ale došlo k poškození jejího kmene, takže její rozměry výrazně klesly. Lípa stále žije, i když není v dobrém stavu.\n\n\nStrom roste vlevo za zatáčkou při cestě severně z obce.\nTatrovická lípa vznikla srůstem výmladků původního stromu, jehož kmen se rozpadl. Jelikož výmladky typicky vyrůstají u země, kde byl původní kmen nejširší, dosáhl obvod polykormonu velmi rychle vysokých hodnot. Srostlice tvořená deseti kmeny ale byla poškozena při vichřici roku 1997 (vylomen byl hlavní kmen o obvodu 1145 cm; tři další poškozeny) a obvod klesl na 1122 cm.\nI tuto hodnotu je vhodné brát s určitou rezervou, neboť mnohé kmeny jsou oddělené a některé zcela odumřely. V současnosti (2011) drží Tatrovická lípa obvodem kmene mezi našimi stromy čtvrté místo.\n\nPo rozlámání kmene byla provedena sanace zbytku stromu a stažení koruny, přesto není zdravotní stav dobrý.\n\nLípa byla roku 1992 jako jeden z 9 stromů České republiky zařazena do katalogu zvlášť cenných stromů na Zemi.\n\n\n\n"}
{"id": "22528", "url": "https://cs.wikipedia.org/wiki?curid=22528", "title": "Occamova břitva", "text": "Occamova břitva\n\nOccamova (Ockhamova) břitva je princip logické úspornosti, od 19. století nazývaný podle anglického logika, františkána Williama z Ockhamu (1287–1347). Ve skutečnosti je daleko starší a Ockham sám ho sice používá, ale nikde výslovně nevymezuje.\n\nLatinská definice tohoto principu zní:\nnebo v pozdější formulaci\n\nTo se dá interpretovat dvěma mírně odlišnými způsoby. První lze popsat takto:\nPřesnější (užší) chápání Occamovy břitvy se týká části jedné teorie:\n\nOccamova břitva je jedním ze základních principů či postupů, na kterých úspěšně staví i současná věda. Occamova břitva řeší problém nekonečné rozmanitosti teorií, které vedou ke stejným výsledkům. Například k Newtonovu gravitačnímu zákonu lze formulovat alternativní teorii, která říká, že gravitační síla je ve skutečnosti poloviční než podle Newtonova zákona, a zbytek způsobují jinak neviditelní a neměřitelní trpaslíci, kteří tělesa postrkují tak, aby se zdánlivě chovala podle Newtonova zákona. Trpaslíci ovšem s postrkováním přestanou v roce 2069, což bude znamenat konec známých fyzikálních zákonů. Occamova břitva z nespočetného množství takových alternativních teorií vybírá právě Newtonův zákon, který žádné trpaslíky nepotřebuje.\n\nNa druhou stranu se i v současné přírodovědě vyskytuje řada částí, jejichž vztah k Occamově břitvě není bez problémů. Například v kvantové teorii pole se kvůli požadavku kalibrační invariance zavádí pomocná pole, která formálně odpovídají dalším částicím. Ukáže se ovšem (už v rámci teorie), že tato pole jsou „nefyzikální“ (nehmotná a neinteragující). Přesto je snazší a elegantnější budovat teorii za pomoci těchto nefyzikálních objektů. Ještě horší je situace u „interpretace“ mnoha fyzikálních pojmů. Přísně vzato, k výsledkům lze v mnoha teoriích dojít prostě spočtením příslušných rovnic a názornější představy o významu jednotlivých členů v rovnicích jsou nadbytečné. V occamovském duchu by bylo vhodné je z teorie odřezat, v praxi se ale ukazuje, že bez těchto „nadbytečných“ představ často lidé nejsou schopní o teorii uvažovat, tak jako pamatovat, aniž by se použila mnemotechnická pomůcka s redundantní informací. K mnoha výrazným pokrokům přispěly i jen změny těchto představ.\n\nKarl Popper upozorňoval na závažné problémy s definicí jednoduchosti a s odůvodněním, proč je jednodušší teorie lepší. Navrhoval pro objasnění těchto problémů definovat jednodušší teorii jako tu snadněji vyvratitelnou.\n\n\n"}
{"id": "22530", "url": "https://cs.wikipedia.org/wiki?curid=22530", "title": "Varjagové", "text": "Varjagové\n\nVarjagové ( ; ; staroseversky \"Væringjar\") byli švédští Vikingové, kteří podnikali obchodně-kořistnické výpravy do východní Evropy, Černomoří a Kaspicka. Jejich zdejší slovanské a řecké/byzantské označení mělo původ ve vlastním skandinávském pojmenování, jež označovalo člena družiny, vázaného přísahou věrnosti (\"vár\") svému náčelníku. Varjagové nebyli výhradně švédského původu; zejména od druhé poloviny 11. století mezi nimi bylo i mnoho Anglosasů, Slovanů a Ugrofinů. Pojem \"varjag\" neoznačoval pouze etnickou příslušnost, ale i sociální postavení. Varjagové byli někdy rovněž i elitní družiny ozbrojených kupců.\nPrvní Varjagové se objevili v severovýchodní Evropě kolem roku 800. Přistáli na pobřeží Finského zálivu a poté začali pronikat do vnitrozemí. Jejich první cesta vedla po Něvě, Ladožském jezeře a proti proudu řeky Volchov do Ilmeňského jezera. V této oblasti si Varjagové vybudovali první opevněné základny. Jedna z nejstarších a nepochybně nejvýznamnějších byl Aldeigjuborg (nyní Stará Ladoga), situovaná nedaleko ústí Volchova do Ladožského jezera. Odtud pronikli po vodních plochách a tocích dále na Volhu a po Kaspickém moři do vzdálených arabských zemí. Na této trase obchodovali s Volžskými Bulhary, Chazary a Araby. Kromě této „arabské“ obchodní cesty se později, v polovině 9. století, ustálila druhá, známější cesta vedoucí „od Varjagů k Řekům“ (\"iz Varjag v Greki\"), to znamená ze Švédska přes Baltské moře do Finského zálivu a dále: proti proudu Něvy do Ladožského jezera, kde se u Aldeigjuborgu vplulo do Volchova, proti jeho proudu do jezera Ilmeň a dále na jih proti proudu Lovati na Dněpr a dále do Černého moře a přes něj do byzantské říše. Alternativní cesta vedla z Rižského zálivu proti proudu Západní Dviny (Daugavy) a opět na Dněpr.\n\nVarjagové si budovali nejen své základny, ale využívali i již existující městské pevnosti. Později se v některých starých slovanských centrech (Novgorod, Bělozersk, Polock, Kyjev) zmocnili vlády a začali vybírat od místních obyvatel tribut v naturáliích, které byly následně využívány v dálkovém obchodu jako zboží. To bylo typické také pro první vládce Kyjevské Rusi – Rurikovce.\n\nPozději se Varjagové proslavili jako profesionální bojovníci ve službách významných panovníků. Varjažskou gardu měli zejména byzantští císaři. Už k roku 911 se váže zpráva o obchodní dohodě mezi císařem Leonem VI. Moudrým a kyjevským knížetem Olegem, jejíž součástí byla i možnost najímat varjažské družiníky do služeb císaře. Skutečně masivní příliv Varjagů do Konstantinopole nastal o 70 let později, když veliký kníže kyjevský Vladimír I. poslal (asi r. 988) svému budoucímu švagrovi Basileiovi II. Bulharobijci na pomoc zhruba 6000 bojovníků ze své družiny. Ti již zůstali v císařových službách a stali se osobní, průběžně doplňovanou, panovníkovou gardou.\n\nPozději tvořili základ elitního vojska, které bylo posíláno např. i do bojů ve Středomoří, kde se Byzanc snažila uchránit poslední zbytky držav – ještě za Basilea zasahovali v bojích proti Normanům (ti byli taktéž vikinského původu!) v jižní Itálii (Apulii); o 20 let později (1038) pomáhali pod vedením slavného generála Georgia Maniaka vyhnat Araby ze Sicílie. V poslední italské výspě Byzance, Bari, byli od r. 1041 stálou posádkou.\n\nVe stejný rok, kdy Normané definitivně dobyli Bari (1071), padla prakticky celá varjažská družina na bojišti u Mantzikertu. Po této katastrofě se začalo složení družiny měnit: přibývalo Anglosasů a Dánů (i v souvislosti s dobytím Anglie Normany r. 1066).\n\nOd těchto elitních oddílů ozbrojených dálkových kupců je třeba odlišit severské obyvatelstvo, které přicházelo do východní Evropy s úmyslem kolonizovat zdejší nepříliš hustě osídlené kraje a jemuž zřejmě náleželo finské pojmenování \"Ruotsi\" (dnes má toto slovo význam „Švédsko“). Na rozdíl od Varjagů byli skandinávští obyvatelé, kteří se usadili jižně od Finského zálivu, brzy asimilováni slovanským a zčásti i finským etnikem. Etnonymum „Rus'“ se však zachovalo a později se stalo pojmenováním pro území, na kterém vládla dynastie varjažského původu (Rurikovci), i jeho slovanského obyvatelstva.\n\n\n\n"}
{"id": "22536", "url": "https://cs.wikipedia.org/wiki?curid=22536", "title": "Moták pochop", "text": "Moták pochop\n\nMoták pochop (\"Circus aeruginosus\"), též pochop rákosní je štíhlý pták z řádu dravců.\n\nU motáka pochopa, právě tak, jako u ostatních motáků, je výrazně vyvinutý pohlavní dimorfismus daný velikostí a zbarvením.\nDospělý samec má vrchní část těla kaštanově hnědou, hlavu a hruď nažloutlou, břišní část rudohnědou. Ocas je stříbřitě šedý a také na křídlech jsou šedé plochy. Špičky křídel jsou černé.\n\nVětší a těžší samice je shodně s mladými ptáky jednobarevně hnědá, celkově tmavší než samec, jen vrch hlavy má světlý, smetanový (připomínající žlutou čepičku) a bílý kostřec. Mladí ptáci jsou ještě tmavší než samice, bez čepičky.\n\nPoznáme ho podle typického letu nízko nad terénem. Můžeme ho snadno zaměnit s motákem lužním, který je však štíhlejší, s podélnými pruhy zespodu křídel. Při toku předvádí samec v letu akrobatické kousky, vystoupá vysoko do oblak a pak se snáší dolů za družkou. Hlas v toku je vysoké „kví-eh“ a pískavé „fíh“. Od stejně velké káně lesní se liší útlejším vzezřením, delším ocasem a při klouzavém letu staví obě křídla do polohy širokého V.\n\nPochopové preferují otevřenou krajinu, pro hnízdění si vybírají rákosové porosty nebo polní kultury (ozim, řepka, vojtěška). Hnízdí vždy v blízkosti vody. Staví si hnízdo ze stébel a větví přímo na zemi nebo v hustém rákosu těsně nad vodou. Začátkem května snáší samice v dvoudenním intervalu 3–6 bělavých vajec, která zahřívá po dobu asi jednoho měsíce. Samec samici na hnízdě nestřídá, ale přináší jí potravu po celou dobu sezení na vejcích i po vylíhnutí mláďat – samice přinesenou kořist porcuje a mláďata krmí. Na hnízdě mláďata stráví asi šest týdnů, v nebezpečí se rozlézají po okolí. Do hnízda se na noc někdy vrací i po dosažení vzletnosti.\nPotravu tvoří především drobní hlodavci, ale i jiní savci, ryby a ptáci.\n\nHlavním lovištěm jsou břehy rybníků, slepých a hustě zarostlých říčních ramen, rákosiny, louky a zamokřená místa v blízkosti vod. Nad takovou krajinou létá pochop nízkým, značně neurovnaným (jakoby potácivým) letem, který mu umožňuje vyhledávat potravu na zemi i ve vodě. Nikdy neloví ve vzduchu .\n\nMoták pochop je tažný druh, který na zimoviště v jižní Evropě a Africe odlétá v srpnu až říjnu a ze zimovišť přilétá během března a dubna.\nV ČR hnízdí odhadem max. 1700 párů, přičemž četnost výskytu motáka pochopa má mírně vzrůstající tendenci.\n\n"}
{"id": "22537", "url": "https://cs.wikipedia.org/wiki?curid=22537", "title": "Mort", "text": "Mort\n\nMort je humoristická fantasy kniha Terryho Pratchetta. Je to čtvrtá kniha série Úžasná Zeměplocha a první se zaměřením na Smrtě, v předchozích knihách pouze vedlejší postavy.\n\nV pubertě byl Mort značně odlišný od zbytku rodiny, a tedy nevhodný pro pokračování v rodovém zaměstnání. Názor jeho otce, Lezka, byl, že až příliš četl, což ho odrazovalo od praktických činností. Proto ho poslal na trh, kde si mistři vybírají svoje nové učedníky.\n\nMorta si žádný mistr nechtěl vybrat, ale ten chtěl zůstat až do konce celého trhu – do půlnoci. Těsně předtím, než hodiny na věži zazvonily po dvanácté, dorazil na tržiště muž v černé kápi a na bílém koni. Tento muž, který se nakonec ukáže jako Smrť, nabídne Mortovi „práci“ doprovázení duší do onoho světa (i když jeho otec si myslí, že se z něj stane pohřebník).\n\nJe možné, že si Smrť vybral Morta za učedníka, protože mu ostatní tři jezdci apokalypsy přezdívají také Mort, a také proto, že slovo „mort“ znamená ve francouzštině smrt.\n\nVzhledem ke stresu patřící k této práci (a také Mortovo milostné vzplanutí k umírající princezně) udělá Mort několik omylů, ale jako všichni dobří hrdinové nakonec vyroste, získá odvahu, vyzve Smrtě na souboj a nakonec skončí oženěn s dívkou, ale ne tou \"správnou\", aspoň ne podle běžných fantasy příběhů.\n\nMort si vezme Smrťovu adoptivní dceru Ysabell a stávají se vévodou a vévodkyní ze Sto Helit (díky drobné chybičce, kdež původní vévoda ze Sto Helit umírá při Mortově souboji se Smrťem).\n\nTato dějová linie (o jejich dceři Zuzaně) pokračuje v pozdější knize v sérii nazvanou Těžké melodično.\n\n\"Mort\" je druhá kniha s Ysabell (byla uvedena v \"Lehkém fantastičnu\") a také uvádí Smrťova služebníka, Alberta. Na scéně se také mihne mág Mrakoplaš.\n\n"}
{"id": "22541", "url": "https://cs.wikipedia.org/wiki?curid=22541", "title": "Jeřáb popelavý", "text": "Jeřáb popelavý\n\nJeřáb popelavý (\"Grus grus\") je velký druh ptáka z čeledi jeřábovitých.\nRozlišují se 2 poddruhy: jeřáb popelavý evropský (\"Grus grus grus\"), obývající evropskou část areálu, a jeřáb popelavý sibiřský (\"Grus grus lilfordi\"), obývající asijskou část rozšíření.\nO něco větší než čáp bílý (délka těla 96–119 cm, rozpětí křídel 180–222 cm), s dlouhýma nohama a dlouhým štíhlým krkem. Abnormálně prodloužené ramenní letky tvoří načechraný „ocas“ (skutečný ocas je krátký a patrný hlavně v letu). Hmotnost se pohybuje v rozmezí 4–7 kg. Peří je převážně šedavě modrošedé, s šedočernými letkami a černobílou hlavou a krkem. Lysina v zadní části temene je červená. V létě má většina ptáků rezavohnědě zbarvený hřbet, který je po zbytek roku šedavý. Obě pohlaví jsou podobná, samci jsou pouze o něco větší. Mladí ptáci se liší světle rezavohnědým zbarvením hlavy a krku a méně objemnými ramenními letkami.\n\nLétá v klínovitých formacích nebo v šikmých řadách, s nataženým krkem a nohama. Ozývá se nezaměnitelnými troubivými zvuky.\n\n\"Zpěv jeřábů v lesích u Josvainiů v Litvě\"\nMá palearktický typ rozšíření, na východě pokrývající téměř celý pás severských lesů, včetně asijských stepí rozkládajících se na jihu. V Evropě byl areál druhu v důsledku lidské činnosti značně zredukován a v současné době je soustředěn hlavně do její střední a východní části. Od roku 1960 se však jeho hranice opět posunují k jihu, a jeřáb popelavý se jako hnízdič šíří do dalších zemí (Anglie, Francie, ČR). Tažný druh, zimuje ve Středomoří a v Malé Asii, kam odlétá převážně v průběhu října, na hnízdiště se vrací během února a března.\nNa území ČR se jeřáb popelavý objevoval až do 80. let 20. století pouze jako řídce protahující druh, od roku 1981 je vzhledem k výskytu v hnízdní době možné usuzovat na hnízdění. To však bylo poprvé prokázáno až v roce 1989 u Doks, a v následujících letech i na jiných lokalitách Českolipska: roku 1990 v Heřmaničkách, v roce 1997 opět v Doksech, roku 1999 ve Starých Splavech. Českolipsko je hlavní hnízdní oblastí i v současné době (od roku 1999 zde pravidelně hnízdí minimálně 6 párů), dalšími oblastmi jsou Děčínsko, Chebsko, Královéhradecko, Mladoboleslavsko, Strakonicko a Hodonínsko.\n\nCelková početnost i počet obsazených lokalit dlouhodobě stoupá; v letech 1985-89 byla odhadnuta na 1-5 párů, v letech 1990-94 na 5-10 párů a v roce 2000 bylo potvrzeno hnízdění u 8 párů a u dalších 4 bylo považováno za možné. V období let 2001-2004 se početnost vyvíjela následovně: v roce 2001 14 párů (včetně pravděpodobných a možných hnízdění), v roce 2002 18 párů, v roce 2003 28 párů a v roce 2004 35 párů.\nK hnízdění vyhledává rašeliniště a rákosiny u jezer, rybníků a řek v lesnatých oblastech.\n\nNa hnízdiště přilétá již v párech nebo hejnech o třech jedincích (dospělý pár a pravděpodobně jejich loňské mládě). Při toku hlasitě troubí a předvádí charakteristický tanec, tvořený úklony a výskoky do výšky. Hnízdo je kupa z rostlinného materiálu o průměru 75–130 cm, postavená na zemi v bažinatém terénu. Hnízdí 1x ročně, při zničení snůšky v počátku hnízdění klade snůšku náhradní. V dubnu až květnu snáší obvykle 2 světle béžová, olivově a hnědě skvrnitá vejce o rozměrech 94 x 62 mm, na kterých sedí střídavě oba ptáci po dobu 28-31 dnů. Mláďata se líhnou v intervalu několika hodin až 2 dnů a 1-2 dny poté hnízdo opouštějí a rodiče je vodí po okolí. Zpočátku se zdržují pouze v blízkém okolí hnízda ve skrytu vysoké vegetace, od stáří 30 dnů je rodiče začínají vodit na místa vzdálená 1–2 km. Vzletnosti dosahují ve věku 60 dnů, ale i poté se drží s rodiči pohromadě. Pohlavně dospívají ve věku 5-6 let.\n\nZ 31 hnízdění na území ČR v letech 1989-2000 bylo neúspěšných 9 (29 %): v 5 případech z důvodu predace prasetem divokým, ve 3 případech příčinou člověka (v 1 případě nadměrným rušením a ve 2 případech krádeží vajec) a v 1 případě byla příčina neznámá.\nV potravě převažují zelené části rostlin, plody a semena. V nevelkém množství je zastoupená také živočišná strava, tvořená hmyzem, měkkýši, červy a drobnými obratlovci, včetně obojživelníků, plazů, hlodavců a vajec i mláďat ptáků. Při tahu hledá potravu hlavně na polích.\n\nKrása jeřábů a jejich velkolepé námluvní tance člověka odedávna fascinovaly. V řecké mytologii byl jeřáb přisuzován Apollónovi, Deméter, a Hermovi. Byl symbolem bdělosti a opatrnosti, a byl považován za \"ptáka štěstí\". V Číně symbolizoval dlouhý život, moudrost, věk a vztah mezi otcem a synem. V Japonsku je jeřáb je symbolem štěstí a dlouhověkosti. V heraldice je jeřáb symbolem péče a ostražitosti. V poezii je jeřáb symbolem něčeho \"vznešeného\" v přírodě.\n\nTento druh byl v srpnu 2019 chován přibližně ve 110 evropských zoo. V rámci Česka se jedná o tyto zoo:\n\nNa Slovensku je chován v Zoo Košice.\nPrvní jeřáb popelavý se do Zoo Praha dostal již v počátcích zoo. Současný chov započal v roce 2016, kdy byla dovezena samice. V roce 2017 přibyl samec. Také ke konci roku 2018 byl chován pár.\n\n"}
{"id": "22547", "url": "https://cs.wikipedia.org/wiki?curid=22547", "title": "Óčko", "text": "Óčko\n\nÓčko je první česká hudební televizní stanice, která vysílá od 1. října 2002, zpočátku pod názvem Stanice O. V květnu 2005 stanici koupila mediální skupina MAFRA. Současným ředitelem je Štěpán Wolde.\n\nSignál Óčka se šíří prostřednictvím kabelové televize, satelitního vysílání z družice Astra a od 25. června 2012 prostřednictvím pozemního digitálního vysílání (DVB-T) v multiplexu 3 (do 31. července 2009 byla stanice součástí Multiplexu 3 a do 24. června 2012 součástí Multiplexu 4). Óčko vysílá taktéž v lokálních multiplexech, konkrétně od 28. července v multiplexu TV GIMI na Českobudějovicku, od 1. srpna 2009 v multiplexu v Klimkovicích na Ostravsku a od 7. listopadu 2011 v multiplexu ReVi v Liberci a Jablonci nad Nisou. Od dubna 2013 už v této regionální síti nevysílá.\n\nV říjnu 2012 došlo poprvé od počátku vysílání televizní stanice ke změně vizuálního stylu. Autorem vizuálního stylu je společnost FRAME100R.\n\nNejvětší část programu TV Óčko tvoří hudební videoklipy, přes den k aktuální domácí i zahraniční populární hudbě, večer starší písně. Stanice dává prostor i menšinovým hudebním žánrům a součástí vysílání jsou také přímé přenosy či záznamy koncertů a hitparády. Televize Óčko také každoročně vyhlašuje výroční \"Hudební ceny Óčka\".\n\nVysílané pořady k 31. červenci 2013.\n\n\n\n\n\n\n\n\n\n\n\n\n"}
{"id": "22550", "url": "https://cs.wikipedia.org/wiki?curid=22550", "title": "Pod Veselovem", "text": "Pod Veselovem\n\nPod Veselovem je přírodní památka nacházející se ve Středočeském kraji 6 km jihozápadně od Kladna, v katastrálním území Družec obce Družec. Jedná se o poměrně strmý svah na severozápadním úpatí kopce Veselov (493,3 m n. m.). Chráněné území bylo vyhlášeno roku 1969 z důvodu výskytu silně ohroženého koniklece lučního českého (\"Pulsatilla pratensis\" subsp. \"bohemic\"a), který je zde relativně hojně zastoupen. Kromě koniklece se zde nachází několik dalších vzácnějších druhů rostlin, jako je rozrazil rozprostřený (\"Veronica prostrata\"), mochna bílá (\"Potentilla alba\"), jetel alpínský (\"Trifolium alpestre\"), netřesk výběžkatý (\"Jovibarba globifera\") a pcháč bezlodyžný (\"Cirsium acaule\"). \n\nPřírodní památka se nachází na severozápadním úpatí kopce Veselov (429,3 m. n. m.) přibližně 350 m od jeho vrcholu v centru obce Družec. Nadmořská výška se pohybuje v rozmezí 365 (na úpatí svahu v jihozápadní části u silnic) až 392 m (u stožáru elektrického napětí v jihovýchodní části). Svah je orientován na západ. Plocha zaujímá 0,83 ha.  Tvar území je podlouhlý, přibližně obdélníkovitý, se šířkou cca 50-80 m a délkou cca 135 m. Většina území je pokryta lesem. Horní část sousedící s polem je tvořena suchými trávníky. Na západní až jihozápadní části (poblíž silnice na Velkou Dobrou) se nachází prostor bývalého lomu. Jižní částí prochází vedení vysokého napětí, jeden stožár se nachází uvnitř území na jeho jihovýchodním okraji. Na východě území sousedí s polem, na jihu pokračuje křovinatá stráň, západní hranici tvoří silnice vedoucí na Velkou Dobrou a na severním okraji se nachází cesta a oplocená zahrada. Přímo na místě je území vyznačeno červeným pruhovým značením a tabulemi s malým státním znakem.\n\nChráněné území bylo vyhlášeno roku 1969 (s platností od 17. dubna 1969). Důvodem zřízení byla ochrana koniklece lučního českého (\"Pulsatilla pratensis\" subsp. \"bohemica\"), jehož bohaté naleziště se na území nacházelo a v současnosti stále nachází. Vzácnost koniklece byla známa již dříve a o zajištění jeho ochrany se uvažovalo minimálně od roku 1962. Před vyhlášením chráněného území na této lokalitě probíhala pastva hospodářských zvířat a při okrajích se nacházely ovocné sady. Přibližně v době vyhlášení zde byla pastva ukončena a území přestalo být udržováno, což mělo nepříznivý vliv na vegetaci i populaci koniklece, a docházelo k masivním náletům dřevin, především keřů. V 80. letech byla pastva nahrazena pravidelnou sečí a částečným vyřezáváním náletů. Tento zpusob péče o památku přetrvává do současnosti.\n\nV místě byla v minulosti provedena výsadba borovic. V oblasti bývalého lomu zde docházelo k těžbě spilitu pro místní účely, tedy pro výstavbu komunikací a podobně. Těžba byla ukončena pravděpodobně někdy v polovině 20.století.\n\nZ geologického hlediska území patří do Barrandienu, který je součástí Českého masivu. Podloží je tvořeno především proterozoickými horninami kralupsko-zbraslavské skupiny. Převládají fylitické droby a břidlice, dále zde můžeme v jižní polovině území nalézt spility. V horních částech svahu se lokálně objevují štěrkovité terasy. Místy vystupují malé skalky tvořené bazalty, v jihozápadní části území je podloží obnaženo ve stěnách bývalého lomu. Ve spodních částech svahu se nachází holocénní nivní sedimenty, související s tokem potoku Kačák (Loděnice).\n\nPřevažujícím typem půd jsou černozemě až rankery. Zvětráním podkladu se vytvořily svahové hlíny se skeletem, směrem ze svahu dolů se jejich mocnost zvětšuje.\n\nÚzemí se nachází v mírně teplé klimatické oblasti. Průměrná roční teplota se pohybuje okolo 7 °C, roční úhrn srážek je mezi 500-600 mm.\nNelesní složku místní vegetace tvoří především acidofilní suché trávníky (svaz \"Koelerio-Phleion phleoidis\"). Z diagnostických druhů zde nalezneme například mařinku psí (\"Asperula cynanchica\"), ovsíř luční (\"Avenula pratensis\"), hvozdík kartouzek (\"Dianthus carthusianorum\"), jestřábník chlupáček (\"Hieracium pilosella\"), třezalku tečkovanou (\"Hypericum perforatum\"), smělek jehlancovitý (\"Koeleria pyramidata\"), bojínek tuhý (\"Phleum phleoides\"), bedrník obecný (\"Pimpinella saxifraga\") nebo jetel rolní (\"Trifolium arvense\").\n\nNa východní hranici území sousedící s polem můžeme nalézt druhy náročnější na hloubku půdního profilu či živiny, například ovsík vyvýšený (\"Arhenatherum elatius\"), kerblík lesní (\"Anthriscus sylvestris\") a srhu laločnatou (\"Dactylis glomerata\"). Na místech s mělkým půdním profilem rostou sukulentní druhy rostlin, jako je rozchodník šestiřadý (\"Sedum sexaangulare\"), rozchodník skalní (\"Sedum reflexum\"), nebo některé jarní efemery, zahrnující druhy huseníček rolní (\"Arabidopsis thaliana\"), plevel okoličnatý (\"Holosteum umbellatum\"), pomněnku drobnokvětou (\"Myosotis stricta\"), šťovík menší (\"Rumex acetosela\") a lničku drobnoplodou (\"Camelina microcarpa\"). Mezi zde vyskytující se ruderální a nepůvodní druhy patří zejména truskavec ptačí (\"Polygonum aviculare\"), merlík bílý (\"Chenopodium album\") a janovec metlatý (\"Sarothamnus scoparius\").\n\nPři jižní hranici území nalezneme druhotné dřeviny, například hloh jednosemenný (\"Crataegus monogyna\"), slivoň myrobalán (\"Prunus cerasifera\"), bez černý (\"Sambucus nigra\"), javor mléč (\"Acer platanoides\") a jasan ztepilý (\"Fraxinus excelsior\"), a zplanělé druhy, jako je pámelník bílý (\"Symphoricarpos rivularis\") a mahónie cesmínolistá (\"Mahonia aquifolium\"). V podrostu se nacházejí zejména ruderální a stínomilné rostliny, zahrnující netýkavku malokvětou (\"Impatiens parviflora\"), vlaštovičník větší (\"Chelidonium majus\"), lipnici hajní (\"Poa nemoralis\"), kopřivu dvoudomou (\"Urtica dioica\"), violku srstnatou (\"Viola hirta\") a kuklík městský (\"Geum urbanum\").\n\nVe středu území najdeme druhotné lesní porosty, nachází se zde druhy borovice lesní (\"Pinus sylvestris\"), dub letní (\"Quercus robur\"), bříza bělokorá (\"Betula pendula\") a habr obecný (\"Carpinus betulus\"). Jedná se o jedince mladší sedmdesáti let, jelikož na snímcích z padesátých let je území ještě bezlesé. V podrostu se nachází převážně druhy suchých trávníků, například chrastavec rolní (\"Knautia arvensis\"), jetel alpínský (\"Trifolium alpestre\") nebo řeřicha chlumní (\"Lepidium campestre\"), a ve více zastíněných a úživných částech také kapustka obecná (\"Lapsana communis\"), kerblík lesní (\"Anthriscus sylvestris\") a ptačinec prostřední (\"Stellaria media\"). Keřové patro je tvořené směsí původních a nepůvodních druhů, nalezneme zde slivoň myrobalán (\"Prunus cerasifera\"), mahónii cesmínolistou (\"Mahonia aquifolium\"), pámelník bílý (\"Symphoricarpos albus\"), trnku obecnou (\"Prunus spinosa\"), třešeň ptačí (\"Prunus avium\") a růži šípkovou (\"Rosa canina\").\n\nV severní části území se dnes nachází převážně křoviny a ovocné dřeviny – nalezneme zde jabloň domácí (\"Malus domestica\"), třešeň ptačí (\"Prunus avium\") a slivoň myrobalán (\"Prunus cerasifera\"). Pouze při okrajích nebo ve světlinách se nachází pozůstatky trávníků s druhy, jako jsou jetel alpínský (\"Trifolium alpestre\"), válečka prapořitá (\"Brachypodium pinnatum\"), jahodník obecný (\"Fragaria vesca\"), jahodník truskavec (\"Fragaria moschata\"), rozrazil rozekvítek (\"Veronica chamaedrys\") a mochna bílá (\"Potentilla alba\"). Stromové patro zde zastupuje lípa velkolistá (\"Tilia platyphyllos\").\n\nV lokalitě nalezneme několik zvláště chráněných a ohrožených druhů. Jedná se zejména o koniklec luční český (\"Pulsatilla pratensis\" subsp. \"bohemica\"), jehož největší část zdejší populace nalezneme ve střední části území na vystupujících skalkách a v rozvolněných trávnících. V ostatních částech území se nacházejí pouze jednotlivci. Ve střední části území se nachází několik jedinců pcháče bezlodyžného (\"Cirsium acaule\") a několik málo desítek trsů mochny bílé (\"Potentilla alba\"), při jihozápadním okraji se hojně vyskytuje netřesk výběžkatý (\"Jovibarba globifera\"). Poměrně hojně po celé lokalitě roste jetel alpínský (\"Trifolium alpestre\"). V roce 2018 byl zde mezi stožárem vysokého napětí a lomem nalezen pouze jediný trs druhu rozrazil rozprostřený (\"Veronica prostrata\"), jemuž nesvědčí přítomnost ruderálních a expandujících druhů rostlin. Výskyt dalších chráněných a ohrožených druhů rostlin, které se zde dříve vyskytovaly, jako je vousatka prstnatá (\"Bothriochloa ischaemum\"), chrpa chlumní (\"Centaurea triumfetii\") a mateřídouška panonská (\"Thymus pannonicus\"), se při posledním průzkumu v roce 2018 nepodařil ověřit.\n\nFauna nebyla v minulosti systematicky zkoumána. Lze předpokládat výskyt běžných druhů zemědělské krajiny. Zaznamenán byl výskyt slepýše křehkého (\"Anguis fragilis\"), okáče černohnědého (\"Erebia ligea\") a lišaje vrbkového (\"Deilephila elpenor\").\n\nHlavním předmětem ochrany je koniklec luční český (\"Pulsatilla pratensis\" subsp. \"bohemica\"), který spadá do kategorie C2 – silně ohrožený. V roce 2018 bylo na této lokalitě zaznamenáno přibližně 160 jedinců (100 kvetoucích, 60 sterilních). Primárním cílem ochrany je zachovat početnou a vitální populaci koniklece a vhodnými managementovými zásahy podpořit biotop suchých trávníků s výskytem některých dalších vzácnějších druhů rostlin.\n\nV minulosti mělo na lokalitu nepříznivý vliv ukončení pastvy spojené s nálety dřevin, což je od 80. let do současnosti nahrazeno sečí a vyřezáváním. S některými problémy se však zde setkáme i v současnosti. Území na východě sousedí s polem, na kterém jsou užívána hnojiva a další agrochemikálie. To má značný vliv na přilehlé části suchých trávníků. Dochází k eutrofizaci a následné zahušťování travního drnu, vyskytují se zde ruderální druhy rostlin. V oblasti křovin při severní a jižní hranici se nacházejí zbytky černých skládek domovního odpadu a zahradního bioodpadu. Dalším rizikem jsou občasné pokusy o vyrýpávání jednotlivých trsů koniklece, pravděpodobně s účelem obohatit svou zahradu o nový druh rostliny.\n\nNa území pravidelně jednou ročně dochází na ploše cca 1500 m ke kosení travního porostu a vyřezávání křovin. V místě vedení vysokého napětí je udržován průsek lesním porostem. K poslednímu sečení a odstraňování dřevěné vegetace došlo okolo srpna až září 2018, vyřezaná biomasa zde byla ponechána. V roce 2018 téže došlo k jednorázové obnově pruhového značení. \n\nZ důvodu snahy o udržení populace koniklece se uvažuje o znovuobnovení pastvy. Při pastvě totiž, na rozdíl od sečení, dochází kromě odstraňování biomasy také k obnažování malých plošek, čímž dochází k odstranění konkurenčních druhů a odkrytí půdy pro úspěšné vyklíčení a uchycení jedinců. \n\nDále je vhodné omezit eutrofizaci z přilehlého pole, čímž by zároveň došlo k omezení expanze konkurenčně silnějších druhů, a tím pádem i k omezení míry zastínění trávníků. Bylo by vhodné podpořit bariéru dřevin, které sice již v minulosti na hranici mezi polem a chráněným územím byla vytvořena, ale plní svou funkci jen částečně, jelikož došlo k uchycení pouze části vysazených jedinců a navíc působením herbicidů v poli je jejich růst zpomalený. Vhodnou pomocí je doplnění bariéry dalšími dřevinami a omezení aplikace agrochemikálií v bezprostředním okolí přírodní památky.\n\nJe potřeba provádět pravidelné vyřezávání dřevin a redukci korun stromů, čímž by došlo ke snížení zastínění území. V budoucnu by bylo vhodné pokusit se o znovuobnovení travinných biotopů v části území pod vedením drátů vysokého napětí, kde se v současné době nachází lesní a křovinatý porost. \n\nLokalita je poměrně těžko dostupná. Lze využít přístupovou cestu od silnice vedoucí směrem na Velkou Dobrou (v ulici Hlavní) a následně vystoupat strání vzhůru. Druhou alternativou je pěšina, táhnoucí se při okraji pole od cesty, která spojuje Družec a Velkou Dobrou. Vzhledem k nelehkému přístupu není památka příliš navštěvována, výskyt koniklece přitahuje zejména amatérské přírodovědce.\n"}
{"id": "22554", "url": "https://cs.wikipedia.org/wiki?curid=22554", "title": "Oxid dusičitý", "text": "Oxid dusičitý\n\nOxid dusičitý (NO) je jedním z pěti oxidů dusíku.\n\nV plynném stavu jde o červenohnědý, agresivní, prudce jedovatý plyn, v kapalném stavu je to žlutohnědá látka, která tuhne na bezbarvé krystaly. Změna barvy při skupenských přechodech souvisí s rovnováhou mezi dimerní formou (NO, převládá v kondenzovaných fázích, je bezbarvá) a monomerní formou (NO, je přítomna v plynné fázi, intenzivně červenohnědá):\n\nVzniká ve spalovacích motorech oxidací vzdušného dusíku za vysokých teplot, oxidací oxidu dusného atmosférickým kyslíkem a ozónem a dále vzniká rozkladem kyseliny dusičné.\n\nPrůmyslově se vyrábí dvoustupňovou oxidací amoniaku:\n\nS vodou reaguje oxid dusičitý za vzniku kyseliny dusičné a oxidu dusnatého:\n\n\nKapalný oxid dusičitý se používá v dvousložkových pohonných látkách (bipropelantech) jako okysličovadlo v raketových motorech, nejčastěji v kombinaci s hydrazinem jako palivem; spalování probíhá dle rovnice\n\nSměs hydrazinu s oxidem dusičitým je hypergolická, tj. uvedená reakce započne automaticky po smíchání obou složek pohonné látky. Proto jsou při použití této směsi raketové motory jednodušší, neboť nepotřebují zážehový systém.\n\nV ovzduší patří oxid dusičitý, respektive oxidy dusíku, spolu s oxidem siřičitým, k plynům, které způsobují kyselé deště a poškozují tak životní prostředí (půda, vegetace, živočichové) i lidské výtvory (budovy, památky).\n\nDále je hlavní složkou fotosmogu, kdy je zdrojem atomárního kyslíku v základním stavu (O(P); jednoatomový radikál) pro přízemní ozón.\n\nVdechování vyšších koncentrací oxidů dusíku dráždí dýchací cesty - na sliznicích se rozpuštěním tvoří kyselina dusičná (HNO). Vdechování vysokých koncentrací oxidů dusíku (bežně se v ovzduší nevyskytují) či čistých plynů vede k závažným zdravotním potížím či ke smrti.\n\nNO má vliv na centrální nervový systém (CNS).\n\nPředpokládaná rizika:\n\nV Česku platí pro koncentrace oxidu dusíku (s výjimkou oxidu dusného) limity v ovzduší pracovišt (PEL; NPK - P).\n\nOxid dusičitý může vyvolávat biochemické změny již při relativně nízkých koncentracích počínaje 30minutovou expozicí při koncentraci okolo 380 µg/m (0,20 ppm).\n\nOxid dusičitý je pohlcován hlenem dýchacích cest z 80 až 90 procent. Způsobuje záněty dýchacích cest od lehkých forem až po edém plic.\n"}
{"id": "22555", "url": "https://cs.wikipedia.org/wiki?curid=22555", "title": "Tajná rada", "text": "Tajná rada\n\nTajná rada (německy \"Geheimer Rath\") byl jeden ze tří centrálních orgánů nově vznikajícího habsburského soustátí. Zřídil ji 1. ledna 1527 Ferdinand I. Habsburský společně s dvorskou komorou a dvorskou radou vojenskou.\n\nKdyž roku 1526 začali Habsburkové vládnout zároveň v českém, uherském státě a rakouských zemích, začal panovník Ferdinand I. usilovat o vytváření společných institucí. Využil samostatného postavení panovníka ve věcech zahraničních, finančních a vojenských a zřídil při svém dvoře pro tyto oblasti výše zmíněné orgány, které nejprve měly pro státní aparát český, uherský a rakouský připravovat stejná opatření a sledovat jejich souhlasné provádění, avšak jejich vliv s dalším vývojem stále vzrůstal. Tři státní celky spojené pod vládou Habsburků tak měly nadále sledovat tutéž mezinárodní politiku, společně se bránit proti nepříteli a měly mít společné finanční prostředky na společnou obranu a společné mezinárodní vystupování. Zřízení těchto orgánů bylo předzvěstí skutečnosti, že personální unie se začíná přetvářet v unii reálnou.\n\nTajná rada byla zřízena jako kolegium bez jasně vymezené kompetence, měla být všeobecným poradním orgánem panovníka, bez rozhodovací pravomoci. Zpočátku byl počet členů malý (3 až 5), občas jejím zasedáním předsedal panovník, jinak nejprve (do roku 1538) dvorský kancléř a potom dvorský hofmistr (\"Obersthofmeister\"). Vedle něj byli na základě svého úředního postavení členy dvorský maršálek a zmíněný dvorský kancléř. Členové byli většinou Němci a šlechtici, ale občas i učení právníci. Český kancléř byl pouze mimořádným členem (\"von Haus aus\"), volaný jen ke zvláštním případům. V pozdější době se stalo zvykem udělovat hodnost tajných radů jako pouhý titul bez skutečného členství v tomto orgánu.\n\nAč se původně jednalo o orgán bez jasně vymezené pravomoci, jeho vliv přirozeným vývojem začal růst. Později byla tajná rada nazývána duší habsburské vlády. Dle rad tajných radů vykonávali Habsburkové vládu, jak v zemích habsburského mocnářství, tak i v německé říši. Soustřeďovala se v ní zejména agenda mezinárodních styků a zahraniční politiky, ale rozsah projednávaných záležitostí býval často mnohem širší, projednávaly se zde dokonce i osobní a rodinné záležitosti panovníka, nebo zde byla přezkoumávána usnesení dvorské rady vojenské a dvorské komory. Fakticky byla nadřízena i nejvyšším českým úřadům, protože než král o českých návrzích rozhodl, byly nejprve projednány v tajné radě.\n\nMaxmilián II. neměl tento úřad příliš v oblibě, význam tajné rady vzrostl až za vlády Rudolfa II. a Matyáše II. Za panování Rudolfa II. vládla v podstatě rada sama a zasahovala do všech oblastí politiky a správy. Roku 1611 stál v čele rady direktor a členů bylo deset. Za vlády Leopolda I. měla rada přes 60 členů. Při takovém počtu bylo naprosto nepraktické svolávat tento orgán k jednání v plénu (t. j. v plném počtu). Proto byly vytvořeny konference a deputace, tedy jakési užší výbory radů. V jedné z těchto konferencí se už za Leopolda I. soustředila hlavní část agendy a začala být nazývána \"stálou tajnou konferencí\". V průběhu 18. století se i stálá tajná konference přežila a roku 1760 Marie Terezie zrušila celou tajnou radu i s jejími konferencemi a deputacemi a zřídila nový poradní orgán, tzv. \"státní radu\". \"Státní rada\" byla organizována odlišně než předchozí tajná rada. Jestliže do tajné rady byli jmenováni zejména dvorští hodnostáři, významní preláti a šlechticové, tak státní rada byla koncipována jako byrokratický orgán, skládala se ze tří ministrů, tří státních radů a jednoho stálého referendáře a také jí už nenáležely zahraniční věci.\n\n\n"}
{"id": "22560", "url": "https://cs.wikipedia.org/wiki?curid=22560", "title": "Umberto Eco", "text": "Umberto Eco\n\nUmberto Eco (, 5. ledna 1932 Alessandria – 19. února 2016 Milán) byl italský sémiolog, estetik, filosof a spisovatel, jeden z nejvýznamnějších představitelů postmoderny 60. let 20. století. Od roku 1971 profesor na katedře sémiotiky na univerzitě v Bologni. Prezident Univerzity San Marino, kde založil International Center for Semiotic and Cognitive Studies.\n\nPo maturitě začal studovat práva v Turíně, studia práv ale brzy zanechal a začal studovat středověkou filozofii a literaturu. Doktorát v této oblasti získal roku 1954 na základě disertační práce o estetice Tomáše Akvinského.\n\nPo ukončení studia se stal nakladatelským redaktorem. Od roku 1956 se podílel na organizování avantgardy, a tím i na vzniku volného uskupení avantgardních umělců, toto uskupení tvořilo základ pozdější skupiny 63. V roce 1959 začal psát pro \"Verri\", kde vedl část věnovanou avantgardě a v tu dobu se rozvíjejícím lingvistickým experimentům. V roce 1962 se oženil s profesorkou umění Renatou Ramge.\n\nRoku 1964 se stal lektorem na universitě v Miláně, ale již o rok později začal působit ve Florencii jako profesor vizuální komunikace. Byl také lektorem naučných knih v nakladatelství Bompiani v Miláně, lektorem estetiky, lektorem na fakultě architektury a profesorem sémiotiky na milánské Polytechnice. Roku 1971 se stal profesorem sémiotiky v Bologni. Poté dále učil na své mateřské univerzitě v Bologni, byl prezidentem Univerzity San Marino a přednášel často na univerzitách v Miláně, Paříži a New Yorku. Žil převážně u San Marina, kde obýval budovy zrušeného opatství.\n\nUmberto Eco se zabýval studiem středověké estetiky a kultury, zabýval se také tzv. recepční estetikou, která se zabývá „vnímatelem“ uměleckého díla, nikoli uměleckým dílem samým. Ve schematu literární komunikace „autor ⇒ text ⇒ čtenář“ prosazoval centrální úlohu textu, čímž navazoval na dědictví literárněvědného strukturalismu.\n\nPro přehlednost jsou díla rozdělena do tematických celků, nicméně Eco díky své obrovské erudici často různé obory propojuje, je proto třeba toto členění považovat za orientační.\n\n\n\n\n\nV roce 2013 bylo navrženo udělení titulu doctor honoris causa na Univerzitě Karlově v Praze, vědecká rada však tento návrh odmítla.\n\n\n\n"}
{"id": "22569", "url": "https://cs.wikipedia.org/wiki?curid=22569", "title": "Středověká archeologie", "text": "Středověká archeologie\n\nStředověká archeologie (medievální) je podobor archeologie časově vymezený na období středověku. Časové vymezení a rozdělení středověké archeologie se v různých evropských zemích mírně liší. Období středověku začíná koncem doby stěhování národů a sahá k počátku novověku, tzn. přibližně od 6. století do konce 15. století, kdy je středověká archeologie střídána archeologií novověkou. V praxi však jsou středověká a novověká archeologie spolu úzce spjaty a jejich metodologie se neliší.\n\nStředověká archeologie již hojně využívá srovnání s písemnými, ikonografickými nebo kartografickými prameny. Na rozdíl od pravěké archeologie zkoumá objekty, které již často mají vazbu na současnou strukturu osídlení (např. průzkumy v historických jádrech současných měst). Využívá poznatků kulturní a sociální antropologie, etnologie, etnografie a dějin umění. Pracuje i se stojícími stavbami a využívá proto rozšiřujících postupů, jakým je například stavebně historický průzkum. Vlivem rozvoje stavební činnosti v historických jádrech měst a nástupu tzv. smluvní archeologie, zažívá středověká archeologie nezvyklý rozvoj. \n\nMezi archeology zabývající se českou středověkou archeologií patřili či patří např.: Antonín Hejna, Zdeněk Měřínský, Josef Poulík, Ivana Pleinerová, Zdeněk Smetánka, Miroslav Richter, Jan Klápště, Bohuslav Klíma mladší nebo Vladimír Nekuda.\n\n"}
{"id": "22574", "url": "https://cs.wikipedia.org/wiki?curid=22574", "title": "František Fuka", "text": "František Fuka\n\nFrantišek Fuka (* 9. října 1968 Praha) je český filmový recenzent, překladatel, publicista, hudební skladatel a osobnost českého internetu, respektive počítačového světa.\n\nVystudoval gymnázium Arabská a dva roky studoval na Elektrotechnické fakultě ČVUT (studium nedokončil). V 80. letech naprogramoval několik her, především „textovek“, pro osmibitové počítače ZX Spectrum, jež mu v komunitě českých uživatelů získaly značnou proslulost. Některé z her vydal jako člen programátorské skupiny Golden Triangle. Počátkem 90. let se věnoval BBS a internetu. V této době také publikoval tři knihy o počítačových hrách (\"Počítačové hry I a II\", Zenitcentrum 1987, 1988, \"Hry pro PC\", Cybex 1993). ZX Spectrum ale nebyl první počítač, se kterým František Fuka pracoval. Nejprve programoval pro počítač Challenger 1P a ZX80, jeho prvním vlastním počítačem byl Commodore VIC-20. Přezdívku FukSoft poprvé použil ve hře Wurmi pro ZX81. Později si psanou formu přezdívky upravil na Fuxoft.\n\nOd 90. let překládá z angličtiny titulky k filmům konvenujícím jeho vkusu (např. \"Skála\", \"Star Wars\", \"South Park\"); příležitostně přeložil i několik non-fiction knih souvisejících s filmem (Patrick Robertson: \"Guinnessova kniha filmových rekordů\", Cinema, Beseda 1995 a \"Star Wars – Obrazová encyklopedie\", Egmont 2001).\nV letech 1993 až 2008 rovněž přispíval jako externista do časopisu Cinema. Kromě toho publikoval týdenní internetové sloupky \"FFFilm\"; od 3. prosince 1997 do 24. června 1998 vycházely na Neviditelném psu, poté přešel na Novinky.cz, kde jako jeden z nejoblíbenějších autorů zůstal i po změně formátu na zpravodajský server v roce 2003. Od února 2007 publikuje \"FFFilm\" na vlastní doméně jako nepravidelný blog. Kromě toho spolu s jinými filmovými recenzenty (např. Iva Přivřelová, Jan Škoda, dříve Tomášem Baldýnský, Iva Hejlíčková) vystupuje v pořadu \"Odvážné palce\" na Radiu 1, vždy ve čtvrtek v 18:00. V něm spolu a s moderátorem Rádia 1 diskutují o aktuálních premiérách; závěrečný shrnující verdikt „palec nahoru“ nebo dolů je inspirován televizním pořadem respektovaného amerického kritika Rogera Eberta (ve dvojici s Genem Siskelem a po jeho smrti s Richardem Roeperem).\n\nSpolu s Tomášem Baldýnským a Lukášem Vychopeněm založil humoristický server Kompost.cz a po jistou dobu do něj pravidelně přispíval; občas vytvářel i fotomontáže pro server Vesjolyje Kartinki.\n\nOd 80. let skládal hudbu pro své i cizí počítačové hry; tvorbě hudby v počítači se věnuje dosud a příležitostně veřejně vystupuje. Je autorem hudby k filmům \"I Was a Teenage Intellectual (Byl jsem mladistvým intelektuálem)\" (kde ztvárnil epizodní roli knihkupce) a \"Choking Hazard\".\n\nKromě toho Fuka krátce pracoval pro online divizi Bontonu, vytvořil SMS hru \"xgenGo\" alias „Nomor“ pro společnost Eurotel (v zásadě textová hra přenesená do mobilního prostředí) a od června 2004 je jedním ze stálých autorů rubriky glos pro server Lupa.cz; píše zejména o problematice internetu z „uživatelského“ a autorsko-právního hlediska.\n\nV roce 2013 oznámil, že pracuje na knize o programovacím jazyku Lua. Dodnes (stav 2020) tuto knihu nedokončil.\n\nV roce 2014 byl zažalován za neodůvodněné obohacení ve výši 2200 Kč v souvislosti s prodejem Bitcoinů, podle svého vlastního líčení situace se stal obětí útoku typu man in the middle. Soud nakonec Fukovi přikázal zaplatit žalující straně 471 Kč plus úroky z prodlení.\n\nV letech 2012–2014 byl ženatý s Hanou Hložkovou, houslistkou a koncertní mistryní Plzeňské filharmonie. Žije v Praze. \n\nV letech 2005-2018 (s výjimkou roku 2015) komentoval společně s Tomášem Baldýnským a Sašou Michailidisem přímé přenosy udílení Oscarů na HBO a později v České televizi.\n\nV roce 2015 vybral na crowdfundingovém webu Startovač.cz 171 309 Kč na cestu do japonského hlavního města Tokia (se svou tehdejší přítelkyní Zuzanou Krajíčkovou) a následnou tvorbu filmu - cestopisného dokumentu zvaného FUKAFUTOKYU - z této cesty. Dodnes (stav 2020) však tento film nebyl schopen dokončit. \n\n\n"}
{"id": "22578", "url": "https://cs.wikipedia.org/wiki?curid=22578", "title": "Čuvašsko", "text": "Čuvašsko\n\nČuvašsko (úředním názvem Čuvašská republika) je republika Ruska. Nachází se v evropské části země, má 1,34 milionu obyvatel a rozlohu 18 300 km². Hlavní město jsou Čeboksary na břehu Volhy.\n\nSeverní hranici země tvoří řeka Volha, západní hranici pak převážně řeka Sura. Většina území republiky se rozkládá v Povolžské pahorkatině. Další významné řeky jsou Bula a Kubňa.\n\nV 8. století bylo území dnešního Čuvašska osídleno předchůdci Bulharů, tzv. Volžskými bulhary, časem vznikl kmenový svaz bulharů a dalších ugrofinských kmenů. V polovině 13. století bylo území dobyto mongolským chanátem a obsazeno. To mělo za následek hromadné přestěhování Bulharů na pravý břeh řeky Volhy a jejich postupné sloučení s ugrofiny do Čuvašského národa. Jejich jazyk patří do skupiny turkických jazyků, do altajské větve. Stejně jako ostatní malé státy, Čuvašsko se připojilo v 16. století k Rusku, a zažilo také znevolňování svých obyvatel a násilnou rusifikaci. Následovala série protiruských povstání. Jejich důsledkem bylo uvolnění situace, zrušení nevolnictví na konci 19. století a pomalý hospodářský růst a rozvoj. Na školách se začalo vyučovat čuvašsky, došlo k uvědomění národa. V roce 1920 byla ustanovena sovětská moc a začaly vznikat sověty. Roku 1925 vznikla Čuvašská ASSR, od roku 1991 se používá současný název.\n\nObyvatelé jsou Čuvaši (70 %) a Rusové (24 %). Kromě těchto dvou národnostních skupin existuje ještě malá menšina Tatarů. Většina obyvatel jsou pravoslavní křesťané.\n\nHospodářství země je založeno na zemědělství i průmyslu. Pěstují se obiloviny, chmel, tabák a brambory. Zastoupen je dřevozpracující průmysl, ale také elektrotechnický a strojnický. Sídlem průmyslu je hlavní město Čeboksary.\n\nJediné letiště je v hlavním městě, kde je i přístav. Ze západu, z Moskvy vede na východ, do Kazaně stěžejní železniční trať, asi 150 km tratě prochází územím Čuvašska. Z ní vedou také dvě odbočky, do hlavního města a do Mordvinské AR. Silniční doprava není rozvinuta, hlavní silniční spojení jsou mezi hlavním městem, Kazaní a Saranskem.\n\n"}
{"id": "22585", "url": "https://cs.wikipedia.org/wiki?curid=22585", "title": "Kosmogonie", "text": "Kosmogonie\n\nKosmogonie (z řeckého κόσμος [kosmos] „pořádek, vesmír“ a γίγνομαι [gignomai] „rodím se“) je nauka o vzniku světa. U pravěkých a starověkých národů bývá součástí mytologie. Dnes je tímto termínem označována přírodní nauka zabývající se vědecky podloženými teoriemi vzniku nebeských těles, např. planet.\n\n"}
{"id": "22587", "url": "https://cs.wikipedia.org/wiki?curid=22587", "title": "Mladeč", "text": "Mladeč\n\nMladeč je obec v Olomouckém kraji, 4 km západně od Litovle a 20 km severozápadně od Olomouce, na hranici CHKO Litovelské Pomoraví. Obec má rozlohu 12,07 km² a žije zde obyvatel. PSČ je 783 21, pošta není v Mladči, ale v Chudobíně, části Litovle.\n\nArcheologická pátrání dokládají život člověka kromaňonského ve zdejších jeskyních v době před 40 000 lety.\n\nSlovanské hradiště na ostrohu kopce Třesín nad jeskyněmi bylo zkoumáno již v první polovině 20. století, archeologická zpráva z roku 1928 zmiňuje nález 12 koster dospělých lidí a tři dětské lebky.\n\nPrvní písemná zmínka o obci pochází z roku 1350, kdy se v listinách objevuje Markéta z Mladče. Tou dobou byla Mladeč spravována z Mohelnice. Roku 1371 se dostává pod úsovské panství, nadále je však pronajímána manům, kteří si údajně na místě původního hradiště postavili malou tvrz. V roce 1407 je na místním náhonu zmiňován mlýn. Roku 1690 je v lesích postaven lovecký zámeček, kolem kterého vyrostla osada Nové Zámky.\n\nV roce 1877 byla ve vsi otevřena škola.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV dřívějších dobách se lidé živili zemědělstvím a ve zdejších lesích se příležitostně pálilo vápno. Dnes tu sídlí Vápenka Vitoul.\n\nNa úpatí vápencového vrchu Třesína se nacházejí Mladečské jeskyně s nálezy člověka z doby před 31 000 lety (určeno pomocí hmotnostní spektrometrie). Vápencové jeskyně byly objeveny v roce 1826 při lámání kamene na stavbu silnice. Roku 1881 byly nalezeny archeologické nálezy dokládající starobylé osídlení.\n\nSeverně od Mladče se nachází zámek Nové Zámky, doplněný krajinným parkem s řadou drobných romantických staveb.\n\nV samotné obci lze nalézt kapličku svatého Eustacha z roku 1932, kapli svatého Floriána a svaté Barbory vysvěcenou v roce 2003 či pomník svobody na návsi.\n\nLužní lesy podél řeky Moravy a její zachovalá boční ramena pokrývá několik chráněných území:\n\nV katastru obce jsou prohlášeny čtyři památné stromy:\n\nV obci též stojí lípa svobody vysazená roku 1918.\n\n\n\n"}
{"id": "22588", "url": "https://cs.wikipedia.org/wiki?curid=22588", "title": "Jméno růže", "text": "Jméno růže\n\nKniha Jméno růže (it. \"Il nome della rosa\", 1980, česky 1985) je prvním a pravděpodobně nejslavnějším románem italského filosofa, medievalisty, sémiotika a romanopisce Umberta Eca. Roku 1986 byla zfilmována v režii Jeana-Jacquese Annauda se Seanem Connerym v hlavní roli františkánského mnicha Viléma z Baskervillu.\n\nJedná se o ukázkové dílo postmodernismu, k jehož hlavním principům patří, že dílo je interpretovatelné různými způsoby podle pohledu každého jednotlivého čtenáře. Konkrétně \"Jméno růže\" může čtenář chápat jako historický román, detektivku, filosofické dílo, částečně dílo hororové nebo teologické, neboť kniha obsahuje více rovin, které se prolínají.\n\nKniha se snaží vzbudit dojem autentičnosti středověku, k čemuž slouží i samotná literární kompozice románu. Dělením děje na jednotlivé dny připomíná Boccacciův \"Dekameron\". Jednotlivé dny pak dělí podle Řehole svatého Benedikta a přesně stanoveného rytmu mnišských zvyklostí. Dění románu se pak odvíjí podle aristotelského vzoru jednoty místa, času a děje – během jednoho listopadového týdne roku 1327. Dojmu autentičnosti a historické věrnosti se snaží Eco dosáhnout také častými citacemi z existujících středověkých písemných děl. Postava Viléma z Baskervillu hájí názory Marsilia z Padovy, z jehož spisu Defensor pacis často cituje. Dalším zdrojem citací je samozřejmě \"Bible\" a z autorů je to Roger Bacon, William Ockham, Tomáš Akvinský (Summa theologiae), Isidor Sevillský, Alan z Lille, Publius Vergilius Maro a mnozí další. Zmínit musíme také spisy Visio Brendani a pasáž pojednání o alegorii kamenů, která je doslova převzata ze spisu \"De lapidibus\". Celou řadu písemných děl si ale Eco vymyslel a citace z nich jsou jen hrou se čtenářem. Není pak náhodou, že celou knihu uzavírá verš z Bernarda z Morlasu, skutečně žijícího básníka z 12. století, v jehož textu se nominalismus obdivuhodně propojuje s moderní sémiotikou (verš: „\"Někdejší růže je tu už jen co jméno, jen pouhá jména držíme v své moci\"“). Středověký kolorit knihy umocňuje Eco zcela nenápadně i použitím textů novověkých – věta „\"Jediné pravdy, které k něčemu jsou, jsou nástroje, které je třeba po použití odhodit\"“ je tak například parafrází věty Ludwiga Wittgensteina (1889–1951).\n\nV knize se také objevují zřejmé odkazy na současnost – ať už je to téma nebezpečného totalitarismu jedné pravdy, tak i nenápadné ztotožnění některých středověkých společenských skupin s těmi dnešními politickými. Dějiny se stávají pro Eca materiálem pro jeho sémiotické hry a občas v nich spatříme symboly současnosti. 19. února 2011 byla uvedena divadelní adaptace \"Jména růže\" v Městském divadle Brno.\n\n\nBerengar, jehož vedou jeho homosexuální touhy po mladém Adelmovi, mu za příslibu sexuálního aktu prozradí způsob, jak se dostane k tajné části knihovny finis Africae, ve které je i údajně neexistující druhá část Aristotelovy Poetiky. Adelma se ale následně zmocní výčitky svědomí a vyzpovídá se Jorgemu, který se tak dozví, že jím tak nenáviděná a obávaná kniha může být zanedlouho odhalena a zveřejněna. Adelma k smrti vyděsí, což jej vede k následné sebevraždě. Před svou smrtí (a samotným aktem) však ono tajemství prozradí Venantiovi, který po ní už dlouhou dobu pátral. Netušil však, že když si pár dnů po Adelmově smrti pro ni do knihovny tajně přišel (v den Vilémova příchodu), Jorge už ji stihl potřít jedem, který před několika desítkami let ukradl Severinovi. Při jejím prohlížení (kdy si při doteku pokryje prsty jedem) si počíná jako každý horlivý čtenář, jež si během čtení aktivně olizuje prsty, aby se mu lépe listovaly stránky. Tím se otráví a zemře. Berengar, který jej v noci objeví mrtvého, jej ze strachu z toho, že na tom měl i svůj podíl (tím, že své tajemství vyzradil Adelmovi), Venantia odtáhne do kádě s krví, aby to vypadalo jako nehoda/sebevražda. Následující noci se knihy zmocní, neboť rovněž upoutala jeho pozornost. Je však přistižen Vilémem a zanechá po sobě Venantiův pergamen s poznámkami k odemčení tajných dveří ve knihovně k samotné finis Africae. S knihou následně putuje do špitálu (u herbalisty Severina), kde si ji také přečte a otráví. Předtím si ale stihne dát koupel v lázních, kde následkem jedu ochrne a utopí se. Severin poté knihu objeví, ihned o tom informuje Viléma, který je však zaneprázdněn diskusí mezi oběma návštěvami opatství (papežští legáti & františkáni), jejich rozhovor proto zaslechne i Jorge. Ten Malachiášovi namluví, že Berengar (jeho bývalý milenec) měl i pletky se Severinem, na něž mu dal i knihu z finis Africae. Rozzuřený Malachiáš proto zabije herbaristu Severina. Knihu však nestihne najít, protože do místnosti vstoupí cellerarius, který je poté zatčen inkvizicí (skupinou papežských legátů) na základě podezření z kacířství (spojené s jeho aktivitou v sektě fra Dolcina) zatčen (a následně odsouzen). V onom zmatku se proto kniha dostane k Bengtovi (Vilém s Adsonem ji totiž v hromadě nepořádku přehlédnou). Malachiáš mu proto ihned nabídne místo pomocného knihovníka výměnou za knihu. Bengt návrh přijme. Malachiáš rovněž nyní puzen zvědavostí k zakázané knize, kvůli které vraždil, si ji přečte a následně umře. Vilém, nyní puzen časovým napětím, přijde k opatovi a odhalí mu část pravdy, ke které zatím přišel. Opat, rozčilený z toho, že Vilém odhalil neblahou minulost opatství a jsa si jist, kdo za všemi vraždami stojí, vezme situaci do svých rukou a oznámí Vilémovi, že už jej nepotřebuje a že následující ráno očekává jeho odchod. Vilém s Adsonem si dají poslední části hádanky dohromady a objeví klíč k tajným dveřím k finis Africae. Mezitím si ale opat svolává různé mnichy (Aymardus, Alinardus, Mikuláš, Jorge...). Mezi nimi je i Jorge. Ten mu odhalí tajný vstup do finis Africae přes kostnici a dá si v ní s opatem sraz (po kompletáři). Jorge jej však zradí a uvězní jej v tajné chodbě, kde se následně udusil nebo uhořel. Vilém s Adsonem nakonec vejdou do finis Africae tajným vchodem přes zrcadlo, kde se setkají s již čekajícím Jorgem. Dojde k naprostému odhalení všech událostí a skutečností, které předcházely a zapříčinily ony nešťastné události v opatství za posledních několik dnů. Jorge, přesvědčen o své bezúhonnosti a hrdinské ochraně Boží Pravdy, nakonec začne Aristotelovu Poetiku trhat a jíst. Vilém z Adsonem se na něj vrhnou, avšak v zápalu boje dojde k rozbití lucerničky, která zapálí celou knihovnu a následně i celé opatství.\n\nProti názoru, že jde o detektivku, se staví fakt, že sice dojde k vyřešení záhadných vražd, ale ukáže se, že k němu vedla souhra náhody a chybné dedukce Viléma z Baskervillu. Kniha současně řeší středověké filosofické otázky, které činí celou knihu někdy obtížně pochopitelnou pro nepřipraveného čtenáře. Z hlediska historického prozrazuje kniha autorovu specializaci a odráží podrobnou znalost reálií a jazyka své doby (viz např. užití „nesprávné“ latinské vazby \"coram monachos\", která však v době románu byla častá, aj.)\n\nMožný klíč k interpretaci díla nastínil Umberto Eco také ve své práci \"Poznámky ke \"Jménu růže\"\".\n\nSpisovatel uvedl, že jeho inspirací pro největší knihovnu řádu bylo benediktinské Opatství Admont. ale spíše klášter Sacra di San Michele ve Val di Susa, Piedmont https://en.wikipedia.org/wiki/Sacra_di_San_Michele\n\n\n\nV prvních dvou českých vydáních, která vyšla před rokem 1989, je na samém začátku autorova úvodu \"Starý rukopis, přirozeně\" zaretušována zmínka o okupaci Prahy v srpnu 1968.\n\n\n\n"}
{"id": "22589", "url": "https://cs.wikipedia.org/wiki?curid=22589", "title": "Anatolské jazyky", "text": "Anatolské jazyky\n\nAnatolské jazyky nebo též jazyky chetitsko-luvijské, jsou vymřelou větví indoevropských jazyků, kterými se hovořilo v Anatolii, tedy zhruba na území dnešního Turecka, ve 2. a 1. tisíciletí př. n. l.\n\nPodle nejrozšířenější teorie přišli nositelé anatolských jazyků do Malé Asie pravděpodobně z dolního Povolží ve dvou vlnách (luvijské a chetitské) přes Kavkaz či Balkán.\n\nPrávě ze skupiny anatolských jazyků pocházejí nejstarší písemné záznamy indoevropského jazyka vůbec, chetitské klínopisné texty na hliněných tabulkách z doby kolem roku 1700 př. n. l. Chetitština, rozluštěná Bedřichem Hrozným v letech 1915-1917 je bohatě doložena nálezy tabulek ze 17.-14. století př. n. l. Chetitštině byla blízká palajština. taktéž psaná klínovým písmem, vymřelá někdy ve 13. století př. n. l.\n\nDalším významným a dobře doloženým anatolským jazykem byla luvijština, a z ní odvozené spřízněné jazyky lýdština, kárština a lykijština, shrnované někdy pod pojem luvijské jazyky.\nLuvijština užívala v 15.-13. století př. n. l. klínové písmo, později se psala vlastními hieroglyfy. Poslední stopy hieroglyfické luvijštiny v syropalestinské oblasti pocházejí ze 7. století př. n. l.\nLykijština, doložená několika stovkami nápisů z 5.-4. století př. n. l. se psala upraveným západořeckým písmem, vymřela krátce před přelomem letopočtu. Podobné písmo užívala i kárština, mezi 8. a 3. stoletím.\n\nPozdními příklady anatolských jazyků, které známe jen z hrstky nápisů na hrobech a mincích, pocházejících z období kolem 2. století př. n. l. jsou pisidština a sidejština. I tyto jazyky byly psány řeckým písmem.\n"}
{"id": "22591", "url": "https://cs.wikipedia.org/wiki?curid=22591", "title": "Potok", "text": "Potok\n\nPotok je přirozený vodní tok. Mívá menší délku, rozlohu povodí a průtok než říčka nebo řeka. Obvykle teče stále a plynule, ale může se stát, že v letních měsících vysychá. Místo, kde potok vyvěrá na povrch, se nazývá pramen. Potoky mohou tvořit přítoky řek nebo ústit v jezerech, mořích či oceánech. Nemusí téct vždy pouze po povrchu, ale mohou část svého toku vést i pod zemí.\n\nSlovo \"potok\" pro označení malého vodního toku se používá v některých evropských zemích, kde se mluví slovanskými jazyky (Česko, Slovensko, Polsko, Srbsko, Chorvatsko, Severní Makedonie, Slovinsko). V těchto zemích je pak součástí vlastního jména daného vodního toku, pokud je vlastní jméno složené z přídavného jména a slova potok (Potok).\n\nMaďarština převzala slovanské slovo potok v témže významu v podobě \"patak\".\n\n"}
{"id": "22592", "url": "https://cs.wikipedia.org/wiki?curid=22592", "title": "Horalka (román)", "text": "Horalka (román)\n\nHoralka (v originále \"La Ciociara\") je román italského spisovatele Alberta Moravia z roku 1957. Vypráví o ženě, která se snaží ochránit svou dceru před hrůzami druhé světové války. Děj se odehrává v Římě a na italském venkově. Do češtiny román přeložili Jaroslav Pokorný a Alena Wildová. V roce 1962, 1965, 1976 jej vydalo nakladatelství Odeon a v roce 2007 nakladatelství Academia. V roce 1960 román pod stejnojmenným názvem zfilmoval režisér Vittorio De Sica a hlavní roli zde ztvárnila Sophia Lorenová. Za svou roli v roce 1961 obdržela Oscara za nejlepší ženský herecký výkon v hlavní roli. V roce 1988 si stejnou roli zahrála v remaku režiséra Dina Risiho.\n\nHlavní hrdinka, Cesira, pochází z malé horské vesnice poblíž městečka Vallecorsa. Už jako šestnáctiletá se provdala za mnohem staršího obchodníka z Říma. Toto manželství nebylo šťastné a muž Cesiru podváděl, ale ta se o jeho zálety až do jeho smrti nestarala a věnovala se domácnosti, krámu a pak i dceři Rosettě.\n\nKdyž přichází druhá světová válka, Cesira má možnost si jako obchodnice vydělat slušné peníze tím, že přiváží z venkova do Říma mnoho nedostatkového zboží a prodává je na černém trhu. V létě 1943 již však nemůže vydržet častá bombardování a odjíždí i s dcerou na venkov, aby zde počkaly na konec války. Předpokládá, nebo to alespoň předstírá, že válka brzy skončí a že se bude moci i s dcerou během dvou týdnů vrátit do Říma, ale okolnosti způsobí, že se nedobrovolný exil protáhne.\n\nCesira se chce dostat vlakem až do blízkosti své rodné vesnice, ale koleje však nečekaně končí ještě daleko před Fondi, pročež je Cesira nucena vystoupit s dcerou na půli cesty. Po příchodu do Fondi zjišťují, že lidé kvůli obavám z bombardování odtáhli nejen z Říma, ale zjevně ze všech velkých měst, včetně Fondi. Proto se vydávají na cestu liduprázdnou krajinou hledat ubytování, až objevují domek u pomerančovníkového sadu, ve kterém bydlí Concetta a Vincenzo a jejich dva synové, kteří oba zběhli z války a schovávají se. Cesira a Rosetta se rozhodují tu několik týdnů zůstat, avšak špatná strava, nepříznivé podmínky a nedůvěra k majitelům domu je brzy přiměje uprchnout s falešnou nadějí, že jinde se budou mít lépe.\n\nS pomocí dalšího obchodníka, Tommasina, se Cesiře podaří získat určité zásoby a doporučení na možnost ubytování v horách. Útočiště nachází v miniaturní vesničce Svatá Eufemie, kde započínají své čekání na dlouho ohlašované vysvobození z rukou anglické armády. Netuší však, že zde budou nuceny zůstat celých devět měsíců, navíc že v nehostinných horských podmínkách budou muset přečkat i celou zimu. Až na nepohodlí, chudobu a stereotyp pobytu v Eufemii se jim však v tomto období veškeré strasti spojené s válkou vesměs vyhýbají.\n\nKomplikace se navzdory všem očekáváním objevují až s příchodem spojeneckých vojsk. Nejprve Němci utíkající před Spojenci donutí intelektuála Michela, přítele Cesiry a Rosetty, aby jim dělal průvodce při hledání svých druhů, později se dozvídáme, že Michele na této cestě skončil tragicky.\n\nCesira s Rosettou plny očekávání sházejí do Fondi, kde američtí vojáci rozdávají jídlo a oblečení, zpět do Říma však nemohou, cesta tam je nebezpečná, neboť ještě není osvobozen. Cesira už se nechce vracet zpět do hor, a tak se s dcerou poté, co jen o vlas uniknou smrti při bombardování, vydávají do svého rodiště. Vesnici však nacházejí zcela vylidněnou. Chtějí se alespoň pomodlit v tamním kostelíku. Zde ale čeká na Cesiru to nejhorší: vtrhnou tam maročtí vojáci a Rosettu surově znásilní.\n\nPo této kruté ráně se rozhodují navrátit se do Fondi. Na cestě potkávají mladíka jménem Clorindo, jenž je ochoten svézt je na nákladním voze a který se poté ukáže být známým Concetty. Tak se Cesira s Rosettou opět ubytují u rodiny této svérázné venkovské ženy. Cesiře však brzy neujde, že se Rosetta po jejím znásilnění tak změnila, že jí nevadí ani stát se milenkou ženatého Clorinda, když jí nabídl nové šaty a punčochy. Z původně citlivé, věřící a naivní dívky se tak kvůli nedobrovolnému zákroku proti jejímu panenství stala lhostejná prostitutka, již netěší nic než neosobní promiskuitní milování.\n\nZanedlouho je Cesiře a Rosettě umožněno konečně se navrátit zpět do Říma, na této cestě je nicméně čeká ještě jedna rána: Veze je tam Concettin syn Rosario a jejich auto přepadnou lupiči a Rosaria zastřelí. Díky tomuto dalšímu šoku si Rosetta uvědomuje tragičnost svého osudu a rozpláče se. Osud Cesiry a Rosetty po jejich návratu do Říma již není dále líčen, Rosettiny slzy však dávají čtenáři naději, že se jí navracejí její nedávno ztracené city a že se s Cesirou budou moci navrátit do původního způsobu života, který vedly před válkou.\n\nJazyk: hovorové, i vulgární výrazy\n- neurovnaná, záměrně „ledabylá“ větná skladba přímého vyprávění\n- monolog i volba jazykových prostředků zdůrazňují reálnost vyprávěných událostí a fakt i bezprostřednost v podání látky - živé vyprávění - rozsáhlejší popisy „rozpíjející“ se v ději - výrazné charakteristiky - metafory : … „vypadala jako jediná obrovská ložnice, celá zastavená lůžky a pelíšky, jeden vedle druhého jak ve špitálu nebo v kasárenské světnici. Smrdělo to tam jako v chorobinci nebo v chudobinci“… \n- množství postav: vesničani – rolníci, uprchlíci, vojáci…\n- historické pozadí : události z nejdramatičtějšího válečného období v Itálii, roku 1943 a zčásti ještě roku 1944 - krach fašistického režimu, spojenecká invaze, odboj, narážky na nejrůznější fakta této historie jsou roztroušeny v celém románu\n"}
{"id": "22593", "url": "https://cs.wikipedia.org/wiki?curid=22593", "title": "Tajga", "text": "Tajga\n\nSeverský jehličnatý les neboli tajga je název biomu, který se vyskytuje především v severních zeměpisných šířkách. Dominantními druhy stromového patra jsou jehličnaté lesy. Nejvíce takových lesů se vyskytuje v Kanadě a především na Sibiři, odkud pochází i místní název \"tajga.\"\n\nZákladní podmínkou pro rozšíření jehličnatých lesů je podnebí – především délka vegetačního období, kdy po dobu 1–4 měsíců, v nichž průměrná teplota vzduchu přesahuje 10 °C. Na severu pak tajga přechází v tundru (přechodný pás s roztroušenou stromovou a keřovou vegetací se nazývá lesotundra). Na jihu pak v biom smíšených a listnatých opadavých lesů.\n\nS jehličnatými lesy se setkáváme často mimo oblast jejich přirozeného výskytu (např. Česko, Švýcarsko, Rakousko), kde rostou ve vysokých nadmořských výškách nebo v podmáčených oblastech. Jde o tzv. klimaxové smrčiny, popř. rašelinné smrčiny a podmáčené smrčiny. Někdy se tyto porosty označují i pojmem \"horská tajga\", ovšem většina jehličnatých lesů je v Evropě pěstována uměle. Jehličnany dále potřebují:\nDíky velkému množství srážek a následné chemické reakci se spadaným jehličím vznikají podzolové půdy. Následně kyselá voda z půdy vymývá sloučeniny železa, které klesají níže a tvoří nepropustnou vrstvu. Na takových půdách se potom vytvářejí bažiny, močály a rašeliniště, které jsou pro sibiřskou tajgu typické. Organická hmota je soustředěna jak v živých rostlinách, tak v odumřelé biomase.\n\nTajga se vyskytuje především na Sibiři, zejména v její střední a východní části, dále ve Skandinávii, poloostrově Kola, ve Finsku a v Karélii a v severozápadním Rusku. Na americkém kontinentu se vyskytuje na severozápadu USA, v Kanadě, na Aljašce a v jižní části Patagonie mezi 45–50° jižní zeměpisné šířky, kde se jedná o jediný větší výskyt na jižní polokouli. Ostrůvkovitými oblastmi výskytu jsou horské oblasti USA, střední Evropy a maloplošně v horských oblastech Australských Alp a jižního ostrova Nového Zélandu.\n\nPorosty různých druhů borovic, které ovšem neodpovídají biomu severských jehličnatých lesů, lze najít i ve Středomoří, Mexiku, jihozápadní Asii a na různých ostrovech sopečného původu (např. Kanárské ostrovy).\n\nVe vlhkém prostředí rostou pouze smrky a na sušších místech převažují borovice. V oblastech s velkými výkyvy teplot (východní Sibiř) dominují modříny, které tvoří nejsevernější hranici lesa. Na okrajích lesa, březích řek a na místech, kde byl les poškozen požárem, rostou i listnaté stromy, zvláště břízy, osiky a vrby. V bylinném patře převládají drobné keře: brusinky, borůvky nebo vřesy.\n\nV jehličnatých lesích žije řada ohrožených druhů savců, např. medvěd, vlk, los, rys, bobr, vychuchol atd.\n\nHospodářsky významný je lov kožešinové zvěře a těžba dřeva (především Skandinávie). Lidská sídla se v pásmu jehličnatých lesů vyskytují jen sporadicky, podobně i síť silnic a železnic není příliš rozvinutá. Hlavní roli hraje letecká a vodní doprava. V těžbě nerostných surovin je nejvýznamnější ropa a zemní plyn na Sibiři a Aljašce.\n\nV Česku je kromě horské tajgy podle biologických průzkumů izolovanou oblastí tajgy území v oblasti Ralska, mezi Českou Lípou, Doksy, Stráží pod Ralskem a Bakovem nad Jizerou. Podle archeologa Petra Meduny specifický ráz místní krajiny souvisí s relativní neúspěšností Přemyslem Otakarem II. založených měst Bezděz, Doksy a Kuřívody.\n\n"}
{"id": "22595", "url": "https://cs.wikipedia.org/wiki?curid=22595", "title": "Tetín", "text": "Tetín\n\nPojem Tetín je nejednoznačný a může mít následující významy:\n\n"}
{"id": "22596", "url": "https://cs.wikipedia.org/wiki?curid=22596", "title": "Hatšepsut", "text": "Hatšepsut\n\nHatšepsut byla královna 18. dynastie, která vládla v letech 1479–1458 př.Kr. ve starověkému Egyptu. V titulatuře a na vyobrazeních tato panovnice vždy vystupovala jako muž – faraon. Identifikace její mumie byla oznámena 27. června 2007.\nByla dcerou Thutmose I. (vláda přibližně v letech 1479–1458 př.Kr.), a protože sňatky mezi blízkými příbuznými v královské rodině nebyly tehdy ničím neobvyklým, záhy se stala chotí svého nevlastního bratra Thutmose II. (vláda 1482–1480 př.Kr.). Porodila mu jen dceru Neferu-Ré, nikoliv tedy mužského dědice. <br>Hatšepsut se někdy nazývala dětskou verzí svého jména – Hatusu. Její trůnní jméno znělo \"Ma'atkare\"' - \"„Maat je duší Reovou“\"\n\nKdyž Thutmose II. předčasně zemřel, měl egyptský trůn připadnout jeho synovi Thutmosi III. (1479–1425 př. Kr.), kterého panovník měl s vedlejší ženou Eset ze svého harému. Korunní princ a následník byl však ještě příliš mladý a nepřipravený na to, aby mohl vládnout. Panování se, jako regentka, ujala Hatšepsut a po šesti letech vlády si přisvojila titul faraona s formálním spoluvládcem Thutmose III. Svoji funkci zdůrazňovala mužským oblečením včetně připínáním nepravého vousu při ceremoniálních akcích. Její vládu podporovali kněží Amonova kultu, úředníci a zřejmě i obecný lid. Byla dobově dobře vzdělaná a zkušená ve správních strukturách říše. Vedla výprav do Nubie, Palestiny i země Punt. Z výprav do země Punt, která se pravděpodobně rozkládala ve východní Africe nebo na arabském pobřeží Rudého moře, se dováželo kadidlo a parfémy. O této výpravě vypovídají nástěnné malby v zádušním chrámu Dér el-Bahrí. Po její smrti se Thutmose III. stal samostatným panovníkem. Starší literatura uvádí, že Thutmose ihned po svém nástupu na trůn začal ničit sochy, které zpodobňovaly Hatšepsut, a její jméno smazával ze všech nápisů, a to z důvodů \"„pomsty“\". Nové výzkumy ovšem ukázaly, že památníky královny nebyly odstraňovány na počátku, ale naopak na konci samostatného králova vládnutí a že to nebylo nikterak důsledné. Byla druhou doloženou královnou Egypta (po Sobekneferu).\n\nHatšepsut nechala vztyčit v Karnaku, velechrámem boha Amona, dva obelisky. Obelisky byly zhotovené z jediného kusu červené žuly a byly zvednuty pouze s pomocí lan. Výškou i vahou převyšovaly všechny do té doby vybudované. Jejím hlavním dílem bylo vystavění svatyně a zádušního chrámu v Dér el-Bahrí. Tato lokalita se nachází na západním břehu Nilu naproti Karnaku v širokém údolí Libyjského masivu. Hatšepsutin chrám je přilepen na horský masiv a částečně zapuštěn přímo do skály. Cesta k němu vedla územím osázeným tamaryškovým hájem. V současnosti je toto území tvořeno pouze suchou, vyprahlou krajinou bez jakýchkoliv rostlin. Chrám se rozkládá na třech terasách, které se opírají o stěny, po jejichž stranách stojí sloupořadí a jsou vzájemně propojeny hlavní vzestupnou rampou. Na vnější straně některých sloupů jsou sochy boha Usira. Tato výjimečná stavba v dokonalé harmonii s přírodou je dílem nejvynalézavějšího architekta starého Egypta - Senenmuta. Jeho hrobka spočívá poblíž své královny. V egyptštině znělo jméno Hatšepsutina chrámu Džeser - Džeseru, v češtině znamená \"nejposvátnější z nejposvátnějších\". Součástí Hatšepsutina chrámu byla také tzv. Hathořina kaple, v níž obyvatelé Théb obětovávali bohyni lásky. Královna Hatšepsut nechala ve svém chrámu vytesat příběh o svém božském zrození. Došlo k němu údajně spojením Nejvyššího boha Amona a Hatšepsutiny matky, manželky Tutmose I. královny Ahomse.\n\nZ archeologických nálezů H. Cartera, který v roce 1903 odkryl hrobku KV20, se v hrobce patřící Tuthmosovi I. vyskytly indicie, že zde původně měla být i rakev a mumie královny Hatšepsut. Při stěhování mumií kněžími v 21. dynastii se v hrobce KV60, kromě jiných, našly dvě rakve mumií, jedna menší připisovaná \"”králově sestře”\", pravděpodobně manželce faraona Sekenenre Tao Tetisheri, ve druhé byla mumie se znaky obezity, o které se usuzovalo, že by to mohla být mumie Hatšepsut. Všechny mumie z KV60 byly přemístěny do Egyptského muzea v Káhiře. Většina z nich byla identifikována se členy z 17. až 21. dynastií. Některé neidentifikované byly uloženy do depozitu muzea. V rámci projektu genealogie Tutanchamonovy rodiny se také provedlo testování DNA\nvčetně sporné mumie. Prokázalo se, že mitochondriální DNA Hatšepsut souhlasí s královnou Ahmose-Neferatri manželkou Thutmose I., tedy její prabábě. Antropologie mumie ukázala, že se Hatšepsut dožila ~50 let, trpěla cukrovkou a zemřela na rakovinu kostí. Pravděpodobný rekonstruovaný vzhled Hatšepsut ve středním věku ukazuje mírně obézní ženu.\n\n\n"}
{"id": "22597", "url": "https://cs.wikipedia.org/wiki?curid=22597", "title": "Sibiř", "text": "Sibiř\n\nSibiř (rusky: Сиби́рь) je území ležící mezi Uralem a Verchojanským pohořím, historicky je součástí Ruska od 17. století. Sibiř zaujímá většinu rozlohy Ruské federace, (asi 77% - 13 mil. km²). V širším slova smyslu se však k Sibiři někdy počítá i území mezi Verchojanským pohořím a Tichým oceánem, známé jako ruský Dálný východ. Známá je hlavně silně kontinentálním podnebím a velkým nerostným bohatstvím. Je velice řídce osídlena a mnoho oblastí je dostupno pouze nebo především letecky. Výjimku tvoří oblasti přiléhající k Transsibiřské magistrále, mohutným říčním tokům nebo k Severnímu ledovému oceánu (v letním období).\n\nVětšina území Sibiře je pokryta tajgou, tundrou a četnými mokřady. Na západě území se nachází Západosibiřská rovina a Středosibiřská plošina, ostatní části Sibiře jsou hornaté. Z jihu na sever protékají Sibiří tři veletoky – Ob, Jenisej a Lena. Velká část půdy je tvořena permafrostem, což ztěžuje těžbu surovin. Nejvyšší horou je Bělucha, ležící na hornatém jihu u hranice s Kazachstánem, v jižní části Východní Sibiře se nachází jezero Bajkal s největší světovou zásobou sladké vody.\n\nPodnebí je převážně kontinentální, na nejzazším severu subarktické až arktické. V zimě dosahují teploty až −60 °C, převážně na jihu však neklesají pod −30 °C. S příchodem jara ale dochází k prudké změně, léta jsou mírná, s teplotou dosahující občas i přes 20 °C. Vzhledem k četným mokřadům zakomponovaným do tajgy jsou některé oblasti v létě značně nepřátelské snesitelnému životu vinou obrovského množství komárů, muchniček a dalšího obtížného hmyzu. V těchto mokřadech je pravděpodobně vázáno mnoho methanu, což by mohlo způsobit problémy v souvislosti s globálním oteplováním.\n\nNa mnohých místech Sibiře byla nalezena těla uhynulých mamutů a dalších prehistorických zvířat až z pleistocénu, dobře uchovaná v ledu nebo permafrostu. Původní obyvatelé jejich masem krmili své psy a z klů vyráběli ozdoby, sošky nebo rukojeti nožů, dnes jsou již některé exempláře uchovány. Poslední mamuti na světě vyhynuli na Wrangelově ostrově až okolo roku 2000 př. n. l. První lidé obývali jižní Sibiř asi před 40 000 lety.\n\nSibiř byla obývána různými skupinami nomádů, jako jsou Něnci, Enci, Hunové, Skytové a Ujgurové. Mongolové dobyli celou část jižní Sibiře počátkem 13. století. Turkičtí Jakuti migrovali na sever od jezera Bajkal pod tlakem mongolských kmenů během 13. až 15. století. S rozpadem Zlaté hordy byl koncem 15. století založený tzv. Sibiřský chanát. Celková sibiřská populace tehdy nepřesahovala 300 000 osob. Nyní nepředstavují původní obyvatelé více než 10% celkové populace Sibiře. Carské Rusko ovládlo Sibiřský chanát v 16. století a pokračovalo kolonizováním územím dále na východ. Nejprve začali postupovat na Sibiř obchodníci a kozáci, ruská armáda poté zakládala pevnosti dál na východ, aby ochránila nové osadníky z evropského Ruska. Byla založena města Mangazeja, Tara, Jenisejsk a Tobolsk, který byl deklarovaným hlavním městem Sibiře. Gerhard Mercator v mapě publikované v roce 1595 označuje Sibier jako pevnost nedaleko Tobolsku, ale také okolní území až k řece Ob.\n\nV polovině 17. století Carské Rusko vytvořilo oblasti kontroly, které sahaly až k Pacifiku. Roku 1709 žilo na Sibiři zhruba 230 000 Rusů. Přibližně sedm milionů lidí se nastěhovalo na Sibiř z evropského Ruska mezi lety 1801 a 1914. Sibiř má rozsáhlé přírodní zdroje. Velkou moderní změnou na Sibiři byla Transsibiřská železnice, postavená za vlády ruského cara Alexandra III. Podél trati vznikala nová města, např. Novosibirsk.\n\n30. června 1908 v 7:15 hodin došlo v sibiřském Krasnojarském kraji k tunguské události, mimořádně silný výbuch ve výšce asi 5 až 10 km nad zemským povrchem v oblasti přibližně 2000 km² vyvrátil kolem 60 milionů stromů. Většina vědců se domnívá, že to bylo důsledkem výbuchu meteoru nebo komety. I když nebyl nikdy nalezen žádný kráter ani zbytky meteoritu. Událost měla tehdy největší dopad na Zemi v zaznamenané historii. Výbuch 15 megatun představuje energii asi 1 000 krát větší než u atomové bomby shozené na Hirošimu.\n\nV letech 1918 až 1920 se na Sibiři pohybovalo a žilo okolo 70 tisíc československých legionářů.\n\nDnešní osídlení Sibiře tvoří velké množství původních národností, nad nimiž však početně převažují přistěhovalí Rusové a Ukrajinci, kteří na Sibiř pronikli už na konci 16. stol, ale žijí zejména ve městech a v průmyslových oblastech na jihu a v oblasti Dálného východu. K původním obyvatelům Sibiře patří na třicet etnik, hovořících uralskými, altajskými, čukotsko-kamčatskými, jukagirskými, jenisejskými nebo izolovanými jazyky. Na jihu Sibiře žijí například Altajci, Burjati, Chakasové a Tuvinci, v západní části Chantové, Mansové, Ketové a Něnci, ve střední a východní části Sibiře např. Evenové, Evenkové, Jakuti a Jukagirové, nejzazší sever Sibiře (poloostrov Tajmyr) obývají Nganasanové a Dolganové. Na Čukotce a Kamčatce žijí Čukčové, asijští Eskymáci, Itelmenové a Korjaci, ostrov Sachalin je domovem Ainuů a Nivchů, ruský Dálný východ v povodí Amuru obývají Nanajci, Ulčové, Oročové a Udegejci.\n\nV asijské části Ruska žije 25,6 milionů lidí. Někteří z nich mají svoje autonomní republiky nebo národnostní okruhy. Tyto národy tradičně žijí z lovu, rybolovu, chovu sobů, někteří chovají i koně a skot nebo se věnují zemědělství. Ačkoliv se zde rozšířilo pravoslavné křesťanství, množství od civilizace odříznutých kmenů praktikuje stále tradiční šamanismus a animismus. V dnešní době již většina původních národů nežije tradičním způsobem života. Stále silněji se u původních obyvatel Sibiře projevuje asimilace s Rusy.\n\nV severní části Sibiře se těží téměř všechny nerostné suroviny, rozsáhlá je též těžba dřeva a lov. Většina surovin se převáží na jih do průmyslových oblastí ke zpracování, případně se vyvážejí do evropské části Ruska nebo přes Severní ledový a Tichý oceán na východ do Japonska, USA a Kanady. Města jsou zásobována energií převážně z tepelných elektráren, velký podíl má ale také produkce velkých vodních elektráren (Bratská, Zejská, Bogučanská). Z ekonomického i environmentálního hlediska hraje klíčovou úlohu těžba ropy, ovšem ropovody vedoucí Sibiří jsou převážně v dezolátním stavu, což se projevuje značnými ztrátami ropy při přepravě a s tím souvisejícím těžkým poškozením životního prostředí okolo trasy ropovodu.\n\nMnoho původních obyvatel se živí tradičním chovem sobů a jakutských koní, lovem kožešinové zvěře nebo rybolovem.\n\nNaprosto stěžejní dopravní tepnou Sibiře je Transsibiřská magistrála, postavená na začátku 20. století (s některými nedávno otevřenými novými úseky). Ta spojuje téměř všechna průmyslová města (výjimkou jsou Barnaul a Novokuzněck). Nezastupitelná je doprava letecká, letiště jsou ve všech větších městech. Po Bajkalském jezeře je také provozována vodní plavba (do roku 1911 převoz vlaků).\n\n\n"}
{"id": "22598", "url": "https://cs.wikipedia.org/wiki?curid=22598", "title": "Terezie Benedikta od Kříže", "text": "Terezie Benedikta od Kříže\n\nSvatá Terezie Benedikta od Kříže, rodným jménem Edith Stein (12. října 1891, Vratislav – 9. srpna (pravděpodobně) 1942, KT Auschwitz-Birkenau) byla katolická filosofka a řeholnice, členka řádu bosých karmelitek.\n\nByla židovského původu, k hluboké víře a řeholnímu životu se propracovala od ortodoxního judaismu přes ateismus. Byla jedním z vrcholných představitelů katolické filosofie první poloviny 20. století, vysoce uznávanou v oblasti fenomenologie a tomismu.\n\nZahynula v plynové komoře KT Auschwitz-Birkenau společně se stovkami dalších pokřtěných Židů z Nizozemska, jejichž přednostní vyhlazení bylo pomstou za společné veřejné prohlášení nizozemských katolických biskupů a vůdců protestantských církví, kteří v něm odmítli pronásledování Židů a vyzvali věřící k tomu, aby jim pomáhali.\n\nBlahoslavenou byla prohlášena 1. května 1987, kanonizována 11. října 1998. 1. října 1999 byla prohlášena spolupatronkou Evropy. V katolickém kalendáři připadá její svátek na 9. srpen.\n\nEdith Steinová se narodila ve Vratislavi (tehdy německá část Slezska) v rodině ortodoxních židů. V roce 1904 odmítla židovskou víru a stala se ateistkou. Po maturitě vystudovala germanistiku a historii na univerzitě ve Vratislavi. Později se přihlásila na universitu v německém Göttingenu, kde spolupracovala se zakladatelem fenomenologie, profesorem Edmundem Husserlem, kterého následovala na univerzitu ve Freiburgu jako jeho asistentka. Pod vlivem jeho a jeho žáků se formoval její filosofický diskurs a zájem o křesťanství. V roce 1916 obhájila doktorát filosofie s prací \"Zum Problem der Einfühlung\".\n\nV roce 1921 konvertovala ke katolicismu (velký vliv na ni měla četba vlastního \"Života\" svaté Terezie od Ježíše). Pokřtěna byla 1. ledna 1922, poté se vzdala asistentského místa u Husserla a odešla učit na dívčí školu ve Špýru, kterou vedly dominikánky (1922–1932). Ve volném čase studovala katolickou filosofii a překládala do němčiny spisy sv. Tomáše Akvinského. V roce 1932 nastoupila na Institut pedagogiky, ale již o rok později musela pod tlakem nacistické vlády a jejích protižidovských zákonů místo opustit. Tehdy posílá dopis papeži Piu XI., v němž předpovídá osud Židů v Německu a prosí jej, aby se jich zastal.\n\nV roce 1934 vstoupila k bosým karmelitkám a přijala řeholní jméno Terezie Benedikta od Kříže. Zde napsala metafyzickou knihu \"Endliches und ewiges Sein\" (Časné a věčné bytí), v níž se pokusila o syntézu tomistické filosofie a fenomenologie. V roce 1938 složila slavné řeholní sliby.\n\nVzhledem k rostoucímu tlaku proti Židům v Německu zemi opustila (1939) a usadila se v karmelitánském klášteře v nizozemském Echtu. Zde napsala studii \"Kreuzeswissenschaft. Studie über Johannes vom Kreuz\" (Věda kříže: Studie o sv. Janu od Kříže).\n\nV roce 1940 bylo Nizozemsko dobyto a obsazeno Německem a Židům nastaly krušné časy. Křesťanským církvím v čele s katolíky se ještě podařilo dojednat výjimky z některých perzekucí a transportů pro pokřtěné Židy, když protesty proti jednání se Židy jako celkem selhaly, a pokoušely se dojednat jejich vycestování mimo Němci ovládaný prostor. Veškerá jednání ale zkrachovala, když nizozemští biskupové vystoupili s veřejně čteným prohlášením, ve kterém ostře odsoudili rasistické základy nacismu a vyzvali věřící, aby podpořili Židy. Nacisté zareagovali tak, že přerušili jednání o vycestování, pozatýkali všechny pokřtěné Židy a odeslali je do vyhlazovacích táborů. Byly mezi nimi i Edith Steinová a její sestra Rosa. Edith během přesunu a krátkého pobytu v koncentračním táboře zorganizovala péči o děti, které byly odloučeny od svých matek nebo se o ně zničené matky nedokázaly postarat. Zemřela v plynové komoře pravděpodobně 9. srpna 1942.\n\nNěkteré židovské organizace vznesly námitku proti svatořečení a zejména označování Edith Steinové za mučednici, neboť podle nich zemřela pro svůj židovský původ. Katolická církev jejich námitku odmítla, neboť podle ní zemřela kvůli tomu, že její církev vystoupila proti pronásledování Židů. Každopádně se zdá jasné, že kdyby zůstala židovskou filozofkou dr. Edith Steinovou, mohla by včas opustit Evropu, jak to učinilo mnoho jiných židovských akademiků, a hledat útočiště ve Spojených státech. Ale právě proto, že byla karmelitánskou řeholnicí Terezií Benediktou, byla vázána poslušností a zůstala v Evropě. Její spisy svědčí o křesťanské oběti, kterou přinesla pro lidi všech vyznání.\n\n\n\n\n"}
{"id": "22599", "url": "https://cs.wikipedia.org/wiki?curid=22599", "title": "Sexuálně přenosná nemoc", "text": "Sexuálně přenosná nemoc\n\nSexuálně přenosné nemoci (SPN), též nazývané sexuálně přenosné infekce (SPI), jsou nemoci obvykle přenášené mezi partnery nějakou formou sexuální aktivity, nejčastěji přes vaginální sex, orální sex nebo anální sex. Též se nazývaly venerické (pohlavní) nemoci až do roku 1990, kdy představitelé veřejného zdravotnictví zavedli nový termín pro zlepšení přehledu veřejnosti o této problematice.\n\nAle i když termíny SPN a SPI jsou často používány jako synonyma, neznamená to, že označují stejnou věc, jak uvádí web https://web.archive.org/web/20180815113345/http://www.etharc.org/: „Někdy se termíny SPI a SPN používají jako synonyma. To může být nejasné a často nepřesné, proto pomůže nejdřív pochopit rozdíl mezi infekcí a nemocí. Infekce jednoduše značí, že mikrob – virus, baktérie nebo parazit – který může způsobit nemoc nebo nevolnost, je přítomný v těle osoby. Infikovaná osoba nemusí nutně mít symptomy nebo znaky, že virus nebo baktérie působí v jejím těle (nemusí nutně cítit nevolnost). Nemoc značí, že infekce už způsobuje u infikované osoby pocit nemoci nebo nevolnosti. Proto termín SPI označující infekce jakýmkoli mikrobem způsobujícím SPN, i když infikovaná osoba nemá žádné symptomy, je mnohem širší termín než termín SPN.\n\nTermín SPN se vztahuje jen na infekce způsobující symptomy nebo problémy. Protože většinu času lidé nevědí, že jsou infikováni s SPI, dokud se neobjeví symptomy nemoci, většina lidí používá termín SPN, i když termín SPI je v mnoha případech též vhodný.\n\n\"Podle typu SPI osoba může nebo nemůže přenášet infekci, nejsou-li přítomné nějaké znaky nemoci. Např. osoba pravděpodobněji rozšíří herpesovou infekci (opar), až když se objeví puchýře (SPN), než když se neobjeví (SPI). Ale osoba může přenášet HIV infekci (SPI) kdykoli, i když se neobjevili symptomy AIDS (SPN).\"“.\n\n\"Každé\" sexuální chování zahrnující kontakt s druhou osobou nebo s tělesnými tekutinami druhé osoby musí být považováno za určitý risk přenosu sexuálně přenosné nemoci. Největší pozornost je zaměřena na kontrolu HIV, který způsobuje AIDS, ale každá SPN značí odlišnou situaci.\n\nJak vyplývá z názvu, sexuálně přenosné nemoci jsou \"přenášeny\" z jedné osoby na druhou určitými sexuálními aktivitami. Baktérie, plísně, prvoci nebo viry jsou činitelé přenosu. Není možné dostat sexuálně přenosnou nemoc ze sexuální aktivity s osobou, která nemoc nemá a obráceně, osoba mající SPN ji dostala z kontaktu (sexuálního nebo jiného) s někým, kdo ji měl nebo s jeho tělesnými tekutinami.\n\nI když pravděpodobnost přenosu rozličných nemocí různými sexuálními aktivitami je dost variabilní, obecně všechny sexuální aktivity mezi dvěma (nebo víc) lidmi by měly být považovány za dvousměrnou cestu pro přenos SPN (tedy „předání“ i „příjem“ je možný risk).\n\nZdravotní profesionálové doporučují bezpečný sex, např. použití kondomů při každé sexuální aktivitě, ale bezpečný sex by neměl být považován za absolutní záruku. Abstinence od sexuálních aktivit zahrnující jiné lidi ochrání proti sexuálnímu přenosu těchto sexuálně přenosných infekcí; ale SPN mohou být též přenášeny jinými aktivitami jako kontakt s tělesnými tekutinami, např. krevní transfuze a jiné krevní produkty, sdílení injekčních jehel, úrazy s propíchnutím jehlou (když zdravotní personál je neúmyslně píchnut jehlou během zdravotní procedury), sdílení jehel pro tetování, a též porod. Tyto prostředky přenosu značí zvýšený risk pro určité skupiny osob jako zdravotníci, hemofilici a narkomani.\n\nSoučasné epidemiologické studie zkoumali komunitní sítě, které jsou definovány sexuálním vztahem mezi jednotlivci a objevili, že vlastnosti sexuálních sítí jsou podstatné pro rozšíření sexuálně přenosných nemocí. Zvláště tříděné míchání mezi lidmi s velkým počtem sexuálních partnerů se zdá být důležitým faktorem.\n\nProtože prostitutky mají tendenci mít mnoho sexuálních partnerů, prostituce bez použití prostředků pro bezpečný sex je často spojována s rozšířením sexuálně přenosných nemocí. Někteří cestovatelé jako řidiči kamionů a námořníci mívají víc sexuálních partnerů (často prostitutky). Ale sexuálně přenosné nemoci jsou potenciálně přenášeny v jakékoli formě sexuálního vztahu, proto je důležité aby všichni členové komunity, kteří jsou zapojeni do sexuálních vztahů, používali prostředky pro bezpečný sex bez ohledu na sexuální vztahy.\n\nJe možné být asymptomatickým (bezpříznakovým) přenašečem sexuálně přenosných nemocí. Sexuálně přenosné nemoci zvláště u žen často způsobují vážný stav pánevní zánětlivé nemoci.\n\nSexuálně přenosné nemoci jsou dobře známé stovky let — angličtina má zkratky pro 2 z nejčastějších: „pox“ (syfilis) a „the clap“ (kapavka).\n\nPřed objevením moderních léků byly sexuálně přenosné nemoci obecně neléčitelné a léčba byla limitována na léčení symptomů nemoci. První klinika pro sexuální nemoci byla otevřena 31. ledna 1747 v Londýně – (London Dock Hospital).\n\nPrvní efektivní prostředek léčby sexuálně přenosné nemoci byl salvarsan – lék na syfilis. S objevem antibiotik se mnoho sexuálně přenosných nemocí stalo snadno léčitelnými a to spolu s efektivními veřejnými kampaněmi proti SPI vedlo během 60. a 70. let 20. století k názoru, že přestaly být vážným medicínským problémem.\n\nBěhem této doby byl poznán význam sledování kontaktů v léčbě SPI. Sledování sexuálních partnerů infikovaných jednotlivců, jejich testování na infekce, léčba infikovaných a následně sledování jejích kontaktů znamenalo, že kliniky pro léčbu SPI mohly být velmi efektivními v potlačení infekcí v celkové populaci.\n\nV 80. letech 20. století se nejprve genitální herpes a pak i AIDS dostaly do obecného povědomí jako sexuálně přenosné nemoci, které moderní medicína nedovede léčit. Zvláště AIDS má asymptomatickou periodu umožňující nemoci rozšířit se na jiné lidi, za kterou následuje symptomatická perioda vedoucí bez léčby k rychlému skonu. Poznání, že AIDS může způsobit globální pandemii, vedlo k veřejným informačním kampaním a k vývoji léčby umožňující řízení AIDS potlačením viru HIV na dobu, jak je to možné. Sledování kontaktů je stále důležitý prostředek, protože ačkoli jsou tyto nemoci neléčitelné, pomáhá k omezení šíření infekce.\n\nZjistilo se, že bezpečný sex je nejspolehlivější způsob ochrany proti všem sexuálně přenosným nemocem, léčitelným i neléčitelným.\n\nVšechny nemoci z tohoto seznamu mohou být přenášeny sexuálně. Některé z nemocí na seznamu jsou obvykle přenášeny i jiným způsobem než sexuálně, např. HIV i AIDS jsou též přenášené infikovanými jehlami u narkomanů a kandidóza, i když může být přenesena sexuálně, často se sexuální aktivitou nesouvisí.\n\n\n\n\n\n\n\n"}
{"id": "22606", "url": "https://cs.wikipedia.org/wiki?curid=22606", "title": "Svatá", "text": "Svatá\n\nVýraz Svatá má více významů:\n\n\nvyskytuje se v názvech sídel:\n\n"}
{"id": "22615", "url": "https://cs.wikipedia.org/wiki?curid=22615", "title": "Děkan", "text": "Děkan\n\nDěkan ( ; ; ; italsky a ; – vše z latinského termínu \"decanus\", „hlava deseti“) je funkce většinou používaná v církevním a univerzitním prostředí, resp. na vysokých školách, přesněji pak na fakultách – jedná se o nejvyššího představitele dané fakulty (tedy určité části univerzity), děkan pak bývá zpravidla přímo podřízen rektorovi. \n\nVe starověké astrologii byl plný úhel nebeského kruhu dělen na 36 jednotek, tzv. děkanů. Tito děkani byli považováni za božstva, přičemž každý děkan vládl nad deseti dny v roce neboli deseti stupni zvěrokruhu. Tito děkani byli pokládáni za hlídače a správce vesmíru.\n\nNejprve se hodnost „desátníka“ objevila ve středověkých klášterech, kde tito muži dohlíželi vždy nad deseti mnichy a vyučovali je. V dnešní římskokatolické církvi je děkan čestný titul duchovního správce významnější farnosti s titulem děkanství (obdoba v pravoslavné církvi je protopop, protojerej neboli protopresbyter) nebo čestný titul významného kněze jemu udělený \"ad personam\". V rámci kardinálského sboru se také vyskytuje funkce děkana kolegia kardinálů coby předsedy tohoto orgánu. \n\nDěkani jsou také hodnostáři katedrálních nebo kolegiátních kapitul (v nichž jsou zpravidla druhými v pořadí, po proboštech).\n\nV českém prostředí má termín ještě další význam: v rámci Moravské církevní provincie je děkanem nazýván kněz, který spravuje děkanát, tj. církevně-správní okrsek sdružující více (obvykle zhruba deset) farností (obdoba v Čechách je vikariát v čele s okrskovým vikářem).\n\nAnglikánská církev používá titulu děkana pro prvního faráře katedrální farnosti nebo kolegiátní kapituly. V některých evangelických církvích nesou titul děkana duchovní určitého většího okrsku zahrnujícího více sborů.\n\nNa univerzity a vysoké školy (univerzitního typu) přišel titul z církevního prostředí (středověké univerzity původně byly svého druhu církevními institucemi); děkan je tu akademický funkcionář, který jedná a rozhoduje o věcech fakulty. V případě jiných součástí univerzitních vysokých škol, krom fakult, které jsou hierarchicky na úrovni fakult, obdobnou funkci zpravidla vykonává ředitel – např. vysokoškolského ústavu. Děkan je jmenován a odvoláván na návrh fakultního akademického senátu rektorem. Děkan většinou jmenuje a odvolává své zástupce – proděkany.\n\nDěkana oslovujeme formálně \"pane děkane\", při slavnostních událostech, akademických obřadech, mu též přísluší oslovení \"spectabilis\" („slovutný“). Pokud děkana zastupuje proděkan, tedy jeho zástupce, požívá při těchto událostech stejného oslovení.\n\nV ČR je děkan nejvyšším představitelem součásti vysoké školy – fakulty, a má exekutivní, výkonné, tedy rozhodovací, pravomoci. Děkan má zpravidla možnost si sestavit svůj určitý tým nejbližších spolupracovníků, zástupců – proděkanů, ti ho mohou v jím vymezených oblastech zastupovat (podobně jako rektor a jeho zástupci – prorektoři). Děkanovi je také podřízen tajemník fakulty (obdobně jako kvestor rektorovi, vykonává též i obdobnou činnost). Děkan je také zpravidla \"ex officio\" předsedou vědecké rady fakulty. Jeho přímým nadřízeným je rektor (příp. určený prorektor). Jeho úřad se nazývá děkanát.\n\nRektor může dle zákona odvolat děkana z vlastního podnětu, a to pouze po předchozím vyjádření akademického senátu fakulty a se souhlasem akademického senátu veřejné vysoké školy v případě, kdy děkan závažným způsobem neplní své povinnosti nebo závažným způsobem poškozuje zájem vysoké školy nebo fakulty. Funkční období děkana v ČR je čtyřleté a jedna osoba může tuto funkci vykonávat na téže fakultě nejvýše dvě po sobě bezprostředně jdoucí funkční období.<ref name=\"111/1998\"></ref> V současné době v ČR již fakulty nejsou samostatné právnické osoby, ale jedná se o nedílné součásti celku (vysoké školy univerzitního typu), proto jakožto statutární zástupce nerozhoduje děkan, ale rektor (příp. jím pověřený prorektor).\n\n\nPřehled děkanů některých institucí:\n\n"}
{"id": "22616", "url": "https://cs.wikipedia.org/wiki?curid=22616", "title": "Karel Svoboda", "text": "Karel Svoboda\n\nKarel Svoboda (19. prosince 1938 Praha – 28. ledna 2007 Jevany) byl český skladatel filmové, televizní, populární a muzikálové hudby. Spolupracoval s Karlem Gottem a s textařem Jiřím Štaidlem.\n\nOd dětství se učil hře na klavír, vystudoval střední školu a začal studium stomatologie na Fakultě všeobecného lékařství Univerzity Karlovy v Praze. Později se živil jako úspěšný hudební skladatel.\n\nV roce 1963 založil bigbeatovou skupinu \"Mefisto\", která účinkovala nejdříve v Laterně magice a od prosince 1965 měla stálé angažmá v divadle Rokoko, kde Karel Svoboda dostal příležitost skládat pro novou generaci zpěváků v čele s Václavem Neckářem, Martou Kubišovou nebo Helenou Vondráčkovou. V roce 1969 se oženil se svou první ženou Hanou, ta zemřela na rakovinu v roce 1993. V roce 1995 se oženil s Vendulou Svobodovou. Karel Svoboda často spolupracoval i se svým bratrem Jiřím Svobodou, též skladatelem především hudby k filmům a televizním inscenacím. O Karlu Svobodovi vznikl roku 2001 dokument v rámci cyklu GEN: \"Karel Svoboda pohledem Roberta Sedláčka\".\n\nDne 28. ledna 2007 byl nalezen zastřelený na zahradě své vily v Jevanech. Policie dva dny po jeho smrti potvrdila, že šlo o sebevraždu.\n\nJe pochován na hřbitově u kostela svatého Jiří v Aldašíně východně od Jevan. \n\nJeho bratr byl Jiří Svoboda (1945–2004), který byl také hudebním skladatelem.\n\n\nRoku 1965 vyšla první gramofonová deska s jeho skladbou \"Slunce za oknem\", kterou nazpíval Jaromír Mayer. Nedlouho poté se jeho kariéra rozjela i v Německu, kde mu vyšla deska s instrumentálními skladbami \"Návrat Gemini\" a \"Start Gemini\".\n\nZ 60. let pochází také píseň \"Vzdálený hlas\", s níž soutěžila Helena Vondráčková na festivalu v brazilském Rio de Janeiru. V roce 1968 navázal Svoboda spolupráci s Karlem Gottem, který má dnes v repertoáru asi 80 jeho písní. V šedesátých a sedmdesátých letech byli interprety jeho písní mimo jiné také Hana Zagorová, Eva Pilarová, Milan Drobný, Waldemar Matuška, Lešek Semelka, Jiří Schelinger nebo Jana Kratochvílová. V 80. letech k nim pak přibyli Michal David, Iveta Bartošová, Petr Sepéši, Marcela Březinová, italská zpěvačka Anna Rusticano, Marcela Holanová, Petra Janů a Dalibor Janda.\n\nI v 90. letech se udržel v branži populární hudby produkováním obchodně úspěšných CD Daniela Hůlky, Leony Machálkové nebo Petra Koláře. V 90. letech začal psát i svůj první muzikál \"Dracula\".\n\nVedle populární hudby se věnoval ve veliké intenzitě filmové hudbě. Stal se dvorním skladatelem režiséra Václava Vorlíčka, počínaje filmem \"Smrt si vybírá\" z roku 1972 přes proslulou filmovou hudbu k pohádkovému filmu \"Tři oříšky pro Popelku\" až k seriálu \"Létající Čestmír\".\n\nDále napsal hudbu k seriálu \"Návštěvníci\" i znělku k seriálu \"Včelka Mája\", která mu přinesla popularitu v tehdejším Západním Německu. Jako jeden z mála skladatelů pracoval a byl úspěšný na obou stranách tzv. Železné opony. Spolupracoval na mnoha seriálech s německou televizí ZDF. Složil mnoho písňových hitů, mezi jinými \"Lady Karneval\" (tato píseň je považována za jeho zřejmě nejproslulejší píseň, který později převzali interpreti v Brazílii, Francii, Německu nebo Švédsku), \"Stín katedrál\", \"Čau lásko\", \"Ještě, že Tě lásko mám\" a mnoho dalších. V polovině devadesátých let dvacátého století jeho hudba podkreslovala i veškeré znělky České televize.\n\n\n\n\n"}
{"id": "22617", "url": "https://cs.wikipedia.org/wiki?curid=22617", "title": "Spojité vnoření", "text": "Spojité vnoření\n\nSpojité vnoření je pojem funkcionální analýzy, který popisuje vztah mezi dvěma Banachovými prostory.\n\nBanachův prostor formula_1 je spojitě vnořen do Banachova prostoru formula_2, značíme formula_3, právě když\n\n\nJe-li X spojitě vnořen do Y, je identické zobrazení formula_10, formula_11 spojité (omezené) nebo také omezené množiny v formula_1 jsou omezené v formula_2.\n\n"}
{"id": "22620", "url": "https://cs.wikipedia.org/wiki?curid=22620", "title": "Americká literatura", "text": "Americká literatura\n\nAmerická literatura je soubor literatur bývalých britských kolonií na území USA a literatury USA (od roku 1776).\n\nZa první literární památku americké literatury je považována \"A True Relation\" (Pravdivá zpráva) z roku 1608, jejímž autorem je kapitán John Smith a pojednává o Virginii, která byla první anglickou kolonií na území Spojených států.\n\nV průběhu 17. století se americká literatura omezila na cestopisy, popř. deníky, kde byl (většinou realisticky) popisován život kolonistů a geografické objevy, mimo těchto zpráv se zachovala řada místních zpráv o jednání kolonistů mezi sebou, ale i o jednání s indiány (mírové smlouvy atp.). Tyto zprávy mají spíše historickou než literární cenu. Z autorů je možné jmenovat alespoň Williama Bradforda (asi nejspíš je možné ho označit za historika) a Edwarda Johnsona.\n\nKromě této faktografické literatury se zachovala i umělecká literatura, která byla spojena s tzv. puritánskými básníky tj. Edward Taylor a Anne Bradstreet (mj. první americká publikovaná spisovatelka a básnířka), zjednodušeně lze říct, že se jednalo o lyriku (náboženskou i světskou).\n\nDalším výrazným prvkem je náboženská literatura, většinou se jedná o kázání či eseje. Tento druh literatury není možné nalézt prakticky nikde jinde, je totiž ovlivněn anglikánskou církví i místními podmínkami. Nejvýraznější autor byl Cotton Mather a jeho dílo \"Magnalia Christi Americana\" (Dějiny Kristových zázraků v Americe), které bylo vydáno roku 1702.\n\nV průběhu 18. století se do americké literatury dostaly podněty z evropské literatury.\nV první polovině tohoto století to byla populární díla, ze kterých je patrné určité nadšení pro farmářský život, přírodu atp. Ve druhé polovině tohoto století pozvolna začíná nabývat na síle protibritská literatura, která tak reaguje na nálady lidí žijících v britských severoamerických koloniích.\nZa konec, ale zároveň i vrchol britské koloniální literatury bývá většinově považována tvorba Benjamina Franklina a T. Paine, na které navázala pozdější americká literatura.\n\nJiž ve druhé polovině 18. století začaly i v literatuře převládat protibritské tendence, které Ameriku začínaly chápat jako svět obhajující utlačované, kladly důraz na americké vlastenectví, které však nevycházelo z amerických specifik, ale z evropských osvícenských myšlenek (William Bartram, Michael - Guillaume Jean de Crevecoeur). Vrcholu tento druh literatury dosáhl v tvorbě Thomase Jeffersona. Po něm tento druh literatury samozřejmě nezmizel, ale objevuje se ve stále slabší formě, neboť je toto téma už vyčerpané. V této době však téma poslání americké civilizace proniklo i do poezie (Joel Barlow, Timothy Dwight, Philip Freneau).\n\nJe samozřejmé, že po válce za nezávislost nekončí období faktografické literatury, tato literatura v Americe i nadále převažovala, protože stále docházelo k dalším, především geografickým objevům; dále se ve faktografické literatuře začala prosazovat novinařina (např. Alexander Hamilton, James Madison, Noah Webster, velký vliv měly Listy federalistů, které jsou i jedním z nejdůležitějších klasických děl politologie).\n\nKolem roku 1800 se začala prosazovat románová tvorba (Hugh Henry Brackenridge, Charles Brockden Brown), přičemž tato tvorba byla ovlivněna evropskou (resp. anglickou) literaturou.\n\nAmerická poezie této doby je ovlivněna evropskou literaturou výrazně více, stále ovšem reflektuje v té době už velmi neaktuální představu protibritské antipatie (Philip Freneau). Výjimkou z této nepříliš výrazné tvorby je básník Henry Wadsworth Longfellow, který se pokusil hledat typicky americká témata. Ve 30. letech se poezie začala osamostatňovat a reagovat na americké prostředí, na aktuální situaci, ale i na evropskou moderní tvorbu.\n\nV první polovině 19. století se v americké literatuře naplno prosadil romantismus a objevila se první opravdu výrazná osobnost, která ovlivnila nejen americkou, ale i světovou literaturu – Edgar Allan Poe.\nS tímto rozvojem literatury se objevili i další významní spisovatelé (Washington Irving, James Fenimore Cooper), kteří sice měli základ v evropské literatuře, ale nacházeli témata, která byla typická pro americkou kulturu. Tito spisovatelé se stali klasiky americké literatury a ovlivnili tak americký pohled na literaturu na dlouhou dobu. Romantickou prózu rozvíjeli i Ralph Waldo Emerson, Nathaniel Hawthorne, Henry David Thoreau.\n\nV tomto období se v literatuře zároveň začínají objevovat protiotrokářské názory, které jsou psány rovněž v romantickém stylu, a ačkoliv autoři těchto románů nepatřili k nejlepším literátům, myšlenky, které zde sdělovali, se staly v americké literatuře opravdu silnými, např. \"Chaloupka strýčka Toma\" od Harriet Beecher Stoweové. Toto dílo prakticky zahájilo další etapu americké literatury.\n\nVe druhé polovině 19. století se značně zvýšil objem literární produkce, což vedlo nejen k názorové, ale i kvalitativní diferenciaci. Američtí spisovatelé relativně rychle opustili romantismus a osvojili si styl, který tehdejší společnosti vyhovoval více, tj. realismus a naturalismus. Jeho nejvýznamnější autoři jsou Stephen Crane, Frank Norris, Theodore Dreiser, Upton Sinclair a jinak obtížně zařaditelný Jack London. Zásadní vliv na prosazení těchto směrů měly teoretické stati literárního kritika W. D. Howellse a spisovatele Henry Jamese.\n\nV tuto dobu do USA přicházelo značné množství přistěhovalců, což umožnilo vznik nových měst a zároveň rozšíření měst starých, čímž vznikla nová literární centra. To otevřelo cestu k regionalistické próze (local color), která měla ambice popsat lokální kolorit; vyšli z ní např. Mark Twain a Bret Harte i první americká feministická spisovatelka Kate Chopinová. Tito autoři sice navazovali na předchozí americkou literaturu, ale dokázali se zbavit negativních (provinčních) rysů a položit tak základ literatuře světové úrovně.\n\nPřed občanskou válkou byla vydána básnická sbírka \"Stébla trávy\" od Walta Whitmana, dobovou kritikou nedoceněná; její význam a vliv se projevil až v pozdější poezii. Podobný vliv měla na podobu amerického básnictví Emily Dickinsonová, většina jejíhož díla byla vydána až posmrtně.\n\nPo zákazu otroctví se pomalu začala rozvíjet černošská literatura, vytvářející specifický proud. Na předválečná díla Fredericka Douglasse navázali Booker Taliaferro Washington a esejista Charles Waddell Chesnutt.\n\n\nPo první světové válce ještě zesílil odklon od tradiční americké literatury, který byl jistě způsoben právě válečnými zkušenostmi některých spisovatelů. Tuto dobu nejvýrazněji ovlivnili představitelé tzv. ztracené generace (Ernest Hemingway, Francis Scott Fitzgerald (který ovšem nepatřil vyloženě do ztracené generace, protože se nikdy nezabýval válkou, ale spíš americkou „smetánkou“ a bývá označován spíš jako autor jazzového věku), William Faulkner, ale i např. Edward Estlin Cummings).\n\nV tomto období američtí spisovatelé bojovali s představou takzvaného Amerického snu – nejznámějším autorem děl o tomto tématu je John Steinbeck se svým nejznámějším příběhem o Georgovi a Lenniem, popisujícím kontrasty ve společnosti (\"O myších a lidech\").\n\nDalším směrem, který se velmi výrazně prosadil v americké literatuře, byl modernismus, který ovlivnil nejen prózu, ale především poezii. Prakticky lze tvrdit, že ve své experimentální podobě se v USA objevil již před první světovou válkou v poezii T. S. Eliota a E. Pounda, prakticky z podnětů těchto spisovatelů vznikl imagismus. Situace T. S. Eliota a jemu podobných autorů je poněkud komplikovanější, neboť se poměrně brzy vystěhovali z USA do Evropy a jejich vliv na americkou tvorbu je v Evropě často přeceňován. Modernismus každopádně ovlivnil hlavní proud americké literatury této doby, zajímavé je ovlivnění symbolickou poezií Harta Cranea, ale i skeptickou tvorbou Wallace Stevense a W. C. Williamse, tím vznikl mýtus amerického života, což ovlivnilo celou řadu básníků (např. Louis Zukovsky).\n\nTrochu mimo hlavní proud stála tzv. chicagská renesance (Carl Sandburg), která se pokoušela zachytit obyčejný život, a přehodnotit tak americkou kulturu a její společenské konvence.\n\nČernošská literatura se soustředila na tzv. harlemskou renesanci (Countee Cullen, Claude McKay, Arna Bontemps), která se později rozvinula ve společensko-kritickou černošskou prózu (Richard Wright).\n\nPoměrně zajímavým faktem je, že avantgardní směry, které v evropské literatuře v tuto dobu měly rozhodující vliv, se v americké literatuře prosazovaly velmi těžko a jednalo se spíše o okrajovou záležitost. Nejvíce se prosadila témata spojená se sexualitou Henry Miller. Zvláštní dojmem působí i tvorba J. R. Dos Passose, u kterého je patrné jeho ovlivnění filmem. Další z avantgardních směrů, který pronikl do Spojených států, byl surrealismus, ačkoli lze říci, že se prosadil především v malířství. V literatuře se americký surrealismus pokoušel zabývat problémy tehdejší americké společnosti.\n\nExpresionismus a symbolismus ovlivnily tvorbu Eugena O'Neilla, který je považován za zakladatele moderního amerického divadla. Jeho tvorba vnesla do amerického dramatu nové moderní prvky, a ovlivnila tak americké drama na dlouhou dobu.\n\nMimo tyto hlavní proudy zasahovali do americké literatury další významní spisovatelé, z konzervativních to byl např. Thomas Wolfe. V této době působila i celá řada těžko zařaditelných spisovatelů, kteří stáli zcela mimo jakékoli literární skupiny a nesnažili se do literárního dění zasahovat jinak než vlastní tvorbou (William Saroyan, Raymond Chandler, atp.)\n\nNa druhou světovou válku již v jejím průběhu reagoval válečný román (Norman Mailer, Joseph Heller). Po druhé světové válce se v rámci americké literatury prosadila řada etnických literatur, z nichž nejvýznamnější je černošská (James Baldwin, Ralph Ellison) a židovská literatura (Saul Bellow, Bernard Malamud, Philip Roth, atp.). Dále se i díky politické a ekonomické emigraci dostaly do americké literatury i prvky z východoasijských a jiných literatur. Díky nové volnosti v oblasti sexuálních tabu vzniká i homosexualní literatura. Tyto literatury často pouze zdůrazňují a žijí ze své odlišnosti, v některých případech však spojují tuto odlišnost s moderními proudy v literatuře (nejčastěji postmoderna).\n\nV 50. letech vynikla tzv. beat generation (Jack Kerouac, William Seward Burroughs, Allen Ginsberg, Lawrence Ferlinghetti aj.), tato skupina zahájila protest proti konzumnímu způsobu života a literatury, tento styl se stal na dlouhou dobu jedním z hlavních proudů americké literatury.\n\nV 70. a 80. letech se v americké literatuře plně prosadily myšlenky postmoderny, literatura tohoto období se často zabývá problémy jazyka a textu, do nichž se prolínají postupy různých žánrů jako např. sci-fi.\n\nJedním z klíčových momentů ve vývoji americké literatury konce 20. století byl vzestup literatury psané příslušníky jiných etnických menšin než afro-americké a židovské americké, které se již na americkém literárním poli etablovaly. Tento vývoj šel ruku v ruce s rozmachem hnutí za občanská práva a s tím souvisejícím hnutím etnické hrdosti, které vedlo ke vzniku studijního programu Etnická studia na většině významných univerzit. Tyto studijní programy pomohly ustanovit novou etnickou literaturu za důstojný předmět akademického studia spolu s dalšími novými oblastmi literárního studia jako literatura psaná ženami, gay a lesbická literatura, literatura pracující třídy, post-koloniální literatura a dále díky rozvoji literární teorie jako klíčové části amerických literárních studií.\n\nAčkoliv byla asijská americká literatura po většinu 20. století odsouvána do oblasti kuchařek a autobiografií, dosáhla ve fiktivním životopisu Maxine Hong Kingstonové \"Válečnice: vzpomínky na dětství mezi duchy\" (1976) všeobecného uznání, a to dále i díky jejím dalším románům \"China Men\" (1980) a \"Tripmaster Monkey: His Fake Book\". Čínsko-americký autor Ha Jin získal v roce 1999 prestižní literární ocenění National Book Award za svůj druhý román \"Waiting\" (Čekání), který pojednává o čínském vojákovi z revoluční armády, který musí čekat 18 let, aby se kvůli jiné ženě mohl rozvést, a zároveň se strachovat kvůli pronásledování za rozvleklý mimomanželský vztah. Dvakrát získal ocenění PEN/Faulkner Award – v roce 2000 za \"Čekání\" a v roce 2005 za román \"War Trash\" (Válečné smetí). Indicko-americká autorka Jhumpa Lahiriová získala Pulitzerovu cenu za literaturu za svou první sbírku povídek \"Tlumočník nemocí\" (1999) a dále byla kladně přijata její další kniha \"The Namesake\" (2003), podle níž byl v krátké době v roce 2007 natočen film. Ve druhé sbírce povídek \"Nezvyklá země\", které se dostalo kladného přijetí ze strany čtenářů i literárních kritiků, mění Lahiriová dosavadní tematické zaměření a soustředí se na druhou a třetí generaci přistěhovalců. Mezi další významné asijsko-americké autory (ne však přistěhovalce) patří autorka románů Amy Tanová nejvíce proslavená románem \"Klub radostí a štěstí\" (1989) popisující životy čtyřech přistěhovaleckých rodin, jež svedla dohromady hra Mahjong a dále korejsko-americký autor Chang-Rae Lee, který vydal romány \"Native Speaker\", \"A Gesture Life\" a \"Aloft\". Básníci a básnířky jako Marilyn Chinová, Li-Young Lee a Janice Marikitaniová také dosáhli věhlasu stejně jako dramatik David Henry Hwang. Dále se věnovalo úsilí na rehabilitaci dříve narozených asijsko-amerických autorů, které započal Frank Chin a jeho kolegové. Díky jejich úsilí se dostalo kladného přijetí takových autorů jako je Sui Sin Farová, Toshio Mori, Carlos Bulosan, John Okada a Hisaye Yamamoto.\n\nBěhem této doby také začala nabývat na důležitosti hispánská-americká literatura, a to počínaje slavnými romány Tomáse Rivery (\"…y no se lo tragó la tierra\") a Rudolfa Anayai (\"Bless me, Ultima\") a rozkvětem mexického-amerického dramatu v osobě Liuse Valdeze a divadla Teatro Campesino. Latino literatura se stala významnou díky takovým autorům jako je Sandra Cisnerosová, symbol vznikající mexicko-americké literatury, jejíž bildungsromán \"The House on Mango Street\" (1984) se vyučuje na školách v celých USA a román Denise Chávezové \"The Last of the Menu Viros\" a román Glorie Anzaldúové \"Borderlands/La Frontera: The New Mestiza\". Dominikánsko-americký autor Junot Díaz obdržel v roce 2007 Pulitzerovu cenu za literaturu za román \"Krátký, leč divuplný život Oscara Wajda\", který vypráví příběh obézního dominikánského chlapce, jenž vyrůstá jako sociální vyděděnec v Patersonu, New Jersey. Další dominikánská autorka Julia Alvarezová je známá románem \"How the García Girls Lost Their Accents\" a \"In the Time of Butterflies\". Kubánsko-američtí autoři Oscar Hijuelos získal Pulitzerovu cenu za román \"The Mambo Kings Play Songs of Love\" a román Cristiny Garcíi \"Dreaming in Cuban\" obdržel velmi pozitivní ohlasy. Dalším významným autorem kubánského původu je Reinaldo Arenas. Mezi významné portorikánské autory tohoto období patří romanopisec Nicolas Mohr, dramatik José Rivera, básnířka Judith Ortiz Coferová a nezisková organizace Nuyorican Poets Café.\n\nDíky úspěchu románu \"House Made of Dawn\", za nějž N. Scott Momaday získal Pulitzerovu cenu, se začala nebývale rozvíjet indiánská literatura známá v rámci hnutí Native American Renaissance, a to díky autorům jako je Leslie Marmon Silko (např. \"Ceremony\"), Gerald Vizenor (např. \"Bearheart: The Heirship Chronicles\" a početné eseje na téma indiánské americké literatury), Louise Erdrich (\"Love Medicine\" a další romány, v nichž se opakují postavy a místa po způsobu W. Faulknera), James Welch (např. \"Winter in Blood\"), Sherman Alexie (např. \"The Long Ranger and Tonto Fistfight in Heaven\") a básníci Simon Ortiz a Joy Harjová. Díky úspěchu těchto autorů se dostalo pozornosti i dřívějším autorům jako je Zitkala-Saová, John Joseph Mathews, D'Arcy McNickle a Mourning Dove.\n\nV poslední době se dostává zvýšené pozornosti arabsko-americké literatuře, která zůstávala od dob New York Pen League (dvacátá léta 20. století) v podstatě nepovšimnuta. Novému zájmu se těší především Dianě Abu-Jaberové, mezi jejíž romány patří \"Arabian Jazz\" a \"Crescent\" a kniha vzpomínek \"The Language of Baklava\". Mezi další významné autory patří Etel Adnanová a básnířka Naomi Shihab Nyeová.\n\n"}
{"id": "22621", "url": "https://cs.wikipedia.org/wiki?curid=22621", "title": "Pátý elefant", "text": "Pátý elefant\n\nPátý Elefant (anglicky \"The Fifth Elephant\") je humoristická fantasy kniha Terryho Pratchetta, 24. ze série \"Zeměplocha\". Jedná se o pátou knihu ze Zeměplochy, jejíž hlavní postavou je velitel Městské hlídky Samuel Elánius.\n\nSamuel Elánius, velitel Městské hlídky Ankh-Morporku a vévoda ankhský, si myslí, že je na tom dost špatně, když byl vyslán do Überwaldu – převážně divokého území – na diplomatickou misi. Má zde dohodnout pro Ankh-Morpork stabilní přísun tuku, který trpaslíci těží v místě, kde prý dopadl mýtický pátý elefant. Následně je ale zapleten do rozdmýchávající se trpasličí obdoby svaté války a jeho mise končí dlouhým útěkem zcela bez oblečení přes zamrzlé Überwaldské pláně s vlkodlaky v patách.\n\n"}
{"id": "22622", "url": "https://cs.wikipedia.org/wiki?curid=22622", "title": "Feminismus", "text": "Feminismus\n\nFeminismus označuje spektrum ideologií, politických a sociálních hnutí, která si kladou za cíl definovat, zkoumat a dosáhnout politické, ekonomické a sociální rovnosti žen a mužů. Tato nerovnost dle feministické teorie vzniká v důsledku patriarchálního uspořádání společnosti založeného na genderových stereotypech, které muže na rozdíl od žen profilují jako přirozeně silné a dominantní a ženy tak ve výsledku znevýhodňují. Součástí feministických snah je tak i kritika a boj s genderovými stereotypy a sexismem.\n\nFeministické hnutí ze své podstaty bojuje za ženská práva, zahrnující práva žen volit, zastávat veřejnou funkci, pracovat a být za stejnou práci stejně platově ohodnoceny jako muži (gender pay gap), vlastnit majetek, právo na vzdělání, mateřskou dovolenou a stejná práva v manželství. Feministické hnutí se také zasazuje o legální přístup k reprodukčním právům, včetně přístupu k antikoncepci a právu žen na potrat, sociální integraci, genderově neutrální (nesexistický) jazyk a ochranu žen před znásilněním, sexuálním obtěžováním a domácím násilím. Přestože většina aktivit feministického hnutí směřuje k obhajobě ženských práv, některé feministky, včetně bell hooks, tvrdí, že tyto aktivity ve výsledku napomáhají i mužské liberalizaci, protože tradiční genderové role škodí nejen ženám, ale právě i mužům.\n\nHistorii feminismu lze rozdělit do tří vln, které přicházely v návaznosti na sebe. První vlna, která zahrnuje období od 19. století do počátku 20. století, dala vzniknout feminismu jako takovému a bojovala hlavně za právo žen volit a vlastnit majetek. Druhá vlna naproti tomu v reakci na celospolečenské změny v 60. let a 70. let debatu rozšířila o široké spektrum témat zahrnující sexualitu, rodinu, manželství, pracovní uplatnění, reprodukční práva a všeobecnou rovnost. Široká popularita, kterou si feminismus v této době získal, a s tím v ruku v ruce jdoucí prosazování se žen na vyšších pracovních postech, v armádě, mediích a ve sportu, z velké části díky aktivismu druhé vlny, také daly prostor k většímu zaměření se na problémy jako je domácí násilí a znásilnění. Během druhé vlny tak začalo vznikat mnoho azylových domů pro týrané ženy. Volání po nové vlně v reakci na vnitřní rozkoly v rámci feministického hnutí (zejména pohledu na pornografii, sex work, feminitu a sexismus) předznamenalo příchod třetí vlny, trvající od 90. let dodnes. Třetí vlna začala souběžně s rozvojem afroamerického a LGBTQ hnutí zdůrazňovat potřebu intersekcionality, to znamená, že zatímco feminismus druhé vlny se soustředil zejména na bílé ženy ze střední třídy a „ženskou zkušenost“ chápal jako univerzální, feminismus třetí vlny poukazuje na rozdílné problémy, zkušenosti a postavení žen na základě jejich etnicity, rasy a třídního postavení, ale i věku, sexuální orientace, genderové identity, handicapu a dalších. Zeširoka se také oproti předchozím vlnám soustředí na téma sexuálního obtěžování, genderu a boje s genderovými stereotypy, jako prostředku, který podle některých feministek přispívá i k mužské liberalizaci.\n\nSamotný termín pocházející z francouzského \"féminisme\" původně skutečně označoval „ženské hnutí“ usilující o zlepšení postavení žen ve všech oblastech společenského života.\n\nHistorie feminismu (či ženského hnutí) bývá dělena na tři vlny, podle převažujících snah a témat:\n\nPoprvé vystoupila s požadavkem rovnosti mužů a žen Mary Wollstonecraftová, zabývající se výchovou a vzděláváním děvčat a její nejznámější dílo nese titul „Obrana ženských práv“, které vyšlo v roce 1792. Zde jsou již v podstatě definovány hlavní cíle a složky emancipačního hnutí.\n\nV Evropě se začal feminismus vyvíjet souběžně s osvícenstvím v 18. století. Myšlení se na konci 18. století začíná dynamicky proměňovat a začíná výrazněji akceptovat individuální svobody a vymaňovat se z těsného sepětí s náboženstvím.\n\nV USA se feministické hnutí rozvíjelo v souvislosti s hnutím abolicionistickým (hnutí proti otrokářství). Ženy vytvářely vlastní struktury a poprvé se účastnily formálních politických aktivit. V počátcích amerického ženského hnutí sehrály významnou roli černošky, přestože musely čelit rasovému nepřátelství.\n\nV Evropě došlo k významné emancipaci žen během Francouzské revoluce, která propukla v roce 1789. Myšlenky provázející vznik a průběh revoluce oslovily mnoho žen a vzbudily u nich živý zájem o rovnoprávnost. Jednou z největších bojovnic této doby byla Olympe de Gouges, která již od 80. let 18. století vystupovala s předzvěstí velké společenské revoluce, jejímž úkolem bude osvobodit ženy od nadvlády mužů. Jako odpověď na slavnou Deklaraci lidských práv (\"Deklarace práv muže a občana),\" hlavní dokument revoluce, vydala v roce 1791 Deklaraci práv ženy a občanky.\n\nTato deklarace nebyla pouhým přepisem původní Deklarace, ale hlásala, že ženy se rodí svobodné a jsou si rovné s muži a zároveň se dožadovala garance rovných práv ve všech oblastech života. Ideologického vedení revoluce se však postupně ujali muži ovlivnění myšlenkami Jeana-Jacquese Rousseaua, který trval na striktním oddělením rolí muže a ženy. Bojovnost Olympe de Gouges, která ve své Deklaraci práv ženy žádala rovnoprávnost jak na řečnické tribuně, tak na popravišti, dráždila revolucionáře různých směrů, protože politická angažovanost žen byla považována za zhoubnou pro „dobré mravy“ nové společnosti. Nakonec byla na podzim 1793 popravena gilotinou. Byla obviněna z touhy po státnické moci a z opomenutí ctností přináležejících jejímu pohlaví. V první fázi revoluce se vůdcům revoluce hodil revoluční potenciál žen a jejich emancipace. Již během revoluce se však rozpoutala zuřivá protiženská kampaň. Po jejím skončení byl vydán dekret, jímž se zakazovala ženám účast na jakémkoli politickém hnutí. Pod hrozbou rozehnání vojskem se na ulici nesměla shromáždit větší skupina žen než pěti.\n\nDalší významnou osobností pro rozvoj feministického myšlení byla Mary Wollstonecraftová (1759-1797), která byla ovlivněna myšlenkami anarchismu a zároveň se stala inspirací pro anarchofeministické myšlení 20. století. Její kniha Obhajoba ženských práv (\"Vindication of the rights of woman\", 1792) poukazuje na skutečnost, že ženy jsou do své role tlačeny prostřednictvím společenských tradic a výchovy. K problému společenské nerovnosti žen přistupuje jako k otázce morálky a kulturní úrovně společnosti.\n\nPro feminismus bylo důležité 19. století, které se zaměřilo především na získání volebního práva. První zemí, kde bylo toto právo přiznáno ženám na jejich nátlak, byl Nový Zéland v roce 1893, ale například Švýcarsko až v roce 1971. Hnutí žen v 19. a na počátku 20. století bylo vedeno pojmy práva a rovnosti. Většina tehdejších historiků poukazuje na souvislost s rozvojem průmyslu a kapitálu provázeným hlubokými změnami ve společenských a politických systémech. Vznikála zde příležitost a v určitých vrstvách a systémech i nutnost placené práce žen a tím možnost ekonomické nezávislosti na muži a rodině.\n\nS nebývalou razancí se začíná prosazovat feminismus na přelomu padesátých a šedesátých let po druhé světové válce mezi bílými vzdělanými ženami v Evropě a Americe. Klíčovým heslem této poválečné vlny je „osvobození z útlaku“. Právě v šedesátých letech vzniká významná vrstva žen, kterým dosažené vysoké a kvalitní vzdělání poskytuje značný duchovní kapitál, ale relativně prosperující společnost o něj neprojevuje zájem. Ženy se touží uplatnit i mimo vlastní dům, pociťují potřebu konfrontace zkušeností, což je vede na veřejná prostranství. Spolčují se na živelných i organizovaných hromadných setkáních a otevřeně vstupují do veřejného politického života.\n\nPozdní sedmdesátá léta proměňují hospodářskou a kulturní situaci. Do popředí se dostávají konzervativní vlády podporující hodnoty domova a domácnosti. Tradičně chápané ženství je považováno za jejich záruku. Současně se zvedá levicová kritika feminismu. Zřetelně se v tomto období formulují východiska feministické teorie: nerovnost mezi mužem a ženou není ani biologická danost, ani boží vůle, ale je kulturně a společensky konstruovaná.\n\nK označení tradičně vytvořených stereotypů chování, vztahů a přístupů ke světu, jež se spojovaly s obrazem muže a ženy, si feministky vypůjčily z gramatiky pojem rod/gender. Zdůraznily tak, že ustrojení lidského těla, tj. pohlaví, není samo o sobě určující pro postavení muže a ženy. V dosavadních dějinách lidstva měla většina společností jeden společný rys – ženě bylo vyčleněno podřízené místo „druhého pohlaví“ ve vztahu k muži bez ohledu na to, jaká míra moci, odpovědnosti a úcty jí byla přiznána. Feministické učení chce tedy zkoumat rozdílné způsoby sociální a kulturní konstrukce mužství a ženství, aby odhalilo mechanismy útlaku, dominance a moci. Bojovnější směry zdůrazňují, že žena je vystavena dvojímu útlaku – první vyplývá z hmotných omezeních v daném společenském systému. Druhý souvisí s nerovným postavením mužů a žen ve všech oblastech života.\n\nMyšlenková povaha feminismu a jeho společenské zázemí se opět proměňuje v osmdesátých letech, zejména v jejich druhé polovině. Důležité je zakládání kateder „ženských studií“ na předních zejména amerických univerzitách, kde se zabydluje tzv. akademický feminismus. Současně se v právních systémech a organizaci společnosti uskutečňuje velká část požadavků raného feministického hnutí. Tudíž úspěch, který umožní další posun. Feministky už nenutí ženu, aby se prosazovala v mužském světě tím, že se přestane líčit, odhodí sukni, zesílí, stane se nekompromisní, racionální a bezohlednou. Právě tradičně opovrhované „ženské slabiny“ se mají stát váženou hodnotou, citový a citlivý přístup ke světu nemá být podřízen bezohlednému a nekompromisnímu.\n\nŠiroce používané rozdělení pohledů na současný feminismus vytvořila socioložka Judith Lorberová (1998). Rozlišuje tři typy feministické teorie:\n\n1) Genderové reformní feministické teorie: sem patří směry, které zdůrazňují podobnosti mezi ženami a muži a usilují o poskytnutí stejných možností účasti (mužům i ženám) na společenském dění. Tato skupina zahrnuje směry liberální feminismus, marxistický (socialistický) feminismus a rozvojový feminismus.\n\n\n\n\n2) Feministické teorie genderově motivovaného odporu: směry v této skupině zdůrazňují že zajištění formálních zákonných práv je ovlivněno reálnou nadvládou mužů ve všech sférách společnosti (veřejné i soukromé části). Tyto směry zkoumají rozdíly v myšlení a prožívání mezi ženami a muži a vyzývají ženy, aby se vymanily z nadvlády zakládáním samostatných, výlučně ženských organizací a komunit.\n\n\n\n3) Feministické teorie genderově motivované vzpoury: směry věnují pozornost vzájemným vztahům mezi nerovnostmi založenými na genderu, rase, etnické příslušnosti, společenské třídě, sexuální orientaci.\n\n\n4) Další směry:\n\n\n\n"}
{"id": "22627", "url": "https://cs.wikipedia.org/wiki?curid=22627", "title": "Paralelní výpočty", "text": "Paralelní výpočty\n\nParalelní výpočty () je v informatice označení pro výpočty, které jsou řešeny souběžně („paralelně“). Paralelizace je využívána pro zvýšení výpočetního výkonu v situaci, kdy nelze použít rychlejší počítač (vyšší frekvenci) nebo pro zjednodušení použitého algoritmu nebo pro lepší využití elektrické energie. Paralelní výpočty se mohou realizovat pomocí víceprocesorových systémů nebo spuštěním úlohy na počítačovém clusteru, kde jsou jednotlivé počítače propojené pomocí výpočetní sítě. Paralelizace funguje na principu rozdělování složitějších úloh na jednodušší a je považována za obtížnější formu programování. Existuje několik rozdílných forem paralelních výpočtů: bitové, instrukční, datové a paralelní úlohy.\n\nParalelní výpočty mohou být klasifikovány podle úrovní, na kterých podporují paralelismus, s vícejádrovými a víceprocesorovými počítači, které mají více prvků zpracovávajících data v rámci jednoho stroje, zatímco clustery, MPP a gridy pomocí velkého množství počítačů pracují na stejné úloze. Specializované paralelní počítačové architektury (např. MIC - ) jsou často využívány vedle tradičních procesorů, pro urychlení konkrétních výpočtů.\n\nParalelní počítačové programy jsou mnohem náročnější na vytvoření než je tomu u sekvenčních programů, protože souběžnost zavádí několik nových tříd potenciálních programátorských chyb, z kterých je nejčastější souběh. Komunikace a synchronizace mezi jednotlivými úlohami je nejčastěji největší překážkou pro dobrou výkonnost paralelních programů.\n\nParalelismus byl využíván po mnoho let zejména při vysoko výkonnostních výpočtech, ale zájem o něj roste v poslední době díky fyzickým omezením bránícím dalšímu zvyšování frekvence procesorů. Jako se stala spotřeba energie počítače (a s tím zvýšené generování tepla) problémem v posledních letech, tak se paralelní výpočty staly dominantním paradigmatem v počítačové architektuře, zejména ve formě vícejádrových procesorů.\n\nMaximální možné zrychlení jednoho programu v důsledku paralelizace je možné odhadnout pomocí Amdahlova zákona.\n\nTradičně je počítačový software psán pro sekvenční výpočty. K vyřešení problému je vytvořen algoritmus, zapsán jako program, přeložen do strojových instrukcí, které jsou prováděny na CPU. Pouze jedna instrukce je prováděna v čase - poté co byla instrukce dokončena, poté se může vykonávat další instrukce.\n\nParalelní výpočty naproti tomu, používají najednou vícero prvků, zpracovávajících data, k vyřešení úlohy. Toho se dosahuje rozčleněním úlohy na dílčí úkoly, tak aby každý prvek mohl zpracovat část algoritmu současně s ostatními. Tyto prvky mohou být různé a zahrnují i zdroje jako jeden počítač s více procesory, několik počítačů v síti, specializovaný hardware, nebo kombinací zmíněných.\n\nNavyšování taktovací frekvence CPU bylo dominantní ve vylepšování výkonu počítačů od poloviny roku 1980 do roku 2004. Doba běhu programu byla úměrná počtu instrukcí a době zpracování jedné instrukce. Zvýšením frekvence tedy došlo ke zrychlení programů prováděných počítačem.\n\nNicméně spotřeba energie digitálního obvodu je dána vzorcem:\n\nKde P je výkon, C je kapacita měnící se v každém cyklu hodin (úměrně počtu tranzistorů jejichž vstupy mění), V je elektrické napětí, a F je frekvence procesoru (cykly za sekundu). Zvýšením frekvence se zvýší i výkon procesoru.\n\nZvyšující se spotřeba energie nakonec vedla v červnu 2004 Intel k ukončení vývoje procesorů Tejas a Jayhawk, které jsou obecně uváděny jako poslední procesory vyrobené s frekvenčním rozsahem jakožto dominantním paradigmatem počítačové architektury.\n\nMooreův zákon je empirické pozorování, které říká že hustota tranzistorů v mikroprocesorech, při zachování stejné ceny, se zdvojnásobí každých 24 měsíců (v originále uváděno 18 měsíců, dnešní vývoj odpovídá spíše 24 měsícům). Navzdory otázkám spotřeby energie a opakované předpovědi jeho konci, Moorův zákon je stále v platnosti. S koncem frekvenční škálovatelnosti, mohou být tyto tranzistory (nepoužívané více k frekvenčnímu škálování) použity k přidání dalšího hardwaru umožňujícímu paralelní výpočty.\n\nPorozumění závislosti dat je základ v implementaci paralelních algoritmů. Žádný program nemůže běžet rychleji než nejdelší řetězec na sobě závislých kalkulací (někdy se označuje jako kritická cesta), protože výpočty závislé na předchozích výpočtech musejí být provedeny v určeném pořadí. Nicméně, mnoho algoritmů není jen jedním velkým řetězem závislých výpočtů, ale vyskytují se zde příležitosti k provádění paralelních výpočtů.\n\nAť P a P jsou dva segmenty programu. Bernsteinova podmínka popisuje kdy jsou tyto dva segmenty nezávislé a mohou být prováděny paralelně. Pro P, bude I značit všechny vstupní proměnné a O výstupní proměnné, a také pro P. P a P jsou nezávislé pokud splňují následující podmínky:\n\n\nPorušení první podmínky způsobí závislost toku, odpovídající závislosti kdy první segment produkuje výsledek používaný druhým segmentem. Druhá podmínka reprezentuje anti-závislost, druhý segment (P) produkuje proměnnou, kterou potřebuje první segment (P). Třetí a poslední podmínka pak reprezentuje závislost výstupu: když dva segmenty zapíšou do stejného místa, pak výsledek pochází logicky od posledního segmentu.\n\nNásledující instrukce demonstrují několik závislostí:\n\n\nTřetí operace v tomto příkladě nemůže být provedena před (nebo paralelně) s operací druhou, protože třetí operace používá výsledek z druhé. Porušuje se tím první podmínka o závislosti toku.\n\n\nV tomto příkladě, nejsou žádné závislosti mezi proměnnými a proto mohou být spuštěny paralelně.\n\nBersteinova podmínka nedovoluje sdílení paměti mezi různými procesy. Kvůli tomuto, je potřeba používat systémy vynucování a předávání mezi procesy, jako například semafory, bariéry nebo některé další synchronizační metody.\n\nPři využívání paralelních výpočtů může docházet k různým problémům, které u klasického programování nemusí nastat.\n\nDílčí výpočty mohou být v paralelních programech implementovány buď jako samostatné procesy nebo jako vlákna. Výhodou vláken je sdílená paměť. Když jsou aktualizována data, která jsou sdílená mezi vlákny či procesy, může dojít k souběhu. Prozkoumejme následující situaci:\n\nKdyž instrukce 1B je provedena mezi instrukcemi 1A a 3A, nebo když instrukce 1A je provedena mezi 1B a 3B, program vyprodukuje špatná data. Toto je známo jako souběh. Programátor musí použít zámek a provést vzájemné vyloučení. Zámek je konstrukce programovacího jazyka, která umožňuje vláknu převzít kontrolu nad proměnnou a zamezit ostatním vláknům čtení a zápis, dokud není proměnná otevřena. Vlákno vlastnící zámek může zcela volně provádět svoji kritickou sekci (sekce programu, která vyžaduje exkluzivní přístup k proměnné), a otevírá zámek po provedení operací. Proto, aby byl zajištěn správný běh programu, program výše by měl vypadat následovně:\n\nJedno vlákno úspěšně uzamkne proměnnou V, pro ostatní vlákna je uzamknutá - tedy nemohou k ní přistupovat dokud není znova odemknuta. Toto zajistí správné provádění programu. Zámky, jsou nezbytné k správnému chodu programu, ale také ho mohou výrazně zpomalit.\n\nZamykání mnoha proměnných používáním neatomických zámků může zapříčinit programové uváznutí. Atomický zámek uzamkne vícero proměnných najednou. Pokud nemůže zamknout některé z nich nezamkne žádné. Když dvě vlákna potřebují zamknout dvě stejné proměnné s použitím ne-atomického zámku, je možné že jedno vlákno zamkne první z nich a druhé vlákno zamkne druhou. V tomto případě, žádné z vláken neskončí, a dojde k uváznutí.\n\nMnoho paralelních programů potřebuje, aby jejich dílčí úkoly byly vykonány synchronně. Toto vyžaduje používání bariér. Bariéry jsou typicky implementovány používáním softwarových zámků. Jedna třída algoritmů, známá jako lock-free a wait-free algoritmy, se zcela vyhýbá používání bariér a zámků. Nicméně, tento postup je obecně obtížné implementovat a vyžaduje správně vytvořené datové struktury.\n\nParalelizacovaný výpočet nemusí být nutně rychlejší než klasický sekvenční výpočet. Když je úloha rozložena na více procesů nebo vláken, může být totiž část doby běhu úlohy spotřebována na jejich vzájemnou komunikaci (nebo pro vyjednávání a čekání na přístup do společné paměti či úložiště). Tím vzniká režie a spotřebovaný strojový čas počítače se zvyšuje, i když náročnost vlastního výpočtu zůstává stejná. Objem vzájemné komunikace může při nevhodně zvoleném postupu výpočtu dokonce růst exponenciálně vůči počtu vláken (například zdvojnásobením počtu vláken se režie zvýší čtyřnásobně). Tím může paradoxně kvůli paralelizaci dojít ke zpomalení výpočtu, což se označuje jako „paralelní zpomalení“.\n\nVždy pro danou velikost úlohy a počet procesorů:\n\n\nAplikace jsou často klasifikovány podle toho, jak často jejich dílčí úkoly potřebují synchronizovat nebo komunikovat vzájemně mezi sebou. Aplikace se řadí mezi jemnozrnný paralelismus, pokud dílčí úkoly spolu komunikují mnohokrát za sekundu; pokud se jedná o hrubozrnný paralelismus, nepotřebují spolu komunikovat mnohokrát za sekundu, a pokud se jedná o jednoduchý paralelismus pak spolu komunikují vzácně nebo vůbec. Jednoduché paralelní aplikace jsou považovány za nejjednodušší k paralelizaci.\n\nZ hlediska stavby je možné rozdělit paralelní počítače na:\n\nFlynnova klasifikace je zřejmě nejznámější klasifikací paralelních systémů, vznikla v roce 1966. Systémy jsou klasifikovány podle dvou hledisek - toku instrukcí a toku dat. Klasifikace obsahuje 4 hlavní typy paralelních systémů a další 2 rozšiřující typy.\n\nSISD (s jedním tokem instrukcí, s jedním tokem dat): Počítač zpracovává data sériově podle jednoho programu. Takto pracuje například počítač von Neumannova typu.\n\nSIMD (s jedním tokem instrukcí, s vícenásobným tokem dat): Počítač používající více stejných procesorů, které jsou řízeny společným programem. Zpracovávaná data jsou různá, takže každý procesor pracuje s jinou hodnotu, ale všechny procesory současně provádějí stejnou instrukci.\n\nMISD (s vícenásobným tokem instrukcí, s jedním tokem dat): Tento typ se v praxi prakticky nepoužívá. Vznikl spíše pro doplnění jednotlivých kategorií.\n\nMIMD (s vícenásobným tokem instrukcí, s vícenásobným tokem dat): Víceprocesorový systém, v němž je každý procesor řízen vlastním programem a pracuje na vlastních datech.\n\nMSIMD (vícenásobné SIMD): V tomto systému pracuje několik podsystémů SIMD nezávisle na sobě. Jednotlivé podsystémy zpracovávají jiný program, proto musí být řízeny stejně jako systém MIMD.\n\nSPMD (stejný program, s vícenásobným tokem dat): Všechny procesory vykonávají stejný program, ale jsou na sobě nezávislé (nejsou synchronizovány). Jednotlivé procesory musí mít svůj řadič, který řídí rychlost přísunu instrukcí a jejich provádění.\n\n"}
{"id": "22628", "url": "https://cs.wikipedia.org/wiki?curid=22628", "title": "Ada (programovací jazyk)", "text": "Ada (programovací jazyk)\n\nAda je robustní staticky typovaný programovací jazyk vyvinutý v 70. letech na objednávku amerického ministerstva obrany. Je primárně určen pro programování velkých a \"mission-critical\" projektů, přesto se jedná o univerzální programovací jazyk. V novějších verzích byla přidána podpora pro objektově orientované programování.\n\nByl pojmenován po historicky první programátorce Adě, hraběnce z Lovelace.\n\nTypový systém Ady zakazuje implicitní převody typů, vše je nutno určit explicitně. Například když se definují typy:\ntype Jablka is new Integer;\ntype Hrusky is new Integer;\nnelze mezi nimi explicitně převádět, přestože mají stejnou fyzickou reprezentaci.\n\nUkázkový program Hello world v Adě může vypadat následujícím způsobem (pro codice_1 existuje zkratka, zde je pro přehlednost použita plná forma):\n\n"}
{"id": "22633", "url": "https://cs.wikipedia.org/wiki?curid=22633", "title": "Klášter Hradisko", "text": "Klášter Hradisko\n\nKlášter Hradisko je bývalý premonstrátský klášter v Olomouci. V literatuře se vyskytuje i pod názvem Klášterní Hradisko nebo Hradiště. V současnosti je využíván jako vojenská nemocnice.\n\nOd roku 1995 je klášter Hradisko podle nařízení vlády zařazen mezi národní kulturní památky.\n\nSeverně od olomouckého hradu, na protějším levém břehu řeky Moravy, leží nízký skalnatý pahorek pojmenovaný Hradisko. Podle jedné z olomouckých pověstí zde v roce 1030 vybudoval hrad český kníže Břetislav poté, co unesl Jitku ze svinibrodského kláštera. O rané kolonizaci kopce svědčí i archeologické nálezy opuštěných hradišť v okolí kláštera. Kolem kláštera jsou také dodnes patrné zbytku valů. V roce 1077 dorazila na Hradisko na pozvání olomouckého údělníka Oty I. Olomouckého a jeho manželky Eufémie benediktinská kolonie, aby zde vybudovala klášter „na počest Spasitele a svatého prvomučedníka Štěpána“. Už po několika měsících vysvětil 3. února 1078 olomoucký biskup Jan na místě klášterní oratoř. Stalo se tak za přítomnosti obou fundátorů, ale i českého knížete Vratislava II., břevnovského opata Meinharda a sázavského opata. Prvním opatem nového kláštera se stal mnich Jan. Podle barokní tradice přišel Jan i se svými spolubratry z břevnovského kláštera. První řeholníci mohli ale pocházet i z Uher. V den vysvěcení kláštera nechal Ota vystavit zakládací listinu, ve které potvrdil obdarování kláštera. O dva dny později byla sepsána listina knížete Vratislava II., který donaci svého mladšího bratra potvrdil a rozšířil majetek kláštera o ves Uhersko v Čechách a troje popluží s oráči a deset koní. Jedná se o první dvě donační privilegia v českých dějinách a spolu s listinou pro staroboleslavský kostel jsou považovány za nejstarší listiny vydané v Česku.\n\nVýrazným mezníkem se v dějinách hradišťského kláštera stala druhá polovina čtyřicátých let 12. století, kdy byli benediktini z Olomouce vyhnáni (uchýlili se do opatovického kláštera) a na jejich místo uveden řád premonstrátů. Tato změna snad souvisela s vizitací legáta Guida v roce 1143 a šířeji s tehdejším trendem, kdy se premonstráti stali oporou církevní reformy a papežství, a proto jejich nástup v českých zemích provázela nevraživost vůči benediktinům. Též je uváděno, že premonstráti jsou zde až od roku 1150. Při jejich působení se klášter stal významnou institucí na Moravě.\n\nBěhem mongolského vpádu v roce 1241 klášter podle tradice vyhořel a pravděpodobně byl poškozen i v roce 1253 během uherského vpádu krále Bély IV. Poté ale následovala rychlá obnova, takže už v roce 1257 za opata Roberta byl vysvěcen kostel se šesti kaplemi. K dalšímu vpádu došlo roku 1429, kdy klášter napadli husité. V červnu 1432 se vrátili (táborská vojska) a klášter kromě kostela sv. Štěpána vypálili. Následovalo rozboření olomouckými měšťany. Až později došlo k obnově kláštera, a to i s přispěním krále Jiřího z Poděbrad. Další pohromou bylo obsazení Olomouce švédskými vojsky 1642 a rozboření kláštera. Nejcennější knihy byly odvezeny do Švédska jako válečná kořist.\nNa přelomu 17. a 18. století klášter získal barokní vzhled, nicméně dne 18. srpna 1784 byl zrušen. V té době v klášteře žilo více než 70 bratří, kteří se z většiny věnovali duchovní správě. Jmění kláštera bylo vyčísleno na 1 913 339 zlatých. Po zrušení kláštera byl v jeho budovách zřízen moravský generální seminář pro výchovu kněží. Vicerektorem semináře byl v červenci 1787 jmenován Josef Dobrovský a v srpnu 1789 se stal rektorem semináře. Po smrti císaře Josefa II. byl seminář zrušen a bývalý klášter byl předán armádě. Ta zde zřídila nejdříve fortifikační skladiště a v během napoleonských válek v roce 1800 francouzský zajatecký tábor. V roce 1802 byla v klášteře zřízena vojenská nemocnice. V ní v letech 1923–1930 působil jako přednosta oddělení spisovatel Jaroslav Durych, který v této době napsal například knihu \"Bloudění\". Od roku 1925 Durych také vykonával funkci prvního kronikáře vojenské nemocnice.\n\nArchitektonický návrh vytvořil Giovanni Pietro Tencalla. Tento barokní klášter má téměř čtvercový půdorys 100×115 m, čtyři křídla a čtyři nárožní věže a byl postaven na základech starého kláštera, který pravděpodobně zažil již první náznaky vzniku města Olomouce. Plány prelatury přepracoval pravděpodobně Domenico Martinelli a prelatura byla postavena v letech 1726–1736. Na nádvoří je Saturnova kašna.\n\nNástěnné malby, obrazy v interiérech pochází od Paula Trogera, Jana Kryštofa Handka a dalších, štuková výzdoba od Baltazara Fontany a sochařská výzdoba od Josefa Antonína Winterhaldera a Jiřího Antonína Heinze. Sousoší a reliéfy ve slavnostním sále vytvořil Josef A. Winterhalder:\n\n"}
{"id": "22634", "url": "https://cs.wikipedia.org/wiki?curid=22634", "title": "Podpůrná léčba", "text": "Podpůrná léčba\n\nPodpůrná léčba je takový typ léčby, který zvyšuje šance nemocného na vyléčení či zmírňuje příznaky nemoci, aniž by však léčil samotnou chorobu či samostatně vedl k uzdravení. Případně se tímto termínem může označovat méně účinná léčba, která se přidává k hlavní (účinnější), aby ji podpořila.\n\nPříkladem může být pití heřmánkového čaje při hemoroidech nebo podávání vitamínů při ebole.\n"}
{"id": "22635", "url": "https://cs.wikipedia.org/wiki?curid=22635", "title": "Kongresovka (strom)", "text": "Kongresovka (strom)\n\nKongresovka je památný strom v Plasích. Lípa velkolistá (\"Tilia platyphyllos\") byla zasazena roku 1815 na paměť úspěchu kancléře Metternicha na Vídeňském kongresu. Lípa rostla samostatně mezi prelaturou a kostelem plaského kláštera, ale při vichřici 21. srpna 1980 padla a poškodila kostel Nanebevzetí Panny Marie. Před pádem měla obvod kmene 471 cm a výšku 29 m. Ze 3 výmladků byl vybrán jeden, který je pokračovatelem lípy. Obvod kmene mladého stromu je 100 cm (měření 2005). Lípa je chráněna od roku 1976, původně pro svůj vzrůst a jako součást památky.\n\n"}
{"id": "22636", "url": "https://cs.wikipedia.org/wiki?curid=22636", "title": "Jihočeská univerzita v Českých Budějovicích", "text": "Jihočeská univerzita v Českých Budějovicích\n\nJihočeská univerzita v Českých Budějovicích (JU, latinsky \"Universitas Bohemiae Meridionalis Budovicensis\") je veřejná vysoká škola univerzitního typu se sídlem v Českých Budějovicích. Má 8 fakult a profiluje se jako vzdělávací a výzkumná instituce s orientací na přírodní, humanitní a sociální vědy. Na univerzitě studuje 11 000 studentů ve více než 200 oborech bakalářských, magisterských a doktorských programů.\n\nJihočeská univerzita byla založena 28. září 1991 zákonem ČNR č. 314/1991 Sb. Navázala zejména na tradice vzdělávání učitelů, vysokoškolských odborníků pro různá odvětví zemědělské výroby, teologická studia, tradici rybníkářství a rybářství.\n\nZáklad univerzity původně tvořily dvě fakulty – Pedagogická fakulta (od roku 1948 pobočka Pedagogické fakulty Univerzity Karlovy, později se stala samostatnou fakultou) a Provozně ekonomická fakulta (od roku 1960 součást pražské Vysoké školy zemědělské). K zakládajícím kamenům patřily také tři nově vytvořené fakulty: Biologická, Teologická a Zdravotně sociální. V roce 1994 vznikla v Jindřichově Hradci Fakulta managementu Jihočeské univerzity, která se ale na přelomu let 1997/1998 vyčlenila ze struktury Jihočeské univerzity a stala se šestou fakultou Vysoké školy ekonomické v Praze. V roce 2006 vznikla Filozofická fakulta a o rok později se přidala Ekonomická fakulta. Původní Biologickou fakultu nahradila v roce 2007 Přírodovědecká fakulta. V roce 2009 vznikla Fakulta rybářství a ochrany vod.\n\n\nJihočeská univerzita spolupracuje s více než 300 univerzitami po celém světě. Univerzita realizuje přeshraniční studijní obory Biological Chemistry a Bioinformatics s Univerzitou Jana Keplera v Linci a s vybranými zahraničními univerzitami také nabízí možnost získat dvojí diplom (double degree).\n\nMezinárodní prestiž Jihočeské univerzity dokládá i aktivní výzkum badatelských týmů v rozmanitých částech světa, včetně provozování vlastních výzkumných stanic v Papui Nové Guineji a na Svalbardu.\n\nUniverzitní kampus ve Čtyřech Dvorech leží v klidné části města. Jsou v něm 4 z celkem 8 fakult, menza, akademická knihovna a 4 koleje. S rozlohou 17 hektarů slouží také k relaxaci a jako prostor pro pořádání kulturních a společenských akcí. V centrální části kampusu vznikl park anglického typu, ve kterém je umístěna Lavička Václava Havla od architekta Bořka Šípka. \n\nV roce 2016 byl v kampusu otevřen nový studentský klub JU Kampa a také univerzitní školka Kvítek. \n\nZa dobu své existence udělila Jihočeská univerzita celkem 27 čestných vědeckých hodností doctor honoris causa. Mezi nositeli jsou například prof. RNDr. Antonín Holý, DrSc. a prof. Dr. Erik De Clercq, MD., světově uznávaní odborníci ve virologii.\n\nČtyřikrát ročně a v nákladu 5 000 kusů vychází oficiální celouniverzitní časopis \"Journal\". Přináší novinky, rozhovory a reportáže ze všech fakult JU. V pravidelných rubrikách představuje studenty, pedagogy i absolventy. Porota Komory Public Relations ocenila Journal v desátém ročníku ankety Firemní médium roku čestným uznáním.\n\nNa Jihočeské univerzitě v Českých Budějovicích působí řada studentských organizací. Například: \n\n"}
{"id": "22639", "url": "https://cs.wikipedia.org/wiki?curid=22639", "title": "Vnitřní a vnější planety", "text": "Vnitřní a vnější planety\n\nV češtině se astronomické pojmy vnitřní a vnější planety používají ve dvou významech:\n\n"}
{"id": "22641", "url": "https://cs.wikipedia.org/wiki?curid=22641", "title": "Barrandov", "text": "Barrandov\n\nBarrandov () je čtvrť na jihu městské části Praha 5 v katastrálním území Hlubočepy, ležící na skále nad levým břehem řeky Vltavy. Čtvrť je známa především pro filmový průmysl a filmové ateliéry nacházející se v její staré části; patří mezi nejvýznamnější filmové oblasti v Evropě. Vysílají odtud televize Nova a Barrandov. Barrandov je tvořen původním Barrandovem (Starý Barrandov) a sídlištěm Barrandov. Území starého Barrandova bylo roku 1993 vyhlášeno Městskou památkovou zónou a je tvořeno vilovou čtvrtí, rekonstruovaným objektem Barrandovské terasy a filmovými ateliéry Barrandov. V úbočí vltavského údolí je rezervace Barrandovské skály. Sídliště Barrandov se nachází západně od původního Barrandova. Žije zde přibližně 20 000 obyvatel.\n\nBarrandov je mladou čtvrtí na katastrálním území Hlubočepy. Jeho historie se začala psát až ve 20. letech 20. století. \nZa vznik této části Prahy vděčíme Ing. Václavu Havlovi, otci pozdějšího prezidenta Václava Havla. Ten dostal po svém návratu z USA do Československa nápad postavit moderní a skvěle architektonicky řešenou zahradní čtvrť. Pro časopis \"Mladý svět\" v roce 1969 poskytl rozhovor uvedl, že jeho inspirací byla Amerika. „Byl jsem po první světové válce předsedou Svazu československého studentstva a na své útraty jsem odjel na „inspekční“ cestu po univerzitách Spojených států. Při návštěvě kalifornské Berkleyovy univerzity jsem se ocitl v nádherné čtvrti kalifornských boháčů. A tam mě – bylo to ve čtyřiadvacátém roce – napadl Barrandov.“ uvedl dále v rozhovoru. Území, které odpovídalo jeho požadavkům byla nepřístupná náhorní plošina nad Vltavou bez jakékoli zástavby. \nDo realizace se Václav Havel pustil společně se svým bratrem Milošem Havlem. Nejdříve skoupil pozemky, které měly celkem rozlohu 55 ha. Dále původní název oblasti Habrová, který se Havlovi nezdál dostatečně exkluzivní, byl pozměněn na Barrandov podle francouzského vědce Joachima Barranda. V roce 1927 byl schválen projekt na její výstavbu stavbu a byla zahájena stavba komunikace následně i stavba inženýrských sítí k jednotlivým parcelám, kterých bylo 200. Téhož roku zahájila činnost v té době nejmodernější restaurace v Československu Terasy, kterým byly později dodělány garáže a čerpací stanice. Pod skálou byl k areálu restaurace postaven i plavecký bazén s tribunami. Výstavba na jednotlivých parcelách na Barrandově byla ponechána vkusu majitelů, přesto si však Havel nechával právo k nahlédnutí a konzultaci finálních plánů s architektem Maxem Urbanem, hlavním projektantem.\n\nRoku 1930 byl nepřímo dán Pražským magistrátem podnět ke stavbě filmových ateliérů na Barrandově. Společnost AB skoupila cca 50 hektarů půdy nad zahradním městem a do konce roku 1931 byly už v Barrandovských ateliérech nafilmovány první záběry. V roce 1939 byly Barrandovské ateliéry zabaveny Němci a byly zde natáčeny propagandistické filmy. Po 2. světové válce byly ateliéry znárodněny a po roce 1989 zprivatizovány. Dnes jsou ve vlastnictví holdingu AB Barrandov.\n\nV 80. letech bylo postaveno nové panelové sídliště v blízkosti filmových ateliérů. Sídliště bylo postaveno podle projektu G. Čelechovského západně od původní zástavby Barrandova. Realizace stavby proběhla v letech 1981-1986. Kapacita bytových domů činí 8489 bytů pro 29700 lidí. Sídliště je od původního Barrandova odděleno čtyřproudovou komunikací K Barrandovu, která navazuje na Barrandovský most. \nNa sídlišti bylo od 90. let postaveno ještě několik, již nepanelových bytových domů. Dále zde byl postaven parkovací dům a krytý a venkovní bazén. Na sídlišti se nachází několik supermarketů, obchodů a 2 základní školy.\nV roce 2003 byla na Barrandovské sídliště postavena tramvajová trať vedoucí sem z Hlubočep. Zajímavé je i Chaplinovo náměstí s plastikou herce, jejímž autorem je český sochař Vladimír Preclík. Další zajímavou plastikou je Pegas sochaře Michala Gabriela, který je umístěn před Základní školou V Remízku.\n\nPůvodní dopravní propojení k Barrandovu vedlo blízkým Prokopským údolím a serpentinou Barrandovská. V 80. letech byla vybudována tzv. výstupní barrandovská estakáda, kapacitní místní komunikace, která nese název K Barrandovu a navazuje na Barrandovský most. Ta odděluje filmařskou a vilovou část Barrandova od sídlištní. Po výpadovce z okruhu přijížděla v minulosti směrem k Vltavě tranzitní doprava z celé republiky, a silnice byla součástí mezinárodních silnic E48 a E50 a často bývala zahlcena. V září roku 2010 Barrandovu významně ulehčil Pražský okruh, který tak tranzitní dopravu odvedl mimo Barrandov.\n\nVýstavbou tramvajové trati z Hlubočep byla v roce 2003 zajištěna spolehlivější hromadná veřejná doprava.\n\nMístní obsluhu starého Barrandova zajišťuje několik autobusových linek jedoucích ze Smíchova. Z Barrandova pak linky (zčásti tytéž) pokračují směrem do Slivence, Holyně, Jihozápadního Města, Řeporyjí a Radotína (včetně noční autobusové linky).\n\nV oblasti „starého“ Barrandova probíhá výstavba nových bytů s výhledem na vltavské údolí. Developerské projekty jsou plánovány i na západním okraji sídliště Barrandov. Na místě bývalého Misijního střediska Barrandov by mělo do konce roku 2020 vyrůst Komunitní centrum Barrandov s kostelem Krista Spasitele.\n\nNa Barrandově se nacházejí dvě základní školy - na Chaplinově náměstí a V Remízku, několik školek, jesle a několik dětských hřišť.\n\nNa Barrandově se u základní školy V Remízku nachází pobočka Městské knihovny a základní umělecká škola, na sídlišti je také taneční studio.\n\nNa jihozápadním konci sídliště byl postaven aquapark a jsou zde též dvě nafukovací haly.\n\nJe zde lékařské středisko - Poliklinika Barrandov, dvě lékárny a zubařská ordinace.\n\nNa Barrandově se nachází pošta, banky, 3 velké obchody (Billa, Albert, Lidl), 1 masna, 1 drogerie,cukrárna, 2 květinářství, několik kadeřnictví, masér, 2 benzínové pumpy,2 papírnictví, domácí potřeby, zverimex, veterinární kliniky, videopůjčovna, dárkový obchod, PC obchod, delikatesy, obchod s dekoracemi, ruské potraviny, zvířecí kadeřnictví, restaurace, pizzerie, realitní kanceláře, herna, sportbar, čínské bistro, čistírna oděvů, tabák, trafika, rybářské potřeby, domácí spotřebiče, solárium s mani/pedikúrou a kosmetikou a údržbářské potřeby.\n\n\n\n"}
{"id": "22643", "url": "https://cs.wikipedia.org/wiki?curid=22643", "title": "Opozice (astronomie)", "text": "Opozice (astronomie)\n\nOpozice je označení vzájemné polohy (aspekt) dvou planet (příp. jiných těles), při které jsou od sebe na svých oběžných drahách úhlově vzdáleny 180 stupňů, jsou tedy na opačných stranách oblohy.\n\nPokud je planeta (asteroid nebo kometa) v opozici, znamená to, že je v opozici vůči Slunci při pohledu ze Země. Je to nejvhodnější doba k pozorování neboť:\n\nMěsíc je v opozici při úplňku. Pokud je v úplné opozici, nastává zatmění Měsíce.\n\n"}
{"id": "22644", "url": "https://cs.wikipedia.org/wiki?curid=22644", "title": "BAR 006", "text": "BAR 006\n\nB.A.R 006 byl šestým vozem formule 1 týmu Lucky Strike Bar Honda, který se účastnil mistrovství světa v roce 2004.\n\n\nPáté místo v poháru konstruktéru v roce 2003 s typem 005, hnalo konstruktéry do vývoje nového vozu s cílem umístit se mez prvními třemi. Největší vývoj prodělala převodovka, celá z karbonových kompozitů s lehčími převodovými poměry. Motor i celé šasi je nepatrně kratší. Šasi je tužší a má nižší těžiště. Aerodynamické prvky byly optimalizovány na základě výsledku z předešlého roku a tvrdé práce v aerodynamickém tunelu. Změnou je také přechod k pneumatikám Michelin což si vyžádalo velké množství testu, kde se najelo přes 10 000 km a spotřebovalo se na 1000 pneumatik. B.A.R 006 byl příjemným překvapením sezóny a spolu s vozy Renault byl nejvážnějším soupeřem Ferrari. B.A.R skončil v poháru konstruktéru na 2 místě a v šampionátu jezdců díky výkonům Jensona Buttona na 3 místě.\n\n\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "22645", "url": "https://cs.wikipedia.org/wiki?curid=22645", "title": "Hypertenze", "text": "Hypertenze\n\nArteriální hypertenze, často jen hypertenze, hypertonus nebo zvýšený krevní tlak, je onemocnění, při kterém je chronicky zvýšený tlak krve v cévním řečišti. Ten má přímý vztah k rozvoji mrtvice a ischemické choroby srdeční, která vede ke vzniku infarktu myokardu. Tyto choroby postihující oběhovou soustavu patří k nejčastějším příčinám úmrtí v průmyslových zemích. Arteriální hypertenzi tak lze považovat za jedno z civilizačních onemocnění, její výskyt stoupá úměrně s dosaženým stupněm civilizačního vývoje společnosti. V Česku v roce 2004 ze všech úmrtí připadalo na choroby kardiovaskulární soustavy 51,4 %.\n\nTlak v cévním řečišti a v jednotlivých srdečních oddílech je závislý na síle srdečních stahů, rezistenci (odporu) cévního řečiště a aktuálním krevním volumu (objemu). Pokud je krevní tlak dlouhodobě (choronicky) zvýšený, vede to postupně k poškození cév a následným nemocem, které mohou postihnout celý organismus (hluboká žilní trombosa, infarkt myokardu, plicní embolie). Krevní tlak se vyjadřuje ve dvou hodnotách. Jako optimální se uvádí tlak 120 na 80 mm rtuťového sloupce. První hodnota odpovídá systolickému tlaku (tlak, který odpovídá fázi srdečního stahu), což je nejvyšší tlak jaký je srdce schopno při svém stahu vytvořit. Druhý tlak odpovídá diastolickému tlaku, což je nejnižší tlak v srdci a odpovídá době plnění srdce krví. Krevní tlak se ovšem mění v závislosti na věku, což je způsobenu pružností arteriální stěny. Starší jedinci mají zhoršenou elasticitu cévní stěny a ta proto hůře vstřebává sílu tlakové vlny krve, která na ni působí při systole, což se projeví zvýšením systolického tlaku krve. Hodnoty tlaku 140/90 mmHg jsou i tak považovány za hraniční. V listopadu roku 2017 vydaly americké The American College of Cardiology (ACC) a the American Heart Association (AHA) nové doporučené postupy, kde je hranice hypertenze snížena na 130/80, zatím však tato změna nebyla obecně akceptována a uvedena do praxe.\n\nOnemocnění arteriální hypertenzí se v průmyslových zemích od 80 let konstantně zvyšuje. V západních průmyslových zemích žije přibližně každý druhý dospělý s krevním tlakem vyšším než 140/90 mm Hg. Ve věkové skupině mezi 25 a 29 lety jet krevní tlak u přibližně každé desáté ženy a přibližně každého čtvrtého muže zvýšený. Se stoupajícím věkem se zvyšuje i počet lidí trpících hypertenzí. V populaci nad 60 let má normální krevní tlak přibližně každý čtvrtý. V Německu je nejvyšší prevalence pro hypertenzi v Evropě a úmrtnost (mortalita) na cévní mozkovou příhodu stojí na předních místech v Evropě. Hypertenze je jedna z nejčastějších případů v praxi praktických lékařů.\n\nJeden z důležitých faktorů podporujících hypertenzi může být stres z pracovního zatížení. Mezi pracujícími ve věku 44 let mělo jen 35 % normální tlak a ze skupiny pacientů s hypertenzí léčených antihypertenzivy mělo jen 7,5 % normální krevní tlak. To ukázaly měření, které byly prováděny během pracovního výkonu, po dobu 5 let. Optimální cílové hodnoty krevního tlaku nejsou v Německu často dosaženy: maximálně každý pátý hypertonik v Německu má tlak pod 140/90 nebo při zvýšeném riziku (např. diabetu) pod 130/80 mmHg. Z 20 milionů lidí trpících v Německu hypertenzí je pouze 10 % mužů a 21 % žen správně léčeno. Přibližně 75 % diabetiků s hypertenzí je léčeno, ale jen 7,5 % dosahuje cílových hodnot 130/80 mmHg.\n\nV Rakousku považují toto onemocnění za vážnou hrozbu, avšak jen cca 50 % zná hodnoty svého krevního tlaku – na rozdíl od USA, kde 70 % dotázaných tyto hodnoty zná. V Rakousku je známo přibližně 1 milion hypertoniků, z čehož vyplývá, že další 1 milion o své nemoci neví. Krom toho se v Rakousku léčí jen cca 30 % pacientů s hypertenzí. Z těchto je jen 10 % nastaveno tak, že se u nich dá hovořit o uspokojivých výsledcích, ačkoli si 55% ošetřujících lékařů myslí, že pacienti jsou nastaveni dobře.\n\nHypertenze probíhá většinou bez příznaků nebo způsobuje při masivním vzestupu tlaku často nespecifické potíže jako bolesti hlavy, závratě, epistaxi (krvácení z nosu) nebo únavu. Při masivně zvýšeném tlaku můžeme pozorovat námahovou dušnost (dyspnoe), anginu pectoris, nevolnost, poruchy vidění. Pokud není hypertenze stanovena kontrolním měřením, projeví se často až při vzniku pozdních příznaků (komplikací).\n\nRizikovými faktory pro její vznik jsou obezita, vysoký věk, nevhodný životní styl (např. nevhodné složení stravy, stres, kouření), svou roli ovšem hrají i dědičné předpoklady ke vzniku tohoto onemocnění. Příčinou může být také jiné onemocnění, např. ledvin (viz renální hypertenze), žláz s vnitřní sekrecí nebo oběhové soustavy – v takovém případě mluvíme o tzv. sekundární arteriální hypertenzi.\n\nRozlišujeme primární a sekundární arteriální hypertenzi. Z toho vyplývá, že hypertenze může být následkem jiného onemocnění (sekundární) nebo samostatná choroba (primární). Samostatným onemocněním s odlišnými příčinami, projevy a následky je plicní hypertenze - hypertenze v plicním oběhu, dále portální hypertenze nebo renální hypertenze.\n\nNeléčený vysoký krevní tlak koreluje s vývojem dalších onemocnění oběhové soustavy (ateroskleróza, cévní mozkové příhody, ischemická choroba srdeční, další choroby související s poškozením cévní stěny, choroby způsobené zhoršením orgánového prokrvení).\n\nSekundární hypertenze je onemocnění, jehož příčinou je jiné základní onemocnění. To je případ 5-15 % všech hypertenzních pacientů. Kromě zde popsaných, přičítáme k formám hypertenze i přechodné formy způsobené medikamenty, onemocněním nebo těhotenstvím. Minimálně teoreticky jsou všechny tyto formy kausálně léčitelné vyléčením základní choroby.\n\nAkutní nebo chronické zánětlivé onemocnění ledvin nebo v oblasti ledvin, cysty, nádory nebo cevní změny na arteria renalis nebo ostatních cévách ledvin (stenoza renálních artérií).\n\nRůzné onemocnění jako například Connův syndrom (klasická nebo normokalemická forma), feochromocytom, adrenogenitální syndrom nebo akromegalie mohou narušit hormonální rovnováhu a následně vést k arteriální hypertenzi.\n\nVrozené vývojové vady srdce a velkých cév. U stenózy isthmu aorty dochází k zúžení aorty v jejím oblouku a nárůstu tlaku a srdeční práce nutné k překonání této překážky.\n\n85-95 % pacientů je diagnostikováno jako primární hypertonici (bez dalšího onemocnění, které by způsobovalo hypertenzi) a musí být dlouhodobě nebo doživotně léčeni prostředky snižujícími krevní tlak. Příčina hypertenze u těchto pacientů je multifaktoriální (má více příčin) a není detailně objasněna. Proto je primární hypertenze konečná diagnosa až po vyloučení všech jiných okolností a onemocnění, které by ji mohly způsobovat.\n\nHypertenze se podle stupně poškození cév, očí, srdce, ledvin atd. podle doporučení WHO dělí na tři stupně:\n\nHypertenze je rizikový faktor pro vývoj arteriosklerosy. K hypertenzi se přidává jako rizikový faktor ještě obezita a další rizikové faktory jako jsou diabetes mellitus (cukrovka) nebo poruchy metabolismu tuků (zvýšený cholesterol, LDL a snížený HDL) což představuje výrazně zvýšené riziko pro vznik vážných onemocnění kardiovaskulárního systému.\n\nDle údajů německé ligy pro hypertenzi je 45 % úmrtí u mužů a 50 % u žen způsobeno nemocemi srdce a oběhového systému, které stojí ruku v ruce s arteriální hypertenzí, jako například ischemická choroba srdeční, infarkt myokardu, srdeční selhání, selhání ledvin, cévní mozková příhoda a ischemická choroba tepen.\n\nIncidence ischemické choroby srdeční závisí lineárně na hodnotách krevního tlaku; stoupá od 10/10000 osob a rok (u normotenzních) až na 60/10000 osob a rok (se systolickým tlakem nad 180mmHg). Protože pacientů s lehce nebo středně zvýšeným tlakem je více než osob s extrémně vysokým tlakem, je nejvíce případů právě u osob se středně nebo lehce zvýšeným tlakem. To také znamená, že právě tito lidé jen s mírně zvýšeným tlakem musí být diagnostikováni a léčeni, aby se snížily počty úmrtí na toto onemocnění.\nHypertenze je po kouření cigaret druhým nejdůležitějším a zároveň nejčastějším rizikovým faktorem pro vznik kardiovaskulárního onemocnění. V dnešní době každé druhé úmrtí v Německu a Rakousku je způsobeno kardiovaskulárními chorobami. Jen 16000 Rakušanů zemře ročně na infarkt myokardu.\n\nVysoký krevní tlak může způsobit i změny v kapilární síti oka, takže dochází ke stavu nazývaném fundus hypertonikus nebo při dlouhodobém působení a hypertenzních krizích může dojít až k hypertenzní retinopatii. Mimo to jsou poškozovány i ledviny což postupně vede k poruše jejich funkce.\n\nHypertenzní krize je náhle vzniklá dysegulace krevního tlaku v systémovém oběhu s hodnotami tlaku vyššími než 230/130 mmHg. Tato krize bývá většinou provázena příznaky jako bolest hlavy, nevolnost, zvracení, někdy i křečemi a je zvýšené riziku vzniku akutního krvácení do mozku nebo selhání srdeční činnosti. Tento stav vyžaduje urgentní nemocniční léčbu.\n\nDiagnostika zahrnuje opakované měření krevního tlaku, pátrání po příčinách vzniku(viz sekundární hypertenze) a poškození jiných orgánů.\n\nMěření krevního tlaku se nejčastěji provádí nekrvavou cestou pomocí metody, kterou zavedl Riva-Rocci. Měří se pomocí manžety připevněné k paži. Manžeta by měla být u dospělých 12cm široká u obézních jedinců i větší. Původní metoda spočívala v napumpování manžety a sledování výšky slupce rtuti v tonometru, při tom lékař palpoval puls na pacientově ruce distálně od manžety (dole od manžety). Dnes už se takto měří jen ve výjimečných případech. Tato metoda byla modifikována Krotkovem, který pulz nehmatal, ale poslouchal zvuky pulsové vlny stetoskopem. Tato metoda se používá dodnes.\n\nKrevní tlak se proto uvádí v milimetrech rtuťového sloupce nebo torrech (mmHg, torr). Nejpřesnější metodou měření krevního tlaku je dnes měření krvavou cestou katetry zaváděnými přímo do arteriálního nebo žilního řečiště pacienta a umožňují přesné měření tlaku na různých místech v pacientově těle, např. v plicích nebo jednotlivých srdečních oddílech. Takovéto měření se používá v některých případech na jednotkách resuscitační péče nebo při složitých operacích na srdci, plicích nebo při neurochirurgických zákrocích.\n\nFenomén, při němž lidé s jinak normálním krevním tlakem, při měření tlaku lékařem mají opakovaně zvýšené hodnoty krevního tlaku se často označuje jako „syndrom bílého pláště“. Při těchto stavech musí být krevní tlak sledován domácím měřením krevního tlaku pacientem osobně nebo 24hodinovým měřením tlaku. Hypertenzní spičky při námaze je možno také odhalit zátěžovou ergometrií.\n\nVedle anamnézy a fyzikálního vyšetření, které patří v praxi lékaře k nejdůležitějším, se dále používá laboratorní diagnostika pro vyšetření krve a moči, EKG, echokardiografie a oftalmoskopie a řada dalších vyšetření, které slouží ke stanovení příčiny hypertenze a stupně poškození dalších orgánů.\n\nSnížení horní hodnoty tlaku o průměrně 12 mmHg po dobu 10 let se předejde u 11 léčených pacientů jednomu smrtelnému případů (Number needed to treat, NNT). Hypertenze může být léčena změnou životního stylu (více pohybu, méně stresu, zanechání kouření), změnou stravy (méně soli, méně živočišných tuků, dostatek vlákniny…) nebo léky na snížení krevního tlaku - antihypertenzivy.\n\nZměna životního stylu hraje hlavní roli při terapii hypertenze. Mělo by to být první opatření před nasazením medikamentózní léčby, ale měli by se tak chovat i pacienti, kteří jsou již pro hypertenzi léčeni medikamentózně. Faktory, které mohou snížit krevní tlak a riziko vzniku kardiovaskulárních onemocnění jsou:\n\nPokud má pacient krom hypertenze ještě další onemocnění např. diabetes mellitus nebo poškození kardiovaskulárního systému a orgánové změny způsobené hypertenzí, nemělo by se s léčbou otálet. To samé platí pokud i přes změnu životního stylu nedošlo k úpravě hypertenze.\n\nTerapie u jednotlivých pacientů se mění v závislosti na rizikových faktorech. U zdravého nekuřáka může být hypertenze medikamentózně léčena např. až od hodnot 160mmHg (guideline des Deutschen hochdruck liga), na rozdíl do diabetika kuřáka, u kterého se začíná s medikamentózní terapií už při hodnotách nad 130mmHg. Stejně rozdílné jsou i cílové hodnoty tlaků, kterých chceme terapií dosáhnout. Obézní pacient s ischemickou chorobou srdeční by se měl držet v hodnotách pod 130/80mm Hg, zdravý jedinec může být medikamentózně nastaven na 140/85mmHg.\n\nPro terapii medikamenty se používají léky označované jako antihypertenziva:\n\nVolba léku závisí na věku pacienta, přidružených onemocněních a jiné pacientově medikaci. Existují doporučení pro volbu terapie pro jednotlivé skupiny pacientů.\n\nPři nastavení terapie je třeba pečlivě vybrat preparát a odpovídající dávku na kterou pacient dobře reaguje a nevykazuje žádné vedlejší účinky.\n\nLékem volby pro monoterapii jsou ACE inhibitory, diuretika, betablokátory, AT1 antagonisté… Pokud do tří měsíců nedojde ke zlepšení můžeme přejít k dvojkombinaci.\n\nTento způsob terapie využívá vzájemné potenciace některých skupin léků. Např. Diuretikum + betablokátor nebo ACE inhibitor nebo AT1 antagonista.\n\nPři neúspěchu terapie kombinací dvou léků se přistupuje k trojkombinaci.\n\nJe definována jako hypertenze i přes léčbu troj- nebo i kombinací více léčiv snižujících tlak, z nichž je alespoňjedno diuretikum. U přibližně 20-30 % hypertoniků je známa rezistence na terapii, především ve vysokém věku a u obézních. Často je příčinou rezistence jiné přidružené onemocnění, nejčastěji hyperaldosteronismus nebo feochromocytom, syndrom spánkové apnoe, chronické onemocnění ledvin, stenóza renální arterie. Proto by u každého pacienta rezistentního na terapii měl být stanoven kvocient aldosteron/renin a vyloučen hyperaldosteronismus i přesto, že hladina Kalia v krevním séru bude normální. Při podávání Spironolaktonu v nízkých dávkách (25mg/d) nebo amiloridu k standardní terapii se ve většině případů podaří dosáhnout snížení tlaku nezávisle na hodnotě kvocientu aldosteron/renin. Riziko vzniku hyperkalemie je malé, ale přesto se doporučují hodnoty sérového kalia kontrolovat, zejména u pacientů s chronickým onemocněním ledvin, diabetem, starých pacientů nebo při současném podávání ACE inhibitorů nebo AT1 antagonistů.\n\n\n"}
{"id": "22646", "url": "https://cs.wikipedia.org/wiki?curid=22646", "title": "Sahara", "text": "Sahara\n\nSahara je poušť v Africe. S rozlohou 9 269 000 km² je největší pouští světa (podle některých zdrojů jsou za poušť označovány i polární pustiny Antarktidy a Arktidy, pak by byla Sahara rozlohou až třetí v pořadí). Zaujímá téměř stejnou plochu jako Čína nebo USA. Rozkládá se od severoafrického pobřeží Atlantského oceánu až k pobřeží Rudého moře na území 10 států (Egypt, Libye, Alžírsko, Tunisko, Maroko, Mauritánie, Niger, Čad, Mali a Súdán). Plocha, kterou Sahara zaujímá, má zhruba tvar lichoběžníku o délce 4500–5500 km ve směru západ–východ a šířce 1500–2000 km od severu k jihu.\n\nV arabštině znamená „poušť“.\n\nNa severu Sahara zasahuje až k úpatí pohoří Atlas, v Libyi a Egyptě až k pobřeží Středozemního moře. Na jihu v oblasti tzv. Sahelu přechází poušť do pásma stepí a savan. Jižní hranici tvoří přibližně linie vedoucí od západu k východu přes tok řeky Senegal, střední tok Nigeru, Čadské jezero, oblast súdánského Dárfúru a soutok Nilu s Atbarou.\n\nPovrch Sahary tvoří převážně kamenitá poušť: skalnatá (hamada), oblázková či štěrková (reg) nebo hlinitá (sebh). Menší část zabírají pouště písečné (ergy). Na severu se rozkládají na plošinách s nadmořskou výškou do 500 m, dále na jih se podél libyjského pobřeží plošina zvedá až o 796 m a pokračuje dále jako písečná a kamenitá planina. V centrálních oblastech Sahary se nachází několik pohoří sopečného původu, jejichž vrcholy přesahují tři tisíce metrů, např. Ahaggar, Tassili nebo Tibesti. Nejvyšším vrcholem je neaktivní vulkán Emi Koussi (3415 m n. m.). Vodní zdroje těchto oblastí kolem sebe soustřeďují většinu saharských oáz.\n\nNa řadě míst, zejména v horských a podhorských oblastech, jsou četná koryta pouštních vádí. Východní část protíná od jihu k severu řeka Nil, na jihu zasahuje do pouště svým severním obloukem řeka Niger. V bezodtokých oblastech na severu se vyskytují slaná jezera, tzv. šoty. Mezi nejvýznamnější patří Šot Djerid a Šot Melrhir.\n\nKlima, jehož ráz v mnoha ohledech podobný, je navzdory očekáváním rozmanité díky rozsáhlosti Sahary. Pro pouštní oblasti jsou typické velmi nízké srážky – na některých místech (např. v Asuánu) nemusí pršet několik let. V průměru úhrn srážek za rok není vyšší než 100 mm. Pokud již srážky přijdou, pak rychle a mají formu průtrže, která může způsobit povodeň. Průměrná letní teplota je obecně vysoká, v průběhu dne šplhá k 50 °C ve stínu. Obecně za nejteplejší lze označit oblast mezi 13° až 25° rovnoběžkou. Města v této oblasti (např. Asuán, Niamey, Bamako, Chartúm, Džíbútí) mají roční průměrnou teplotu okolo 30 °C a patří k nejteplejším místům planety.\n\nNa rozdíl od zmíněné oblasti, kde nejnižší zimní teplota neklesá pod 10 °C, v severnější části Sahary jsou zimy mnohem chladnější, v noci může teplota klesnout i pod bod mrazu a průměrná roční teplota se pohybuje mezi 20 °C až 25 °C.\n\nPrůměrná letní teplota v téměř celé oblasti Sahary se pohybuje nad 30 °C, např. Asuán 35 °C, Džíbútí 36 °C, Dallol (sídlo v Etiopii) 39 °C, Adrar (Alžírsko) 38 °C, Tozeur (Tunisko) 31 °C, Port Sudan 35 °C.\n\nV jižní části Sahary pokračuje proces desertifikace, tedy degradace stepí a savan v poušť nebo zasypávání míst s vegetací saharským pískem. Dezertifikace je důsledkem nadměrného spásání vegetace dobytkem a zvěří, kácení zeleně a dalších vlivů včetně klimatických. Od konce 20. století se státy oblasti Sahelu ve spolupráci s OSN snaží o zastavení nebo alespoň o zpomalení tohoto procesu.\n\nPodle výzkumů archeologů a paleontologů bylo ještě před 5000–7000 lety území dnešní Sahary poměrně úrodnou oblastí, vhodnou pro pěstování plodin a pastevectví. Od 7. století pronikají do oblasti Sahary Arabové a šíří zde islám, který výrazně ovlivnil původní etnika a jejich kulturu.\n\nDíky precesnímu cyklu dlouhému 25 800 let by se vlhké monzunové období mělo za 15 000 let na Saharu opět vrátit.\n\nObyvatelstvo tvoří několik etnických skupin. Mezi nejvýznamnější patří především Tuaregové, Berbeři, Arabové a v hodně menší míře i některé černošské kmeny. Mezi nejhustěji obydlené oblasti patří pobřeží Středozemního moře a oblast dolního toku Nilu. Severní pobřeží je poseto památkami z období Římské říše.\n\nHospodářský život vnitřní části Sahary je soustředěn do řady oáz s artézskými studnami. Pěstuje se zde např. datlová palma, zelenina a obilniny. Rozšířen je chov velbloudů. Celá oblast je významným nalezištěm ropy, zemního plynu, uhlí, železné rudy a dalších nerostných surovin.\n\n\nZdomácnělými zvířaty jsou velbloudi jednohrbí (dromedáři) a kozy. Díky svým kvalitám (trpělivosti, výdrži a rychlosti) jsou velbloudi oblíbeným dopravním prostředkem nomádů. Jsou chováni jako jezdecká zvířata, nosiči nákladů i pro maso a kvalitní vlnu.\n\n"}
{"id": "22647", "url": "https://cs.wikipedia.org/wiki?curid=22647", "title": "Karmel", "text": "Karmel\n\nPojem Karmel může označovat:\n"}
{"id": "22648", "url": "https://cs.wikipedia.org/wiki?curid=22648", "title": "Karmel (pohoří)", "text": "Karmel (pohoří)\n\nKarmel, též Karmelské hory (heb. כרמל \"Karmel\", odvozeno od \"kerem-el\", \"Boží vinice\"; arabsky جبل الكرمل \"džabal al-Karmal\"), je pohoří a národní park v severním Izraeli.\n\nZvedá se v délce 23 km a šířce 10 km do výšky 546 metrů nad mořem. Na západě je pohoří ohraničeno úzkým pásem pobřežní nížiny podél Středozemního moře. Na jihu je pozvolný přechod do pahorkatiny Ramat Menaše, na východě a severovýchodě klesají svahy Karmelu do Jizre'elského údolí a Zebulunského údolí. Na severu vybíhá Karmel do linie pobřeží a vytváří Haifský záliv. Celá oblast byla prohlášena národním parkem.\n\nNejvyšším bodem pohoří je vrch Rom Karmel (546 m n. m.). Dalšími výraznými vrcholy jsou sousední Har Alon a Har Ela. Jižně od nich se nalézají hory Har Arkan a Har Šokef. Nejblíže k Haifě stojí Har Tlali. V západní části pohoří jsou to Har Oren, Reches Mitla. V jižní Keren ha-Karmel, Har Mehalel a Har Sumak. V jihozápadní části vynikají kopce Giv'at Šana, Giv'at Šluchit, Giv'ot Tlimon a Giv'at Eden a v nejzazší jihozápadní sekci výšina Ramat ha-Nadiv s vrchem Chotem ha-Karmel a skalním stupněm Cukej Chotem. Na východním okraji Karmelu stojí kopec Micpe Chusejfa.\n\nPohoří člení četná boční údolí se sezónními toky (vádí). Výškový rozdíl mezi dnem údolí a vrcholky Karmelu představuje často několik set metrů. Výrazná modelace terénu pohoří se projevuje i na centrálních částech velkoměsta Haifa, které pokrývá severní část Karmelu.\n\nK západu, tedy k Středozemnímu moři, směřují vádí Nachal Šikmona, Nachal Alija, Nachal Lotem, Nachal Amik, Nachal Sijach, Nachal Ezov, Nachal Achuza, Nachal Amiram, Nachal Ovadja (s přítokem Nachal Tira), Nachal Galim (s přítoky Nachal Neder, Nachal Oranit, Nachal Kelach a Nachal Durim), Nachal Megadim (s přítoky Nachal Mitla a Nachal Sfunim), Nachal Oren (s přítoky Nachal Nec, Nachal Chejk, Nachal Alon, Nachal Rakit, Nachal Duchan a Nachal Bustan), Nachal Hod (a jeho přítok Nachal Chanilon), Nachal Me'arot (a jeho přítok Nachal Charuvim), Nachal Maharal a Nachal Šimri. Sklon pohoří je pozvolnější a proto i vodní systém rozvinutější. V západní části, při Nachal Me'arot a Nachal Maharal, se rozkládá menší sníženina, údolí Emek Maharal, enkláva rovinaté zemědělské krajiny uprostřed lesnatých kopců.\n\nNa jihozápadním okraji Karmelu je to hlavně vádí Nachal Dalija (s přítoky Nachal Tlimon, Nachal Zichrona), které odvodňuje i podstatnou část jižního okraje pohoří (přítoky Nachal Tut, Nachal Elkana). Dále vádí Nachal Kevara, Nachal Timsach a v nejzazším výběžku pohoří Nachal Chotem, které již spadá do povodí Nachal Taninim.\n\nNa východní a severovýchodní stranu pohoří směřují vádí Nachal Jokne'am (s přítokem Nachal Rakefet), Nachal Elroj, Nachal Chusejfa, Nachal Jagur (s přítokem Nachal Sevach), Nachal Ma'apilim, Nachal Nešer (a jeho přítok Nachal Katija), Nachal Ben Dor, Nachal Giborim (s přítoky Nachal Vardija, Nachal Tan, Nachal Even). Sklon pohoří do Jizre'elského a Zebulunského údolí je strmý a vodní systém tudíž méně rozvinutý. Většina výše uvedených toků patří do povodí řeky Kišon.\n\nPohoří je poměrně řídce osídleno. Zejména v západní části, kde se nachází jen několik sídel venkovského typu. Vrcholová partie Karmelu je ovšem obsazena dvěma lidnatými sídly, městy Dalijat al-Karmel a Isfija. Stejně tak je hustě osídlen i severní okraj pohoří, kam se nasouvá zástavba Haify.\n\nVelkou část vrcholových partií pohoří i jeho svahů pokrývá rozsáhlý lesní komplex nazývaný Les Karmel (heb. יערות הכרמל, \"Ja'arot ha-Karmel\", doslova \"Lesy Karmel\"). Vysadil ho od 20. století Židovský národní fond. Dosahuje plochy cca 30 000 dunamů (30 kilometrů čtverečních) a jde tak o jednu z největších lesních ploch v zemi. Ve skladbě stromů převažují duby a borovice. Na rozdíl od mnoha jiných lesnatých okrsků v Izraeli se tu ale dochovaly i enklávy původního lesa, tedy přirozené biotopy borovicových porostů, které se svou mohutností liší od umělé novodobé výsadby, obzvlášť poblíž města Isfija.\n\nZalesňovací práce tu započaly již za mandátní Palestiny ve 20. a 30. letech 20. století. Zintenzivnily pak po vzniku státu Izrael, tedy po roce 1948. Většina z těchto lesů je turisticky přístupná.\n\n2. prosince 2010 vypukl v lesích v pohoří Karmel rozsáhlý požár, jehož sílu znásobilo dlouhodobé sucho a silný vítr. Rozšířil se proto na plochu několika kilometrů čtverečních v prostoru mezi jižním okrajem Haify, městem Isfija a vesnicí Bejt Oren. V této oblasti muselo dojít k evakuaci osob, včetně chovanců a personálů věznice Damon. Při evakuaci nápravného zařízení oheň pohltil autobus převážející personál. Zemřelo 41 lidí. Kromě lidí z vězeňské správy byli mezi mrtvými policisté i civilisté. Izrael požádal ještě téhož dne o zahraniční pomoc. Oheň se do večera nepodařilo lokalizovat a 3. prosince 2010 již plocha zasažená přírodní katastrofou přesahovala 20 kilometrů čtverečních. Evakuována byla část Haify i města Tirat Karmel. Vesnice Bejt Oren byla ohněm zničena. Událost byla označena za největší lesní požár v dějinách státu Izrael.\n\nV biblických dějinách je pohoří Karmel místem střetu proroka Eliáše s Baalovými a Aštertinými proroky, v němž se tento prorok staví na stranu boha Izraele, Hospodina (JHVH). Ve Starém zákoně je pak pohoří Karmel pro svou přírodní nádheru symbolem krásy a příchodu posledních časů Božího požehnání a obnoveného království.\n\nOd názvu tohoto pohoří je odvozen také Řád bratří blahoslavené Panny Marie na hoře Karmel, zkráceně Řád karmelitánů, který se zde začal formovat někdy v průběhu 12. století.\n"}
{"id": "22649", "url": "https://cs.wikipedia.org/wiki?curid=22649", "title": "Magický prazdroj", "text": "Magický prazdroj\n\nMagický prazdroj (v originále slovní hříčka \"Sourcery\") je humoristická fantasy kniha Terryho Pratchetta, pátá ze série \"Zeměplocha\".\n\nNa Zeměploše má osmý syn osmého syna kouzelné schopnosti a stává se mágem (srov. \"Čaroprávnost\"). Jeden mág ale porušil slib celibátu a jeho osmý syn Peníz (v angličtině Coin) tak je mimořádně silným supermágem. Otci se podaří podvést Smrtě a skrýt se v jeho holi, z níž nadále ovlivňuje jeho život a snaží se dosáhnout světovlády. V tom proti němu stojí jen malá skupina hrdinů, zejména nedostudovaný mág Mrakoplaš (jeho první návrat po \"Lehkém fantastičnu\" a už bez Dvoukvítka) a kadeřnice Conina, dcera Barbara Cohena.\n\nTerry Pratchett prohlásil, že pokládá \"Magický prazdroj\" za knihu, kde začal mít skutečně vyzrálý autorský styl.\n\n"}
{"id": "22652", "url": "https://cs.wikipedia.org/wiki?curid=22652", "title": "Střezivojice", "text": "Střezivojice\n\nStřezivojice jsou vesnice ve Středočeském kraji, šest kilometrů jižně od města Dubá a patnáct kilometrů severně od okresního města Mělník. Střezivojice tvoří část obce Dobřeň; je zde evidováno 43 adres. PSČ je 277 21, pošta sídlí v Liběchově.\n\nPrvní písemná zmínka o vesnici pochází z roku 1402.\n\nVes byla pravděpodobně založena Berky z Dubé ve 14. století. Po zpustošení za třicetileté války osazena německým obyvatelstvem. Po odsunu Němců se díky rekreačnímu využití podařilo uchránit většinu stavení před zkázou.\n\nVýchodně od Střezivojic se nachází přírodní památka Špičák u Střezivojic – třináct metrů vysoká pískovcová skalní jehla prosycená železitými inkrustacemi, které vytvořily na jejím povrchu drobné misky, růžice, římsy a jiné formy. Do východní části katastrálního území zasahuje malá část přírodní rezervace Mokřady horní Liběchovky.\n\nVe vsi u silnice stojí památný strom Střezivojická lípa – lípa malolistá o obvodu kmene 390 cm.\n\nStřezivojice jsou v současnosti rekreační vsí se zachovanými ukázkami lidové architektury. Od roku 1995 je na ochranu roubených domů vyhlášena vesnická památková zóna.\n"}
{"id": "22653", "url": "https://cs.wikipedia.org/wiki?curid=22653", "title": "Ankara", "text": "Ankara\n\nAnkara je od roku 1923 hlavní město Turecka. Nachází se přímo uprostřed země a má 5,445 milionu obyvatel. (2017)\n\nNejstarší osídlení Ankary a jejího okolí patřilo Chattům v období doby bronzové. Kolem let 2000 př. n. l. až 1700 př. n. l. bylo toto osídlení absorbováno indoevropskými Chetity. Význam a velikost města výrazně vzrostly za vlády Frýgů od cca roku 1000 př. n. l., především po masové migraci obyvatelstva z hlavního města Frýgie Gordionu po zničujícím zemětřesení. Dle frýgijské tradice byl za zakladatele Ankary považován král Midas, avšak zeměpisec Pausaniás zmiňuje, že město bylo ve skutečnosti mnohem starší, což je v souladu s dnešními archeologickými poznatky.\n\nFrýgy vystřídali nejprvé Lýdové a poté Peršané, ačkoli frýgijský charakter venkovského obyvatelstva zůstal zachován. Perská vláda byla ukončena jejich porážkou vojskem Alexandra Velikého, který město obsadil v roce 333 př. n. l. Po Alexandrově smrti v Babylónu v roce 323 př. n. l. byla jeho říše rozdělena mezi jeho generály. Ankara připadla Antigonovi I. Monofthalmovi. Dalším důležitým mezníkem v rozvoji města nastal pod taktovkou pontských Řeků, kteří přišli kolem roku 300 př. n. l. a proměnili Ankaru v obchodní centrum pro výměnu zboží mezi černomořskými přístavy na severu, asyrskými, kyperskými a libanonskými na jihu a gruzínskými, arménskými a perskými na východu. V tomto období také město přijalo svůj název Ἄγκυρα (Ánkyra, starořecky znamenající kotva), které v lehce pozměněné formě zůstalo až doposud.\n\nV roce 278 př. n. l. obsadila střední Anatolii keltská skupina Galatů, kteří z Ankary udělali jedno ze svých hlavních kmenových center, středisko kmene Tektoságů. Město neslo název Ancyra. Samotný keltský element byl ve společnosti pravděpodobně velmi slabý, keltská válečnícká aristokracie vládnoucí nad frýgijsky mluvícími rolníky. Nicméně keltský jazyk se v Galacii uchytil na mnohá staletí. Na konci 4. století poznamenal svatý Jeroným, původem z Dalmácie, že jazyk používaný kolem Ankary je velmi podobný tomu používanému v oblasti severozápadně od Trevíru.\n\nAnkara byla v roce 25 př. n. l. dobyta císařem Augustem, začleněna do Římské říše. Římané zde postavili augusteum, na jehož zdech se dochovalo \"Monumentum Ancyranum\", oficiální záznam \"Res Gestae Divi Augusti\" (\"Činy božského Augusta\") vytesaný do mramoru chrámových zdí. Augustus se rozhodl učinit z Ancyry jedno ze tří hlavních administrativních středisek střední Anatolie a stanovil ji hlavním městem provincie Galacie. Během svého rozkvětu za dob římského panování obývalo město podle odhadů až 200 tisíc obyvatel. Vedla tudy také významná římská cesta na východ. V druhé polovině 3. století byla Ancyra napadena Góty přicházejícími ze západu a později také Araby. Následně bylo západní výspou Palmýrské říše cíasřovny Zenobie, která využila období slabosti a zmatků v Římské říši k územní expanzi. Město bylo reinkorporováno do říše císařem Aurelianem roku 272.\n\nV roce 303 se Ancyra stala cílem protikřesťanského pronásledování ze strany císařů Diocletiana a Galeria, kdy byl zatčen a popraven místní biskup Kliment a mnoho jeho souvěrců. Vymýcení křesťanství z města se však nepovedlo a již roku 314 se zde konal důležitý raněkřesťanský koncil, zabývající se rekonstrukcí církve po vlně pronásledování a otázkou tzv. „lapsi“, křesťanů, kteří se podvolili a konvertovali k uctívání římského pantheonu.\n\nPozději ji obsadili Turci a udělali z ní provinční město. Do vyhlášení republiky byla známa jen chovem angorských koček. Po jejím vyhlášení ale Mustafa Kemal řekl, že nepřítel nesmí zemi pokořit z lodí, takže zvolil Ankaru jako hlavní město ze strategického hlediska. To nastartovalo veliký růst města, Kemalovi zde postavili po jeho smrti na konci 30. let mauzoleum. Po válce, v 60. a 70. letech minulého století došlo k hospodářskému rozvoji města do dnešního stavu, byly vybudovány moderní kancelářské budovy, včetně Atakule - televizní věže.\n\nAsi nejvýznamnější památkou je zde historická pevnost ze 16. století. Dále je také velmi navštěvováno Atatürkovo mauzoleum a Etnografické muzeum. Na rozdíl od Istanbulu zde nejsou téměř žádné památníky osmanské vlády.\n\n\n"}
{"id": "22654", "url": "https://cs.wikipedia.org/wiki?curid=22654", "title": "Řád karmelitánů", "text": "Řád karmelitánů\n\nŘád bratří blahoslavené Panny Marie na hoře Karmel, zkráceně též řád karmelitánů, či jen \"karmelitáni\" (latinsky \"Ordo fratrum Beatæ Virginis Mariæ de monte Carmelo\", zkr. \"OCarm.\") je katolický řád založený ve 12. století poustevníky žijícími v ústraní v pohoří Karmel v dnešním Izraeli. Od názvu tohoto pohoří následně řád získal své jméno. Dnes má tento žebravý řád na celém světě asi dva tisíce členů.\n\nKarmelitánská tradice klade počátek řádu ke komunitě poustevníků, která měla navázat na školy proroků Starého zákona, avšak pro toto tvrzení neexistují dnes žádné historické dokumenty. Hora Karmel se však nejpozději ve 12. století stala útočištěm společenství řeholníků, kteří vědomě navazovali svým životem na příklad starozákonního Hospodinova proroka Elijáše, který na této hoře svedl významný „souboj“ s proroky boha Baala a bohyně Aštarte.\nRoku 1209 získali tito poustevníci pravidla od patriarchy Alberta Jeruzalémského. Tato \"formula vitae\" obsahuje šestnáct článků, které zdůrazňují poslušnost převorovi, stálost místa (klášter), vytrvalost v modlitbě, chudobu, zachovávání posvátného mlčení (silentium), abstinenci od masa a půst od Povýšení svatého Kříže (14. září do Velikonoc. Tuto původní řeholi pak schválil roku 1226 papež Honorius III.\n\nVzhledem k dějinným okolnostem (výsledek křížových výprav a napětí mezi Východem a Západem) karmelští řeholníci opustili roku 1238 Svatou zemi a usadili se na Kypru a Sicílii, později též v Anglii, jižní Francii. Jejich počet vzrostl natolik, že již roku 1245 se koná v anglickém Aylesfordu první generální kapitula řádu, která zvolila jako svého generálního představeného bl. Šimona Stocka. Ačkoli byl zvolen již jako osmdesátiletý, spravoval řád celých 20 let, během nichž se nadále řád rozvíjel.\n\nHnědý škapulíř, který podle řádové tradice jejímu prvnímu generálovi Šimonu Stockovi předala Panna Maria, symbolizuje příslib spásy pro křesťana, který jej nosí.\n\nV průběhu 14. a 15. století došlo k úpadku řádu, který si vyžádal reformu. Roku 1431 nebo 1432 papež Evžen IV. provedl několik zásahů do karmelitánské řehole a roku 1459 svěřil papež Pius II. do rozhodnutí generála také otázku přísnosti jednotlivých postů.\n\nGenerál Jan Soreth se pokoušel znovu obnovit původní asketismus, ale roku 1471 byl otráven. Ještě předtím, roku 1452 však založil ženskou větev řehole. Sixtus IV. založil roku 1476 třetí řád karmelitánů, který získal roku 1635 vlastní řeholi.\n\nV průběhu 16. století došlo k několika dočasným pokusům o reformu řádu, ale teprve v jeho 2. polovině se podařilo sv. Terezii od Ježíše společně se sv. Janem od Kříže navrátit k původní karmelitánské řeholi. Přesto však došlo k rozdělení uvnitř řádu – na ty, kdo se k reformě připojili (tzv. bosí karmelitáni), a na ty, kdo dál žili podle řehole Evžena IV. Dochází k definitivnímu rozdělení obou větví a od roku 1593 mají bosí karmelitáni svého vlastního generála.\n\nPrvní karmelitáni přišli do českých zemí roku 1347, když Karel IV. nechal v Praze na Novém Městě pro karmelitány položit základní kámen kostela Panny Marie Sněžné, kde vybudovali první karmelitánský (později františkánský) klášter. O několik let později byli karmelitáni uvedeni Karlem IV. také do Tachova. Zprvu čeští karmelitáni patřili do hornoněmecké provincie, roku 1411 však byli přičleněni do nově zřízené sasko-česko-polské provincie.\n\nJiž následujícího roku začalo pro karmelitány obtížné období – dav vedený Jeronýmem Pražským vtrhl do kostela Panny Marie Sněžné, rozmetal relikviáře a fyzicky napadl karmelitánského kazatele. Když se pak husitské bouře rozhořely naplno, karmelitáni se rozprchli a jejich pražský kostel byl vypleněn Janem Želivským. Po dvou desetiletích se karmelitáni do Prahy vrátili jen na velmi krátký čas. Ve druhé polovině patnáctého století byl založen karmelitánský klášter v Chyši.\n\nÚspěšný návrat do Prahy zažili karmelitáni až roku 1627, kdy jim císař Ferdinand II. předal kostel svatého Havla, rozvoj však nastal až po skončení třicetileté války, kdy si zde řád vybudoval nový klášter. Roku 1785 však byl klášter Josefem II. zrušen.\n\nPoslední příchod karmelitánů do českých zemí se odehrál roku 1908, kdy převzali farnost Kostelní Vydří, slibný vývoj však přerušila nacistická a komunistická diktatura. Teprve po roce 1989 se mohl karmelitánský řád v českých zemích opět začít rozvíjet. V současné době se karmelitánské konventy nacházejí v Kostelním Vydří, Praze (v městské části Liboc) a Olomouci. Roku 2008 tyto konventy čítaly 18 bratří, roku 2016 již jen 16. Karmelitáni provozují také Karmelitánské nakladatelství.\n\nOd roku 2004 do 30. května 2010 v Česku působil také řád karmelitek, jehož sestry bydlely od roku 2007 na faře ve Volfířově. Krom řádu karmelitek v Česku působí také několik ženských řeholních karmelitánských kongregací, např. Sestry karmelitky sv. Terezie z Florencie (karmel Edith Steinové).\n\nKarmelitánská spiritualita klade důraz především na kontemplaci, bratrské společenství a službu uprostřed lidu, přičemž všechny tyto složky jsou vzájemně propojeny – karmelitáni se snaží službou mezi lidmi předávat svou kontemplativní zkušenost Boha, která je rozvíjena v bratrském společenství. Karmelitáni čerpají svou inspiraci zejména z příkladu proroka Elijáše a Panny Marie a skládají slib poslušnosti, chudoby a čistoty.\n\n\n"}
{"id": "22662", "url": "https://cs.wikipedia.org/wiki?curid=22662", "title": "Čap", "text": "Čap\n\nČap (v některých mapách a dalších zdrojích označovaný též jako \"Čáp\", německy \"Tschapkeule\") je pískovcová vyvýšenina (387 m n.m.) se zbytky stejnojmenného skalního hradu v katastrálním území Zátyní (území města Dubá), asi 1,5 km severozápadně od osady Pavličky (část obce Tuhaň) a 4 km západně od města Dubá v jižní části okresu Česká Lípa. Čap leží v Chráněné krajinné oblasti Kokořínsko – Máchův kraj \n\nVrchol kopce tvoří 6 metrů vysoký skalní kyj ze železitého pískovce, čnící nad propastí. Tento pozoruhodný útvar bývá nazýván \"Čapská palice\". Nezalesněná skála na vrcholu poskytuje dobrý výhled na Dokeskou pahorkatinu a České středohoří.\nSamotný Čap je řazen do Polomených hor.\n\nJsou zde zachovány nepatrné zbytky skalního hrádku, založeného kolem roku 1400 Berky z Dubé. Zakladatelem byl zřejmě Jindřich Berka zvaný Jednooký, postavil ho pro jednoho ze svých tří synů. Čap byl v té době panstvím. V roce 1402 celý svůj majetek mezi ně podělil, Václav Berka dostal Čap, sídlo panství přenesl do nedalekého Zakšína. Už za rok jej Václav prodal i s okolními pozemky. V té době asi opuštěný hrad zanikl a i s okolím se stal později částí panství Berštejn.\n\nZ dřevěného hrádku se zachovala cisterna a sklepení vyhloubené do skal. Původní vzhled není znám. Kolem byl mohutný tesaný příkop. Na vrcholové plošině je viditelný vchod do zasypaných sklepů, cisterna dešťové vody ze střechy či vytesaná kruhová studna je na severní straně skály.\n\nČapská palice i s přilehlou pískovcovou plošinou se tyčí nad Velkým Čapským dolem, do něhož lze od někdejšího hradu sestoupit po \"Kamenných schodech\". Touto částí CHKO Kokořínsko - Máchův kraj prochází modře značená turistická cesta od jihu z Pavliček a rovněž i cyklotrasa č. 0058. Z Čapského dolu nahoru k Čapu od rozcestí míří krátká zeleně značená odbočka. Od rozcestí na východní straně Čapu vede žlutě značená spojovací cesta do Malého Čapského dolu. Nejbližší ves Pavličky je od Čapu vzdálena necelé 2 km, z autobusové zastávky \"Tuhaň, Pavličky\" je možné spojení po silnici č. 260 do Dubé.\n\n\n"}
{"id": "22664", "url": "https://cs.wikipedia.org/wiki?curid=22664", "title": "Řád bosých karmelitánů", "text": "Řád bosých karmelitánů\n\nŘád bosých karmelitánů či bosí karmelitáni (latinsky Ordo Carmelitarum discalceatorum, zkr. \"OCD\") je řád, který vznikl reformou původního karmelitánského řádu sv. Terezií z Ávily a sv. Jenem od Kříže ve druhé polovině 16. století ve Španělsku a jeho následným oddělením od původního řádu roku 1593.\n\nRoku 1535 vstoupila do karmelitánského kláštera v Ávile Teresa de Cepeda y Ahumada, která přijala řeholní jméno Terezie od Ježíše a byla známa též jako Terezie z Ávily. V následujících letech života se kvůli své nemoci, která ji neumožňovala vykonávat veškeré povinnosti řeholnice, věnovala zvláštním způsobem kontemplativní či vnitřní modlitbě. Touha po dokonalejším životě ji přivedla k původní řeholi karmelitánského řádu, která podle všeho nechávala kontemplaci více prostoru.\n\nPůvodně se bosí karmelité lišili od „obutých“ zachováváním původní řehole, podle níž také nenosívali obuv. Spiritualita řádu stojí krom všeobecně křesťanských bodů na životě vnitřní modlitby a životě podle konstitucí a díla zakladatelů, tj. Terezie z Ávily (též Terezie od Ježíše) a Jana od Kříže.\n\nZejména v průběhu 19. století vznikla také řada tzv. kontemplativně-činných kongregací, inspirovaných spiritualitou tereziánského Karmelu, jejichž sestry (jde převážně o ženské instituty) se snaží uchovat si důraz na hluboký vnitřní život i při současném působení ve společnosti (exerciční domy, farnosti, školství atd.).\n\nV současné době patří k tereziánskému Karmelu asi 4000 řeholníků. V Česku existují jejich komunity v Praze u kostela Panny Marie Vítězné (Klášter bosých karmelitánů „u Jezulátka“ na Malé Straně a ve Slaném (klášter Slaný). Kláštery bosých karmelitek jsou na Hradčanech (Karmel sv. Josefa) a v Dačicích (Karmel Matky Boží). Na celém světě žije asi 13 tisíc bosých karmelitek ve zhruba 900 klášterech.\n\nZ kontemplativně-činných kongregací tereziánského Karmelu jsou v Čechách a na Moravě přítomny sestry Kongregace Dítěte Ježíše (Praha-Zbraslav, Kostelní Vydří) a sestry karmelitky sv. Terezie z Florencie (Praha-Košíře).\n\n\n\n"}
{"id": "22666", "url": "https://cs.wikipedia.org/wiki?curid=22666", "title": "Špičák u Střezivojic", "text": "Špičák u Střezivojic\n\nPřírodní památka Špičák u Střezivojic, je malé chráněné území v Chráněné krajinné oblasti Kokořínsko – Máchův kraj. Nachází východně od vsi Střezivojice, která je administrativně částí obce Dobřeň v okrese Mělník ve Středočeském kraji. Přírodní památka leží zhruba 15 km severovýchodně od Mělníka a 6 km jižně od Dubé.\n\nChráněné území bylo vyhlášeno 29. května 1979 na rozloze 0,5 ha k ochraně 13 metrů vysoké pískovcové skalní jehly Špičák, prosycené železitými inkrustacemi, které vytvořily na jejím povrchu drobné misky, růžice, římsy a jiné formy. Vrchol jehly má nadmořskou výšku 390 m. Ve smíšeném lesním porostu převažuje buk lesní a habr obecný. Špičák je součástí evropsky významné lokality č. 2549 Kokořínsko, vyhlášené 15. dubna 2005.\n\n"}
{"id": "22667", "url": "https://cs.wikipedia.org/wiki?curid=22667", "title": "Transport Tycoon", "text": "Transport Tycoon\n\nTransport Tycoon a Transport Tycoon Deluxe (v doslovném překladu \"Dopravní magnát\") jsou počítačové hry, kde hráč ovládá dopravní společnost. Ta může přepravovat suroviny, zboží i pasažéry po silnici, železnici, vodě i letecky. Je možné hrát i s konkurujícími společnostmi, které ovládá počítač.\n\nHry vytvořil Chris Sawyer (TT roku 1994 a TTD roku 1995), TTD využívá isometrického pohledu ve dvourozměrném zobrazení s bitmapovou grafikou ve 256 barvách. Hra je označována za jeden z nejlepších dopravních simulátorů a to hlavně pro svoji hratelnost, na kterou nedokázal navázat žádný z nástupců, včetně například Chris Sawyer's Locomotion.\n\nHra neobsahuje žádné scénáře, základní koncept je vždy stejný, lze si ale upravit některá z nastavení. Na začátku hry je vygenerován herní svět – krajina, v jejímž více či méně obtížném terénu se nachází množství vesnic a měst a též továrny a suroviny zpracovávající provozy. Účelem je budování úspěšné a prosperující dopravní firmy. Hráč, v pozici jejího ředitele, by měl na mapě nacházet místa, jejichž vzájemnou nabídku a poptávku dokáže dopravně spojit a komodity mezi těmito místy efektivně přepravovat – to jest, stavět zastávky v blízkosti průmyslových objektů či měst a v případě jiné než letecké či vodní dopravy i dopravní cestu (například železnici). A následně zde pak přepravovat výrobky, poštu či cestující v dopravních prostředcích, jež pro tento účel koupí. Dopravní prostředky pro každý ze čtyř druhů dopravy (železniční, silniční, letecká a lodní) a též pro každou přepravovanou komoditu (až na výjimky) má k dispozici, postupně s časem se objevují výkonnější a efektivnější dopravní prostředky – přibližně kopírující dobu jejich uvedení s časem ubíhajícím ve hře.\n\nMnožství komodit k přepravě (těch je k dispozici vždy 12) ve stanici je ovlivněno hodnocením jeho dopravy, jež je určeno pro každou\nstanici, z které už bylo dopravováno. To samozřejmě závisí na kvalitě, spolehlivosti a i bezpečnosti přepravy.\n\nDopravní prostředky lze koupit v depu, kde jsou také pravidelně podrobovány servisním prohlídkám. Zatímco letiště, mola, doky, depa, nádraží, zastávky i samotné železnice jsou soukromé, silnice jsou veřejné a silniční vozidla se mohou pohybovat i po silnicích, které vybudovala jednotlivá města či konkurence.\n\nNa smělejší projekty si hráč může půjčovat od banky, nejde to však donekonečna a navíc banka si účtuje úroky, takže je v zájmu hráče začít co nejdříve vydělávat a dluhy splatit.\n\nAby byl hráč odměněn za přepravu osob či zboží, musí je doručit do zastávky v oblasti, kde je po nich poptávka. V takovém případě je hráč odměněn částkou úměrnou vzdálenosti, rychlosti, jednotkové ceně a množství přepraveného zboží či osob.\n\nHra nabízí i možnost dotací, pokud hráč dopravuje zboží podle přání místních úřadů. Pokud hráč do jednoho roku od vyhlášení nabídky jako první dopraví produkty či pasažéry podle zakázky, bude následujících 365 dní dostávat za dopravené zboží o 50, 100, 200 či 300 % více, dle zvolené obtížnosti.\n\nJakákoli činnost ve městě má vliv na hráčovo hodnocení městskou správou. Pokud hráč na území města provádí činnost zahrnující bourání budov a hlavně likvidaci lesů, jeho hodnocení se snižuje. Pokud nemá dostatečné hodnocení, městská rada mu nepovolí zbourání obecních domů či silnic nebo stavbu zastávky. Doprava v daném městě nebo vysazování stromů v okolí města hráčovo hodnocení lehce zlepšuje.\n\nBěhem hry dochází k vývoji měst i ekonomiky. Objevují se nové budovy, města se rozrůstají a vznikají tak nové nároky na existující dopravní sítě. Průmysl a doly vznikají, zanikají, mění se objem produkce. Vyvíjí se nové druhy dopravních prostředků, a to od parních přes dieselové vlaky až k monorailům a maglevu.\n\nVýznamnou vadou ve hře je umělá inteligence (zvláště přihlédne-li se k tomu, že je možnost hrát jen s jedním lidským protihráčem). Počítač není schopen sestavit rozumně přímou trasu. Navíc často zcela zbytečně mění tvar terénu. (Jeho úpravy jsou zdarma, a ani to neovlivňuje jeho hodnocení místní správou.) AI v podstatě vynechává dopravu lodní, naopak velmi aktivní bývá při výstavbě letišť, avšak většinou se jedná o budování infrastruktury na nevhodných místech (v lesích a v polích). Snadno tak dochází rychle po vzniku k bankrotu některých počítačem ovládaných společností.\n\nProtože součástí ekonomické simulace hry je i inflace, při jejím neustále rostoucím tempu po roce 2000 v herní časové ose dochází k takovému zvýšení cen, že žádná nová společnost již mnohdy nemůže efektivně začít. Mnohdy tak zbankrotuje pouhých pár let po svém založení, bez možnosti vůbec cokoliv provozovat.\n\nHru původně vydala MicroProse. Titul lze koupit už jen výjimečně, ale neexistuje oficiální verze pro moderní operační systémy. Většina dnešních zájemců je donucena stahovat jej jako „abandonware“.\n\nPo velkém úspěchu her začal hned Chris Sawyer pracovat na jejich nástupci. V průběhu práce však změnil názor a vytvořil úplně jinou hru - RollerCoaster Tycoon. Následně vydal její druhý díl RollerCoaster Tycoon 2. Nakonec se ale k práci na pokračovaní TT vrátil a v létě 2004 vydal Chris Sawyer's Locomotion.\n\nExistují dvě vydání hry Transport Tycoon: Transport Tycoon a Transport Tycoon Deluxe (často označované jako TT a TTD). Verze Deluxe obsahovala navíc editor mapy (ten bylo možné později koupit i pro TT), nové prostředí a nové možnosti semaforů.\n\nPůvodní TT znal jen obousměrné semafory, TTD by rozšířen o jednosměrné. Ty připouštěly průjezd jen daným směrem, pro vlaky v protisměru byl zákaz vjezdu. Toto umožnilo budování složitějších a výkonnějších železničních sítí. Mnozí z dlouhodobých hráčů TT časem vymysleli složité layouty železničních křižovatek a terminálů, umožňující efektivní průjezd desítkám vlaků bez jakéhokoliv zpoždění.\n\nRovněž zde bylo možné si kromě běžného počasí mírného pásu zvolit tři nová prostředí: subtropické, subarktické a země hraček. Tyto krajiny se liší nejen vzhledem, ale i typy průmyslu. Rovněž se objevují i nové výzvy, například subtropické město se nebude rozrůstat bez dodávky vody. Nově byly zapracovány i koncepty těžby dřeva v tropických pralesech, nebo zpracování papíru z vysokohorských lesů. Hře to sice přidalo na různorodosti, avšak původní mírný pás zůstal dle aktivity on-line her stále nejpopulárnější.\n\nRovněž došlo i k změnám v názvosloví jednotlivých dopravních prostředků. Původní Transport Tycoon využíval vozidla snažící se alespoň svými názvy (technické parametry samozřejmě vzhledem k hernímu prostředí nemohly být identické) blížit realitě, novější Transport Tycoon Deluxe však v tomto otočil a použil jména nová, vycházející hlavně z jmen designérů hry. Hráči samotní si však mohli vytvořit vlastní uživatelskou sadu jmen.\n\nTTD se už dnes oficiálně nevyvíjí, ale fanoušci na jejím vývoji pracují dále. Josef Drexler vyvinul TTDPatch, jež odstraňuje některé nedostatky hry a umožňuje nové dopravní prostředky a krajiny. Také umožňuje hru provozovat na novějších verzích Microsoft Windows. Jedná se o patch na originální TTD. Open source projekt OpenTTD vyvíjí variantu TTD pro různé operační systémy. Jedná se o přepsání TTD. Donedávna bylo nutné využít originální grafické a zvukové soubory, nyní je možné je nahradit soubory vyvinutými komunitou. Hra umožňuje hraní ve více hráčích, změnu velikosti mapy a další rozšíření.\n\n\n"}
{"id": "22670", "url": "https://cs.wikipedia.org/wiki?curid=22670", "title": "TTD", "text": "TTD\n\nZkratka TTD může označovat:\n"}
{"id": "22672", "url": "https://cs.wikipedia.org/wiki?curid=22672", "title": "Kryovulkanismus", "text": "Kryovulkanismus\n\nKryovulkanismus je zvláštní druh sopečné činnosti, při němž dochází k výronům chladné hmoty na povrch tělesa. Na rozdíl od vulkanismu spojeného s výstupem silikátové taveniny o teplotě stovek °C při kryovulkanizmu sopky je vyvrhována hmota při velice nízkých teplotách, ale i přes to je tento druh geologického procesu v mnohém podobný silikátovému vulkanismu známému ze Země. Na Titanu se předpokládají sopky chrlící metan, na Tritonu to jsou chrliče tekutého dusíku, na Europě a Enceladu pravděpodobně směsice vody a ledu. Přítomnost kryovulkanismu byla také navržena jako vysvětlení některých útvarů nacházejících se na povrchu trpasličí planety Ceres, kde tento proces pravděpodobně vytvořil nejenom světlé skvrny v kráteru Occator, ale také se podílel na vzniku Ahuna Mons, nejvyšší hory Cerery.\n\nPro vznik kryovulkanismu je potřeba, aby i uvnitř tělesa docházelo ke vzniku tepla, které je následně schopné roztavit či natavit ledovou krustu tělesa. \n"}
{"id": "22675", "url": "https://cs.wikipedia.org/wiki?curid=22675", "title": "Zakšín", "text": "Zakšín\n\nZakšín (něm. \"Sakschen\") je vesnice v okrese Česká Lípa, součást města Dubá. Zakšín se nalézá asi 16 km jižně od České Lípy, při soutoku Zakšínského potoka s Liběchovkou. V obci je evidováno 56 adres. PSČ je 471 41, pošta Dubá. \n\nVes Zakšín byla poprvé zmíněna v písemných pramenech k roku 1402. Tehdy patřila do panství u již zaniklého hradu Čap, patřícímu díky dědictví Václavovi Berkovi. Už dva roky poté se psal ze Zakšína, Zakšín se tedy stal místo Čapu centrem Václavova panství. Po jeho smrti kolem roku 1430 panství vlastnil jeho syn Aleš, sídlící v Kuřívodech. Později byl Zakšín připojen k panství Berštejn, od roku 1460 je uváděn jen jako ves.\n\nVe vsi se nacházejí hodnotné stavby lidové architektury. V jižní části se nalézají zděné klasicistní usedlosti, severní konec tvoří úplný soubor převážně roubených domů.\n\nObcí prochází frekventovaná silnice I/9 od Mělníka na Českou Lípu a zde z ní odbočuje silnice na Tuháň.\n\n\nV blízkosti vsi se nalézá (již v katastrálním území Deštné) i skalní hrádek Pustý zámek – zbytky skalního hrádku ze 14. století postaveného Berky z Dubé na strategicky výhodné poloze nad údolím potoka Liběchovky. Hrad byl osídlen pouze krátce a do dnešní doby se zachovaly pouze ve skále vytesané místnosti a zbytky skalního mostu. Navazuje zalesněný skalní hřeben Rač.\n\nNa katastru Zakšína poblíž Osinalického sedla a vesnic Osinalice a Medonosy se rozkládá přírodní památka Osinalické bučiny, vyhlášená roku 2002.\nTaké je tu chov českého teplokrevníka.\n\nDle vsi Zakšín je na Praze 9 ve čtvrti Střížkov pojmenována ulice Zakšínská.\n\n\n"}
{"id": "22678", "url": "https://cs.wikipedia.org/wiki?curid=22678", "title": "Soudné sestry", "text": "Soudné sestry\n\nSoudné sestry (anglicky \"Wyrd Sisters\") je humoristická fantasy kniha Terryho Pratchetta, šestá ze série \"Zeměplocha\". Podle knihy byla Stephenem Briggsem sepsána i stejnojmenná divadelní hra, uvedená například v Divadle v Dlouhé.\n\nPříběh, ne nepodobný Macbethovi a Hamletovi, se točí okolo tří čarodějek: Bábi Zlopočasné, Stařenky Oggové, stařešiny rozsáhlého klanu Oggů a majitelky nejhorší kočky na světě (Silvera, kocour Silver je odkazem na kapitána Silvera z Ostrova pokladů), a Magráty Česnekové, věřící v nefunkční okultní předměty, Margráta je nejmladší čarodějkou a zamiluje se do královského šaška.\n\nZ krále Lancre Verence se stane duch, poté, co ho zavraždí jeho bratranec Lord Felmet. Jenže Felmetova krutovláda se třem místním čarodějkám nelíbí a znovu se snaží dostat na trůn pravého krále, Verencova syna Tomjana. (Toho po vraždě Verence ukryjí v kočovné divadelní společnosti trpaslíka Mášrechta a Vínozpěva i s královskou korunou.) Protože ale neví, jak by se zbavily vévody Felmeta a jeho manželky, posunou čas, po vzoru legendární Černé Alissy, v Lancre o patnáct let dopředu (neboli „uspí“ království, jako v Šípkové růžence), aby mohl mladý Tomjan vznést požadavky na trůn.\n\nKočovná divadelní společnost, i s Tomjanem, přijíždí na Lancre a zahrají hru, jež rekonstruuje Felmetovy činy. Situace se vyhrotí, vévoda Felmet umírá a stává se z něj duch, Vévodkyně je zatčena a rozumný a skromný Tomjan se stává králem, avšak svou roli nakonec odmítá a králem se stává šašek Verence. Na závěr Stařenka Oggová Magrátě přiznává, že Verence ve skutečnosti není králův syn (královnin ano), ale bude jistě moudrým králem.\n\n"}
{"id": "22679", "url": "https://cs.wikipedia.org/wiki?curid=22679", "title": "L2", "text": "L2\n\nSpojení písmene L a číslice 2 může mít různé významy:\n"}
{"id": "22680", "url": "https://cs.wikipedia.org/wiki?curid=22680", "title": "Ostré", "text": "Ostré\n\nOstré ( \"Neuland\" ) je malá ves 2,5 km východně od města Úštěk v okrese Litoměřice. Dnes tvoří Ostré jednu z částí Úštěka; je zde evidováno 49 adres. PSČ je 411 45, pošta Úštěk.\n\nNejstarší písemná zmínka pochází z roku 1426.\n\nVe vsi jsou zachovány hodnotné stavby lidové architektury. Nad obcí se nachází návrší Kalvárie se skupinou tří kaplí od O. Broggia z let 1704–1707, které nechal postavit Václav Růžička, hejtman panství se sídlem v Liběšicích, na schodišti ke kaplím jsou zachovány zbytky pískovcových soch a křížové cesty. Areál značně zpustl po II. světové válce a následném vysídlení původních obyvatel, po roce 2000 začala péčí místních nadšenců jeho postupná obnova (od roku 2006 má areál v dlouhodobém pronájmu Společnost pro obnovu památek Úštěcka).\n\nV blízkosti vsi, asi 1,5 km jihovýchodně, stojí hrad Helfenburk u Úštěka.\n\n"}
{"id": "22681", "url": "https://cs.wikipedia.org/wiki?curid=22681", "title": "Pravidla létání", "text": "Pravidla létání\n\nPravidla létání jsou předmětem leteckého předpisu L2, který vychází z annexu 2 statutu ICAO, odborné vládní organizace OSN pro civilní letectví.\n\n\nPravidla létání se aplikují na letadla smluvních států, ať se nalézají kdekoli, pokud to není v rozporu s pravidly daných zákony státu, v jehož vzdušném prostoru (tj. nad jeho teritoriem) se let uskutečňuje (tedy např. nad nesmluvním státem, který nepřistoupil k dohodě ICAO).\n\nPravidla létání jsou buď VFR (podle vidu), nebo IFR (podle přístrojů).\n\nOdpovědnost velitele letadla spočívá hlavně v dodržování pravidel létání. Od těchto pravidel se smí odchýlit pouze za podmínek absolutně nezbytných v zájmu zachování bezpečnosti letu, letadla a cestujících. Proto má velitel letadla (kapitán, pilot-in-command, PIC) právo s konečnou platností rozhodnout o způsobu provedení letu.\n\n\n\n\nJedná se o písemný dokument, který musí velitel letadla předložit na ohlašovně pracoviště letových provozních služeb před odletem, nebo za letu musí být vyslán příslušnému stanovišti letových provozních služeb nebo řídící radiové stanici letadlo-země, a to nejméně 60 minut před vzletem letadla. Budova, kde se tato služba na letišti nalézá je viditelně označena vertikální žlutou tabulí s černým písmenem C (=Control).\n\n\n\n\n\n\n\n\n\nV mezinárodním civilním letectví se používá světový koordinovaný čas UTC, vyjadřovaný v hodinách a minutách 24-hodinového dne, který začíná o půlnoci.\n\nPIC je povinen hlásit čas a hladinu přeletu každého povinného hlásného bodu stanovišti ATS\n\nKaždé letadlo provádějící řízený let je povinno udržovat nepřetržité spojení na příslušném kanálu s příslušným ATC.\n\nPoznámka: Tomuto požadavku vyhovují zařízení SELCAL (selektivní volání), CPDLC (datové spoje) a jiná automatická signalizační zařízení.\n\nPIC musí uvědomit ATC (pokud je to možné) o této skutečnosti a hlásit všechny odchylky od PLN a zapnout na odpovídači sekundárního radaru (SSR) SQUAWK: mód A, kód 7500. Pokud je to možné, použije v radiokorespondenci hesla HIJACK (únos).\n\nJedná se o zákrok vojenských letadel proti civilním letadlům, když civilní letadlo naruší neplánovaně státní hranice, zakázané prostory (většinou vojenské zóny), nebo omezené prostory, vyznačené na všech mapách ICAO jako prostory Prohibited nebo Restricted.\n\nObě strany, jak zakročující, tak proti které se zakročuje, musí dbát na bezpečí dokončení civilního letadla a musí v komunikaci (vizuální i rádiové) dodržovat mezinárodní standardy.\n\nPro lety VFR (za vidu) se stanovují tato meteorologická minima VMC:\n\nVFR lety jsou takové, které jsou prováděny za meteorologických podmínek lepších, než jsou meteorologická minima VMC (větší vzdálenosti od oblaků a vyšší letové dohlednosti).\n\n\nZvláštní let VFR může ATC povolit pouze v řízeném okrsku, vně oblaků za stálé viditelnosti země při minimální přízemní i letové dohlednosti 1500 metrů (při 800 metrech pro vrtulníky). Tento zvláštní let VFR se povoluje ve výjimečných případech, bez ohledu na meteorologická minima VMC za podmínek:\n\n\n\nIFR lety jsou takové, které mohou být prováděny jak za podmínek VMC, tak za podmínek horších, než VMC (tedy IMC).\n\n\n\nZměna IFR na VFR za letu je možná při podání letového plánu za letu AFIL (min. 10 min. před přechodem), pokud PIC očekává, že let bude pokračovat v nezměněných minimálních nepřerušovaných meteorologických podmínkách VMC pro let VFR po přiměřeně dlouho dobu, bez potřeby změnit letový plán za letu AFIL opět na podmínky IFR.\n\nPodle předpisů se nesmí zasahovat proti civilním letadlům z cvičných důvodů.\n\nNení-li oboustranné radiové spojení, musí se použít níže uvedené signály; letoun, který zakročuje, by měl být před „narušitelem“ a o něco výše.\n\n\nZ: Kývání z křídla na křídlo, případně nepravidelné záblesky světel\nV: „Jste letoun narušitel, následujte mě“\nN: Kývání z křídla na křídlo\nV: „Rozumím jsem letoun narušitel a následuji vás“\n\nZ: Ostrý odpoutávací manévr od letadla proti kterému se zakročuje-ostrá stoupavá zatáčka o 90°\nV: „Můžete pokračovat“\nN: Kývání z křídla na křídlo\nV: „Rozumím“\n\nZ: Vysunutí podvozku a průlet nad dráhou v užívání + stále zapnutá přistávací světla\nV: „Přistaňte na tomto letišti“\nN: \"Vysunutí podvozku, zapnutí přistávacích světel, přistání\"\n\nN: Zasunutí podvozku, průlet nad určenou dráhou blikání přistávacími světly\nV: „letiště které jste určil je nevyhovující“\nZ: Zasune podvozek a používá signály ze Serie 1\nV: „Rozumím, následujte mě“\n\nN: Pravidelné rozsvěcování a zhasínání všech světel, která jsou k dispozici\nV: „nemohu provést“\nZ: Použije dle potřeby předchozí signály\n\nN: Nepravidelné záblesky všemi světly, jež jsou k dispozici\nV: \"Jsem v tísni\"\n\n\n\n"}
{"id": "22684", "url": "https://cs.wikipedia.org/wiki?curid=22684", "title": "Lynčování", "text": "Lynčování\n\nLynč nebo lynčování je násilí (někdy jen zbití, často vražda), prováděné jako trest mimo rámec zákona. Svými pachateli je chápáno jako výkon rozsudku nebo někdy jako nutné násilí pro posílení své sociální nadvlády. Oběti se obvykle rekrutují ze sociálních skupin, které jsou společností diskriminovány nebo potlačovány.\n\nLynčování (coby název) je spojeno především s historií Spojených států amerických – válkou za nezávislost, osidlováním amerického západu a obdobím po občanské válce v jižních státech. Zpočátku byl lynč zaměřen proti zločincům, později i proti přistěhovalcům, farmářům a od konce 19. století především proti lidem černé pleti.\n\nAčkoliv k nejznámějším lynčům docházelo v USA, jsou zaznamenány případy též v jiných zemích. Jedná se o Irsko, Rusko, Jižní Afriku, Irák, Jugoslávii, Izrael, Západní břeh, Gazu či Mexiko.\n\nPočátek lynčování je kladen do období americké války za nezávislost (1775–1783), kdy se zformovaly obecní rady jako nástroj zachování pořádku. Lynčování je pojmenováno po starostovi města Galway (Irsko) Jamesovi Lynchovi Fitzstephenovi, který roku 1493 shodil svého vlastního syna z balkonu za vraždu španělského hosta. V Americe pak po plukovníkovi Charlesi Lynchovi, který je jako soudce praktikoval kolem roku 1782, aby se vypořádal se zločinci a anglickými loyalisty, ale též po kapitánovi Williamu Lynchovi, který je praktikoval ve Virginii kolem roku 1780. V této době ale docházelo k popravám zřídka.\n\nTeprve později, když se začalo zvětšovat množství osídlenců, a osidlovat západní pohraničí, nabralo lynčování brutálnější podobu. V té době se lynčováním rozuměla zejména soudem neschválená poprava oběšením. Známy jsou větší případy ze San Francisca či z Wyomingu a spousta menších z celého pohraničí. Podle některých historiků šlo nejen o suplování soudní moci v místech, kde byla nedosažitelná, ale také o boj o moc v tvořící se společnosti.\n\nPo americké občanské válce jsou zdokumentovány mnohé případy násilí, zaměřeného proti černochům. Toto období je obvykle spojováno především s působením rasistické organizace Ku Klux Klan, ale ta nebyla zdaleka jediná. V letech 1865–1869 došlo ke zhruba 1500 případům lynče, což vedlo ke až schválení speciálních zákonů proti KKK. I tak pokračovalo lynčování, byť s klesající tendencí, i v průběhu 20. století.\n\n\n"}
{"id": "22685", "url": "https://cs.wikipedia.org/wiki?curid=22685", "title": "České národní obrození", "text": "České národní obrození\n\nČeské národní obrození (v 19. století také někdy národní vzkříšení) byl proces formování moderního českého národa, který probíhal zhruba od poslední třetiny 18. století do poloviny století následujícího. Jeho vedoucí představitelé se snažili pozvednout český jazyk opět na úroveň jazyka vzdělanců a motivovat obyvatele českých zemí k národní uvědomělosti. Národní obrození probíhalo současně s procesem transformace stavovského státu v občanskou společnost. Představitelé národního obrození se označují jako národní buditelé; k nejvýznamnějším patřili Josef Dobrovský, Josef Jungmann, Josef Kajetán Tyl, Karel Hynek Mácha, Božena Němcová, Václav Thám, Karel Jaromír Erben, Jan Evangelista Purkyně, Jan Svatopluk Presl, František Martin Pelcl, Magdalena Dobromila Rettigová, František Palacký a Karel Ignác Thám.\n\nV českých zemích byl v průběhu středověku i v počátku novověku užíván český jazyk stejně jako němčina, přičemž nebyl znám pojem národního státu. V roce 1615 vydal český sněm zákon (tzv. Jazykový zákon z roku 1615), stanovující mj. to, že každý nový osídlenec do zemí Koruny české musel dát své děti učit česky. Jednalo se o stavovsky pojímaný státní zájem, který nikdy nevstoupil v platnost. Z něho se však rodily výrazné prvky novodobého národního vědomí.\n\nPo bitvě na Bílé hoře začala do českých zemí proudit cizí šlechta, která užívala němčinu. Roku 1627 bylo vydáno Obnovené zřízení zemské, které zrovnoprávnilo němčinu s češtinou. Němčina se stále více prosazovala a čeština byla postupně vytlačována nejen z nejvyšších společenských funkcí a z oblasti elitní kultury, ale také z veškeré státní správy. Němčina se stala také jazykem vědy a vojska. Na univerzitách se učilo latinsky. Psaná čeština si stále udržovala vysokou úroveň v jezuitských tiscích. Na gymnáziích, kde z větší části byla výuka svěřena jezuitům, byla hlavním či jedním z vyučovacích jazyků čeština. V češtině vycházely knížky lidového čtení, kramářské písně i náboženské výchovné knihy a učebnice.\n\nPřesto všechno však docházelo ke stále větší germanizaci (poněmčování) společnosti. Německý jazyk byl užíván při styku s vrchností, při úředních jednáních, docházelo k poněmčování názvů českých obcí apod. Jako první se na obranu českého jazyka veřejně postavil jezuita Bohuslav Balbín, který v letech 1672–1673 napsal knihu \"Rozprava na obranu jazyka slovanského, zvláště pak českého\". Po něm se postupně objevili další autoři duchovní i světské literatury.\n\nRakouská císařovna Marie Terezie začala po řadě válek v polovině 18. století zavádět reformy na modernizaci habsburské monarchie. V Evropě docházelo v té době k pronikání osvícenství jako životního postoje a filozofického směru všech oblastí života. Roku 1773 zrušil papež jezuitský řád, čímž však došlo k dočasnému snížení úrovně vysokého a středního školství v českých zemích. Po zrušení řádu klesl počet gymnázií v Čechách z 42 na 13 a na Moravě z 15 na 7. V českých zemích zůstala jediná univerzita, a to pražská, ve které se od roku 1784 stala vyučovacím jazykem němčina, která nahradila dosavadní latinu. V roce 1774 byla zavedena povinná školní docházka, v obcích vznikla při každé katolické faře základní triviální škola, kde se žáci od 6 do 12 let učili číst, psát a počítat. \n\nSyn Marie Terezie Josef II. vydal roku 1781 dva důležité dokumenty, které měly zásadní vliv na další vývoj společnosti. Nejprve 13. října vydal Toleranční patent, kterým byla trpěna další náboženská vyznání a 1. listopadu byl vydán patent o zrušení nevolnictví, kterým byli poddaní vyvázáni z přímé závislosti na své vrchnosti. Lidé se tak mohli bez omezení např. stěhovat a usazovat se, studovat, podnikat, což mělo obrovský význam. \n\nJosef II. také zrušil kláštery, které se nevěnovaly veřejně prospěšným činnostem (špitály nebo školy). Přitom bylo zničeno a rozkradeno značné množství české i cizojazyčné literatury, která byla v klášterních knihovnách soustředěna a země přišla o značné kulturní bohatství. Již Marie Terezie zakázala stavění betlémů v kostelech a Josef II. tento zákaz obnovil. (Zvyk se přenesl do domů, i když také tam bylo stavění betlémů zakázáno.) Zakázány byly rovněž mariánské pobožnosti a zejména poutě, které předtím představovaly téměř jediný veřejný a všem vrstvám přístupný projev českého kulturního života. Mezi rozhodnutí Josefa II. patřilo zavedení němčiny jako úředního jazyka a jazyka vyučovacího. Němčina byla povinně zavedena ve všech českých univerzitách, gymnáziích a v tzv. hlavních školách ve velkých městech. Mateřským jazykem (převážně česky, na Moravě a ve Slezsku spíše německy) se vyučovalo podle složení obyvatelstva na základních triviálních školách.\n\nOd 2. poloviny 18. století začalo docházet k procesu, při němž se z etnických skupin v různých státech Evropy staly postupně národy. Jako první k tomuto začalo docházet v Německu, které bylo rozdrobené na množství malých státečků. Rodila se idea sjednoceného Německa, která byla vyjádřena v 19. století např. v turnerském hnutí či studentských buršenšaftech. Svoji národní identitu si postupně uvědomovali také Češi, kteří v době, kdy docházelo k pozitivním, ale i negativním změnám, zahájili proces formování novodobého českého národa, s cílem jeho následné emancipace v rámci rakouské monarchie. Čeští buditelé si byli vědomi skutečnosti, že zavedení němčiny jako jediného jazyka na středních a vysokých školách bude mít neblahý vliv na další vývoj české inteligence a českých vyšších vrstev. Vůdčí silou národního hnutí byla zejména česká inteligence (vědci, umělci, kněží, učitelé apod.), jejímž nejvýznamnějším představitelům se později dostalo obrazného pojmenování národní buditelé. Motivaci pro svoji práci hledali nejčastěji v české minulosti (historik František Palacký, dramatik Josef Kajetán Tyl, básník Karel Hynek Mácha, spisovatelé Václav Kliment Klicpera, Prokop Chocholoušek a mnozí další) a také v jiných slovanských národech, hlavně v Rusku (František Ladislav Čelakovský, Pavel Josef Šafařík, Jan Kollár). Vzniká tzv. slavistika, nauka o slovanských národech a slovanské vzájemnosti.\n\nPočáteční jazykový ráz představovaný Josefem Dobrovským a Josefem Jungmannem přerostl na konci do zformování politického programu austroslavismu Františka Palackého. V dobovém tisku ho prosazoval zejména Karel Havlíček Borovský.\n\nPro vývoj české vědy a techniky byla roku 1769 zřízena v českých zemích Soukromá učená společnost, která se o pět let později přeměnila v Královskou českou společnost nauk.\n\nVedle toho národní buditelé kladli důraz na zlepšení všeobecného vzdělání lidových vrstev. Prostředkem vedle škol jim bylo divadlo, české knihy a noviny, které Václav Matěj Kramerius začal vydávat v pražské České expedici a položil tím základ novodobých českých vydavatelství. V úsilí o české divadlo se zasloužil Josef Kajetán Tyl, nejen coby organizátor, ale také jako dramatik a dramaturg Nosticova divadla (dnešního Stavovského divadla), prvního kamenného divadla v Čechách. Kromě něj vzniklo také další divadlo – Bouda, kde se uplatnili čeští umělci. Divadlo vzniklo v roce 1786 a o tři roky později zkrachovalo. Vývoj se pak dovršuje vznikem Sboru pro zřízení českého národního divadla v roce 1850.\n\nV závěrečném období, zhruba od konce první třetiny 19. století, se na vytváření národního programu podílí i česká literatura. Originálními díly pokládají základy moderní české literatury František Ladislav Čelakovský, Karel Hynek Mácha, Božena Němcová a Karel Havlíček Borovský.\n\nNárodní obrození by bylo nemyslitelné bez méně známých i bezejmenných vlastenců a buditelů, kteří působili po celém území obývaném Čechy. Na venkově, kde byly kostely střediskem, kde se setkávali obyvatelé farnosti a řešili věci duchovní i světské, hráli důležitou úlohu obrozenečtí kněží. Ti nejen vyučovali na školách v českém jazyce, ale rozšiřovali a půjčovali českou literaturu a časopisy, psali prózy a básně, skládali písně, zakládali knihovny, čtenářské, pěvecké a divadelní spolky a starali se o pronikání české kultury a českého jazyka mezi obecný lid. Později do škol přicházeli civilní učitelé, kteří nahrazovali ve výuce venkovského žactva faráře a kaplany, a kteří se též starali o knihovny, čtenářské, pěvecké, divadelní a jiné spolky. \n\nNejznámějšími českými romány popisujícím působení venkovských buditelů jsou Zapadlí vlastenci Karla Václava Raise a F. L. Věk Aloise Jiráska.\n\nNárodní obrození trvalo přibližně tři čtvrtiny století a bývá proto tradičně rozdělováno na několik období podle různých hledisek. Dají se rozlišit 3 fáze.\n\nProbíhalo bránění jazyka, jednalo se o období učeneckého zájmu. Tzv. \"generace Dobrovského\". Datují se sem počátky českého divadla, básnictví a žurnalistiky. Je to doba hledání vlastenectví a stavění se na odpor josefínským centralizačním snahám. Umělci a vědci této doby hledají inspiraci v klasicismu a osvícenství. Nejvýznamnější osobností této doby byl Josef Dobrovský.\n\nNejvýznamnější osobnosti: \n\nJednalo se o období vlastenecké agitace. Tzv. \"generace Jungmannova\".\n\nNejvýznamnější osobnosti: \n\nJednalo se o období vítězství národního obrození, které se stalo již celonárodním hnutím. Tzv. \"generace Palackého\".\n\nRozděluje se na 3 části:\n\nJako konec národního obrození bývá uváděn rok 1848, kdy došlo v Evropě k revoluci, jež se nevyhnula ani českým zemím.\n\n\n"}
{"id": "22687", "url": "https://cs.wikipedia.org/wiki?curid=22687", "title": "Sekundární infekce", "text": "Sekundární infekce\n\nSekundární infekce je infekce, která je komplikací jiného onemocnění (resp. poranění). Často k ní dochází u onemocnění oslabujících imunitní systém (např. AIDS), u poranění, která nebyla dostatečně ošetřena, nebo u chorob kůže a sliznic, které narušují jejich krycí a ochrannou funkci. Někdy mohou být mnohem nebezpečnější než původní zdravotní problém.\n\n"}
{"id": "22694", "url": "https://cs.wikipedia.org/wiki?curid=22694", "title": "Čertova zeď", "text": "Čertova zeď\n\nNárodní přírodní památka Čertova zeď (ev. č. 2462) se nachází na katastrálních územích Kotel a Smržov, asi 4 km západně od města Českého Dubu v okrese Liberec ve stejnojmenném kraji. Chráněné území je ve správě AOPK ČR – regionálního pracoviště Liberecko. Jedná se o pozůstatky skalní zdi tvořené třetihorní čedičovou žílou vypreparovanou z okolních druhohorních pískovců. Původně byla zeď mnohem delší, ale jelikož se většina čediče vytěžila, dochoval se dodnes jen zlomek původní zdi.\n\nČertova zeď (též \"Velká Čertova zeď\", německy \"Taufelsmauer\"), spočívající na výrazném strukturním hřbetu směru SV–JZ s maximální výškou 494 m n. m., vznikla v období třetihor pronikem čedičové hmoty (olivinický nefelinit) do pukliny v druhohorních křemenných a jílovitých pískovcích. Eroze působící na měkký pískovec časem obnažila ztuhlý čedič. Vznikl tak přírodní val o síle asi 2–4 metry, tvořený víceméně horizontálními mnohostěnnými hranoly střídanými s deskovou odlučností.\n\nOdborně se tento útvar nazývá dajka, Čertova zeď je jeho nejlepším a nejznámějším příkladem na území Česka.\n\nPodle jistých zdrojů se původní Čertova zeď táhla přes 20 km od Mazovy horky u Světlé pod Ještědem až k Bezdězu. Při pohledu do map, potažmo při osobním seznámení se s místní krajinou, je to ale zjevně jen tradovaná legenda bez opory v realitě. Směr zdi sice souhlasí, ale pozůstatky v podobě výrazných hřebínků či terénních zářezů po odtěžení zdi jsou sledovatelné pouze v délce zhruba 12 km od Kotelského vrchu (498 m) přes vlastní Čertovu zeď, \"Červený vrch\" (486 m), Dolánky, \"Brdy\", Čertovu stěnu (378 m), až po Hřebínek (408 m) nad zaniklou vsí Olšina. Ani tato kratší zeď netvoří souvislou hradbu vzhledem k několikerému přetnutí říčními údolími (Zábrdka a její přítoky).\n\nDnes je předmětem ochrany ve vyznačené části Čertovy zdi nejvýznamnější pozůstatek zdi, masivní blok zvaný \"Čertův stolec\" (délka 12 m, výška až 6 m) ležící 350 m jihozápadně od vrcholu hřbetu, i oboustranné svahy a rýhy po vytěženém čediči. Patří sem i o dalších 350 m jihozápadním směrem vzdálený balvan \"Čertova hlava\", spočívající na čedičové žíle. O 100 m dál na jihozápad bývala ve zdi prokopána \"Čertova brána\", jelikož zeď tvořila výraznou terénní překážku na cestě ze Smržova do Zábrdí.\n\nZe souvislého porostu převládají borové porosty, místy buk, v dolních částech svahů (místy s pískovcovými balvanovými sutěmi) smrkové porosty, často s hojnou příměsí břízy, habru, jeřábu. Místy je hojný keřový podrost, na skalních výchozech roste teplomilná květena.\n\nTvrdý čedič se snadno lámal, byl tedy vhodný jako materiál pro stavbu silnic. Těžba začala v 19. století a většina zdi byla v minulosti vytěžena, zůstala po ní pouze rýha. Na záchraně zbytků památky má podíl Otakar Fendrych, řídící učitel ve Všelibicích, který se zabýval geologickým studiem v okolí Českého Dubu, ten započal snahu o zachování zdi v roce 1916. V roce 1922, poté, co zpráva vědců z Geological Survey upozornila, že je Čertova zeď zmiňována v anglické, francouzské, německé i japonské odborné literatuře, převzal ochranu nad Čertovou zdí stát. V roce 1929 poskytl stát prostřednictvím Ministerstva školství a národní osvěty finance k vykoupení pozemků od soukromých vlastníků.\n\nNPP byla vyhlášena v roce 1948 a dále rozšířena v roce 1964 k ochraně skalní zdi tvořené třetihorní čedičovou žílou vypreparovanou z okolních druhohorních pískovců. Největší část zůstala zachována mezi vesnicemi Kotel a Smržov.\n\nVáclav Hájek z Libočan v Kronice české uvádí, že zeď zbudoval v roce 798 přemyslovský kníže Mnata na ochranu zdejšího kraje před nepřáteli.\n\nK Čertově zdi se pojí i pověst o sázce sedláka ze Zábrdí o duši s čertem, že ten totiž nedokáže postavit přes noc do kuropění zeď od Ještědu po Bezděz. Když už bylo téměř jisté, že na smrt vyděšený sedlák prohraje, hodinu před kuropěním sám zakokrhal, a vzbudil tak všechny blízké kohouty, kteří se k němu přidali.\n\nČertova zeď leží jižně od silnice II/278 (Osečná – Český Dub), ze které je nejrychlejší přístup od rozcestí \"Pod Čertovou zdí\". Tímto rozcestím prochází žlutá turistická stezka Osečná – Český Dub, důležitější je však modrá stezka Kotel – Hrubý Lesnov, která vede přes samotnou Čertovu zeď.\n\nVelká Čertova zeď je součástí až 5 km širokého pásma tvořeného více než dvaceti zhruba souběžnými žilami, z nichž je známá ještě např. Malá Čertova zeď u Smržova. Severozápadní ohraničení tohoto žilného pásma tvoří významný tektonický prvek, tzv. Lužická porucha, oddělující od sebe sedimentární pokryv svrchnokřídové pánve a metamorfované útvary Ještědského hřbetu, v nichž tyto žíly chybí. Stáří žilných intruzí bylo určeno na cca 55 až 80 milionů let, tzn. na období paleocénu a pozdní svrchní křídy.\n\nČertova zeď geomorfologicky náleží do celku Ralská pahorkatina, podcelku Zákupská pahorkatina, okrsku Kotelská vrchovina a podokrsku Všelibická vrchovina.\n\n\n"}
{"id": "22699", "url": "https://cs.wikipedia.org/wiki?curid=22699", "title": "Genocida", "text": "Genocida\n\nGenocida ( \"genocidium\") je zločin proti lidskosti definovaný mezinárodním trestním právem jako „úmyslné a systematické zničení, celé nebo části, etnické, rasové, náboženské nebo národnostní skupiny“ ačkoliv co znamená „část“ je předmětem debaty právníků. Genocidu definuje Úmluva o zabránění a trestání zločinu genocidia OSN.\n\nPojem „genocida“ vymyslel Raphael Lemkin, právník polsko-židovského původu v roce 1944, z řeckého kořenu slova \"génos\" (γένος) (narození, rasa, rod); a latinské přípony \"-cidium\" (zabít) skrze francouzské \"-cide\".\n\nV roce 1933 Lemkin navrhl „zločin barbarství“ právní radě Společnosti národů v Madridu. To byl první pokus o vytvoření zákona proti tomu, co bude později nazýváno genocidou. Koncept návrhu pocházel z jeho mládí, kdy poprvé slyšel o osmanském masovém vraždění (arménská genocida) křesťanského obyvatelstva během první světové války a anti-asyrské perzekuci v Iráku. Jeho návrh byl odmítnut a jeho práce přivodila nesouhlas polské vlády, která provozovala politiku usmíření s nacistickým Německem.\n\nV roce 1944 Carnegie Endowment for International Peace publikoval Lemkinovu nejdůležitější práci pod názvem \"Axis Rule in Occupied Europe\" ve Spojených státech amerických. Tato kniha zahrnovala obsáhlou právní analýzu německé nadvlády v zemích okupovaných nacistickým Německem během druhé světové války, včetně definice pojmu genocidy („zničení národa nebo etnické skupiny“).\n\nLemkinova idea genocidy jako zločinu proti mezinárodnímu právu byla přijata mezinárodní komunitou a byla použita jako jeden z právních podkladů norimberského procesu (obvinění specifikovaná 3. bodem obžaloby, že obvinění „spáchali úmyslnou a systematickou genocidu – zejména vyhlazení rasových a národnostních skupin“). Lemkin prezentoval návrh úmluvy o genocidě řadě zemí ve snaze přesvědčit je k podpoře resoluce. S podporou USA, návrh resoluce byl předložen Valnému shromáždění ke zvážení.\n\nV roce 1943 Lemkin napsal:\n\nNásledkem holokaustu Lemkin úspěšně prosadil všeobecné přijetí mezinárodních zákonů definujících a zakazujících genocidu. V roce 1946 první zasedání Valného shromáždění OSN přijalo resoluci 96, ve které potvrdilo, že genocida je zločinem podle mezinárodního práva, ale nezajistilo právní definici zločinu genocidy. V roce 1948 Valné shromáždění přijalo \"Úmluvu o zabránění a trestání zločinu genocidia\", která poprvé stanovila právní definici genocidy.\n\nČl. II.:\n\nV této Úmluvě se genocidou rozumí kterýkoli z níže uvedených činů, spáchaných v úmyslu zničit úplně nebo částečně některou národní, etnickou, rasovou nebo náboženskou skupinu jako takovou:\n\nTrestní zákoník č. 40/2009 Sb. zahrnuje trestný čin genocidia a trestný čin popírání či schvalování genocidia.\n\nMasové zabíjení poražených nepřátel, vypalování a ničení celých měst ve spojení se zabíjením tamních obyvatel se datuje již do starověku. Asyřané prosluli ničením dobytých měst, jejichž obyvatelé bývali pro výstrahu umučeni nebo deportování. Například král Sinacherib roku 689 př. n. l. takto naložil s Babylónem. Podobně krutý byl i král Aššurnasirpal II. nebo babylonský vládce Nabukadnesar II., strůjce babylonského zajetí Izraelitů. Podobná krutost nebyla v této době nijak výjimečná, podobně se chovali na dobytých územích i Chetité, Mittannci nebo Izraelité, jak o tom svědčí i Starý zákon. Kniha Jozue popisuje nelítostné vyvražďování dobytých měst nepřátelských kmenů. Později král Saul s poźehnáním proroka Samuela vyhubil kmen loupeživých nájezdníků Amalekitů.\nV období antiky k podobným masakrům docházelo jen zřídka. Jednou z výjimek bylo masové pronásledování Židů Římany po porázce bar Kochbova povstání roku 135. Ve středověké Evropě měl charakter genocidy postup katolické církve proti albigenským v jižní Francii v letech 1209.1244, provázená nemilosrdnými masakry.\nVojska mongolského dobyvatele Čingischána i jeho islamizovaného pokračovatele Tamerlána se dopustila mnoha genocidních masakrů. Tamerlán vyvraždil téměř všechny křesťany z Asyrské církve Východu a z velké části zlikvidoval starobylé křesťanské komunity v Mezopotámii, ale bez milosti zabíjel i všechny šiítské muslimy, židy a pohany.\nV literatuře se v souvislosti s dobýváním Ameriky někdy hovoří o genocidě amerických indiánů, ve skutečnosti ale nelze říci, že by celé období kolonizace Ameriky měla charakter genocidy. Docházelo během ní však k sérii dílčích genocidních aktů, jako bylo vyhubení Tainů a dalších původních obyvatel Karibské oblasti v letech 1462-1550, Cesta slz Čerokíjů z let 1838-39, Dlouhý pochod Navahů roku 1864, vybíjení Mapučů a Tehuelčéů Argentinci v letech 1870-1884, vyhubení kmene Selknam (Ona) z Ohńové země v letech 1890.1920, Aféra Putumayo z let 1892-1909 a další příapdy.\nZ období raného novověku lze připomenout genocidu Džungarů Číňany z let 1755-1758. Charakter genocidy měl i postup Britů proti původním obyvatelům Tasmánie v letech 1824-1838, barbarské metody belgické koloniální správy ve Svobodném státu Kongo v letch 1885-1904 a postup německých kolonizátorů proti kmenům Namaqua a Herero v dnešní Namibii v letech 1904-1907.\nGenocidního vraždění se nedopouštěli jen Evropané. Jedním z příkladů může být vyhubení původních obyvatel Chathamských ostrovů novozélanskými Maory na počátku 19. století.\n\nMezi případy genocidy moderní doby patří genocida Arménů Turky (1915-1917), genocidy páchané v Sovětském svazu za dob vlády Stalina, včetně ukrajinského hladomoru, genocidy Čečenců a Ingušů, Tatarů nebo pronásledování Kalmyků. Jakýmsi vzorem moderní genocidy se stal nacistický holokaust, genocida Romů, vraždění sovětských válečných zajatců a další masakry páchané nacistickým Německem během druhé světové války v okupovaných (zejména slovanských) zemích. Z nejmodernějších dějin jsou počtem obětí i brutalitou zvlášť neblaze proslulé kambodžská genocida, rwandská genocida nebo „etnické čistky“ v bývalé Jugoslávii mezi Srby, Bosňáky a Chorvaty.\n\nOSN vyhodnotila útoky Islámského státu v Iráku a Sýrii na náboženskou menšinu jezídů jako pokus o genocidu. V srpnu 2014 v severoiráckého Sindžáru zahynulo až 5000 jezídů a tisíce jezídských žen a dívek byly znásilněny a odvlečeny do otroctví.\n\n\n"}
{"id": "22700", "url": "https://cs.wikipedia.org/wiki?curid=22700", "title": "Dvorská válečná rada", "text": "Dvorská válečná rada\n\nDvorská válečná rada, také Dvorská rada vojenská (německy \"Hofkriegsrat\") byl jeden ze tří orgánů zřízený Ferdinandem I. Jednalo se o orgány společné všem zemím, které se od roku 1526 nacházely pod vládou Habsburků. Další dva byly tajná rada a dvorská komora. Rakouské země a Království české a Uherské byly samostatné státní celky spojené pouze osobou panovníka (personální unie). Těmito novými orgány byl položen základ pro vytvoření centralizované habsburské monarchie, která se začala vytvářet v pobělohorském období.\n\nDvorská rada vojenská na rozdíl od tajné rady a dvorní komory byla zřízena až v listopadu roku 1556 po marném jednání v letech 1529 - 1531. Náležela jí péče o vojenské sbory a válečné prostředky, jež se v rukou Habsburků soustřeďovaly. Zejména měla na starosti společnou obranu všech habsburských států proti Turkům. Měla na starost verbování a zásobování vojska, výzbroj, udržování pevností atd. Také vedla korespondenci s Tureckem a Ruskem. O vydáních přesahujících 150 zlatých se musela dohodnout s dvorskou komorou a k urychlení jednání byl do vojenské rady pravidelně vysílán jeden rada komorní.\n\nJednalo se o pětičlenný orgán, skládající se z pěti radů, z nichž jeden byl prezident. Panovník se dokonce snažil o to, aby i čeští stavové poslali zvolené zástupce do vojenské rady, avšak k tomu nedošlo. Český sněm se roku 1565 pouze usnesl, že králi náleží právo svobodně si volit členy vojenské rady. Rada měla v Praze svou zvláštní expedici (Hofkriegsratkanzlei), pro kterou byla roku 1564 vydána zvláštní instrukce. Po přesídlení Rudolfa II. do Prahy kolem roku 1600 pražská rada vojenská na krátko zanikla, ale roku 1605 byla opět obnovena.\n\nZa vlády Marie Terezie byla dvorská rada vojenská zreorganizována. Byla zřízena tři oddělení: oddělení pro \"publico-politicum\", pro \"iudiciale\" a pro \"oeconomicum\" (vojenská intendantura). Hlavní pracovní náplní reorganizované rady bylo roku 1753 zřízení stálého vojska a stálé vojenské rezervy o 24 tisících mužích (z Čech 9 tisíc). Od roku 1770 měla za úkol zavedení pravidelné odvodní soustavy ve všech státech habsburské monarchie. Vojenská služba byla až do roku 1773 dobrovolná, pak byl zaveden onen odvodní systém. Původně byla vojenská služba doživotní, pak 14 až 20 let, od roku 1845 osm let. Od povinné vojenské služby byla osvobozena šlechta, duchovenstvo, měšťanstvo a inteligence, břímě vojenské služby leželo tedy na poddaných, respektive neurozené a nevzdělané části obyvatelstva. Vojenské rekruty ze svých poddaných ustanovovala vrchnost. Dvorní rada vojenská vedla vojenské záležitosti celého soustátí až do roku 1848, s výjimkou let 1801 - 08, kdy tato agenda náležela ministerstvu války, které bylo roku 1812 zrušeno, když od roku 1808 nemělo praktický význam (za jeho zřízením stál prezident dvorské vojenské rady arcivévoda Karel Rakouský).\n\nRoku 1848 byla dvorská vojenská rada přeměněna na ministerstvo války (německy \"Kriegsministerium\"). Císař František Josef I. osobně vedl vrchní velení armády, zaměstnával se jen příležitostnou správní agendou vojska a válečné flotily. Mezi lety 1853 a 1860 byla na ministerstvo války opět přenesena velící pravomoc a bylo označeno jako Armádní vrchní velení (německy \"Armee-Oberkommando\"). Vykonávalo všechny pravomoci bývalé dvorské vojenské rady, roku 1860 bylo opět přejmenováno na ministerstvo války.\n\n\n"}
{"id": "22712", "url": "https://cs.wikipedia.org/wiki?curid=22712", "title": "Ferrari 125", "text": "Ferrari 125\n\nFerrari 125 je vůz Formule 1 z počátku 50. let 20. století.\nModel 125 z roku 1948 je prvním čistokrevným monopostem Formule 1 značky Ferrari. Automobil byl vybaven přeplňovaným 1,5 litrovým, dvanáctiválcovým vidlicovým motorem s úhlem rozevření 60°. Palivový systém byl obsluhován třícestným karburatorem Weber 40DOC3(r.1948) a Weber 50WCF(r.1949). Kompresní poměr byl 6,5:1. Převodovka byla pětistupňová nesynchronizovaná. Všechna kola byla vybavena bubnovými brzdami. Vůz vážil sedm set kilogramů a a při sedmi tisících otáčkách za minutu měl výkon 172 kW, s omezenou možností dosáhnout až 10000 otáček. V roce 1949 Lampredi vybavil motor dvojitým kompresorem a zvýšil výkon na 209 kW. Lampredi také inovoval převodovku, která byla montována společně s diferenciálem a měla jen 4 rychlosti. Ferrari 125 je jediným vozem, v historii této značky, který použil 12 válcový motor vybavený objemovým kompresorem.\n\nZ celkového pohledu nebyl tento motor schopen plně využít svoji sílu a většinově se mu nedařilo konkurovat vozům Alfa Romeo 158 a Maserati 4CLT.\nSvůj debut v kategorii formule 1 si odbyl 5. září 1948 na okruhu Valentino v blízkosti Turína. Ze třech vozů přihlášených do závodu, se do cíle dostal pouze vůz řízený Raymondem Sommerem, který dojel na třetím místě (Princ Bira a Nino Farina ze závodu odstoupili). První zkušenosti však tento vůz sbíral o rok dříve ve formuli 2, když s ním startoval Franco Cortese a legendární Tazio Nuvolari. Prvního vítězství se vůz dočkal již v roce 1948, Raymond Sommer zvítězil v závodě formule 2 na okruhu nedaleko Florencie. V kategorii vozů Formule 1 zvítězil o měsíc později, to ho ovšem pilotoval Giuseppe Farina na okruhu Garda.\n\nV mistrovství světa se objevil v několika barevných variantách. Italové Alberto Ascari, Luigi Villoresi a Giovanni Bracco používali tradiční italskou rudou barvu, Francouz Raymond Sommer jezdil v modré variantě a Angličan Peter Whitehead v typické \"British Green Racing\".\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "22720", "url": "https://cs.wikipedia.org/wiki?curid=22720", "title": "Výr velký", "text": "Výr velký\n\nVýr velký (\"Bubo bubo\") je velký druh sovy z čeledi puštíkovitých (Strigidae). Často je mu přezdíváno \"král noci\".\n\nRozlišuje se nejméně 20 poddruhů, které se dělí na 3 skupiny. Z toho 2 monotypické jsou někdy považovány za samostatné druhy: výr bledý (\"Bubo ascalaphus\") a výr bengálský (\"Bubo bengalensis\"). Většinu Evropy obývá výr velký evropský (\"Bubo bubo bubo\"), Pyrenejský poloostrov v. v. španělský (\"B. b. hispanus\"), východní část evropské části Ruska po Ural v. v. východoruský (\"B. b. ruthenus\") a Ukrajinu jižně od Kyjeva a Charkova, Besarábii, Krym, Kavkaz a Malou Asii v. v. černomořský (\"B. b. interpositus\").\n\nVýr velký je velký mohutný pták a jedna z největších sov, větší než káně lesní, ale na druhou stranu zřetelně menší než např. orel skalní. Samice je těžší než samec a má větší rozpětí křídel. Délka těla je 60–75 cm, rozpětí křídel 160–188 cm. Hmotnost samce se pohybuje v rozmezí 1500–2800 g, samice mezi 1750–4200 g.\n\nSilueta sedícího výra velkého je jen těžko zaměnitelná, na hlavě má totiž z peříček výrazné pohyblivé chvostky připomínající ouška (proto se mu říká \"ušatá sova\"). V souvislosti s jeho velikostí jde o poměrně jednoznačný určovací znak. Zbarvení je značně proměnlivé, obecně svrchu žluto(oranžovo-rezavo)hnědé s tmavohnědými skvrnami, na břiše světlejší odstín téhož s výraznými podélným tmavým skvrněním a jemným příčným mramorováním. V oblasti krku a okolo zobáku je peří světlejší až bílé. Duhovka je ohnivě oranžová. Nohy a prsty jsou porostlé jemnými, zpravidla žlutohnědými až rezavými pírky. Mláďata jsou porostlá zprvu jemným žlutobílým prachovým peřím, po opeření mají matnější zbarvení a kresby.\n\nStejně jako ostatní sovy létá velmi tiše a střídá mávavý let s plachtěním.\n\nVýr velký je rozšířen téměř v celé Evropě (s výjimkou Britských ostrovů, severozápadní Francie a severní Skandinávie), v severozápadní Africe (středomořské oblasti Alžírska a Maroka) a ve značné části Asie (mimo severních a jižních oblastí). Stálý a potulný druh zimující v hnízdním areálu.\n\nV ČR hnízdí na většině území, hlavně ve středních polohách, ale ve vhodném prostředí i v nížinách. Začátkem 20. století byl na českém území v důsledku trvalého pronásledování téměř vyhuben, k postupnému navyšování stavů začalo docházet až po vyhlášení zákonné ochrany v roce 1929. V letech 1973–77 byla celková početnost odhadnuta na 400–600 párů a v období let 1985–89 na 600–950 párů. Mezi dvěma sledovanými obdobími se výrazně zvýšil také počet obsazených kvadrátů, a to téměř dvojnásobně z 35 % na 63 %. Při sčítání v období let 2001–03 byly početní stavy odhadnuty na 600–900 párů.\n\nNachází se všude, kde má vhodné podmínky pro hnízdění a lov. S oblibou osidluje kamenité stráně, zříceniny s lesy v okolí. Někdy obývá i oblasti beze skal, v takovém případě však vyžaduje dutiny stromů či opuštěná dravčí hnízda.\n\nŽiví se hlavně malými a středně velkými savci a ptáky, zřídka požírá také obojživelníky, plazy, ryby a větší hmyz - například saranče a kobylky nebo brouky, zejména chrousty. Ze savců v potravě převažují druhy o hmotnosti do 2 kg, jako jsou hlodavci, ježci, králíci a zajíci, dokáže však udolat i lišku, sele divočáka nebo srnče. Z ptáků vedle holubovitých, krkavcovitých nebo kachnovitých běžně loví také dravce a jiné druhy sov. Ptáků se často zmocňuje na nocovištích nebo na hnízdech. Složení potravy je značně závislé na místní potravní nabídce. Ve svém revíru totiž přednostně loví kořist nejhojněji se vyskytující a nejlépe dostupnou. V Jeseníkách bylo v letech 1955–87 ve vývržcích a jako kořist na hnízdech zjištěno celkem 7144 obratlovců. Ze savců se nejvíce objevoval hraboš polní, ježek, potkan, zajíc, myšice a hryzec vodní, z ptáků koroptev, káně lesní, kalous ušatý, puštík obecný, holub domácí, bažant a vrána šedá. Na třech lokalitách v severních Čechách bylo v období let 1962–79 rozborem vývržků a zbytků potravy zjištěno celkem 3549 obratlovců v 80 druzích, z nichž 59 druhů představovali ptáci, 19 savci a 2 obojživelníci. Podíl savců v potravě dosahoval 57,3 %, ptáků 42,3 % a obojživelníků 0,42 %. Zdaleka nejčastěji se objevoval hraboš polní (31,2 %), následovaný zajícem a koroptví (oba po 8,7 %). Na jedné ze sledovaných lokalit s hnízdní kolonií racků byl mezi lovenými druhy významně zastoupen právě racek chechtavý (14,1 %; v celkovém souhrnu 3,7 %). V blízkosti lidských sídlišť loví výr zejména potkany, ježky, ale také domácí zvířata, jako jsou kočky (často toulavé nebo zdivočelé), domácí drůbež, výjimečně také jehňata do hmotnosti 10 kg nebo malá plemena psů.\n\nVelikost loveckého revíru závisí na úživnosti lokality. Obecně přitom platí, že revíry s bohatší potravní nabídkou jsou menší a nejsou bráněny proti ostatním příslušníkům vlastního druhu, může tedy docházet k jejich překrývání. Lovecká aktivita výra začíná podle ročního období a povětrnostních podmínek v pozdně odpoledních, většinou však až v časně večerních hodinách, a trvá až do časně ranních hodin. Kořist vyhlíží při pomalém letu nízko nad terénem, nebo vsedě z vyvýšeného místa. Při lovu za velmi špatných světelných podmínek se řídí hlavně sluchem, kořistí se tak většinou stávají zvířata, která se chovají hlučněji. Menší kořist polyká celou, u větší často nejprve oddělí hlavu. Při konzumaci ježků začíná obvykle břichem a ostny porostlou kůži nechává nedotčenou. Nestravitelných částí, jako je srst nebo kosti, se zbavuje ve formě vývržků.\n\nVýr velký vytváří stabilní páry s velkou věrností k hnízdišti. Obvykle mají v jedné oblasti několik hnízd, které postupně střídají. Zpravidla zůstávají věrní i hnízdům, ve kterých jim byla vybrána mláďata. Tok probíhá v lednu až únoru a trvá přibližně 14 dní. Samec si během něj vyznačuje teritorium výrazným „hú–hú“, které občas prokládá i jinými zvuky, připomínajícími zvláštní řehot. Samice se v době toku ozývá hlouběji, ale tišeji než samec.\n\nHnízdo je na zemi nebo na skále, výjimečně i v dutině stromu nebo ve starém hnízdě dravců, volavek či čápů černých. Za výstelku mu slouží pouze v místě rostoucí byliny, spadané listy nebo rozdrobené vývržky. Hnízdí jednou ročně, přijde–li o vejce v počátku inkubace, může snést náhradní snůšku, ztratí-li však mláďata, již se tak zpravidla nestává. Koncem března nebo počátkem dubna snáší 1–4 téměř kulatá, čistě bílá vejce o rozměrech 60,20 x 49,37 mm a hmotnosti přibližně 73,3 g. Snášena jsou v intervalech 2-3 dní, samice začíná sedět od snesení 1. nebo 2. vejce. Samec ji během celého období inkubace krmí, kořist jí ale většinou nepředává přímo na hnízdě. Doba sezení je 34–36 dní. Mláďata jsou po dobu prvních dní zahřívána samicí a později již krmena oběma rodiči. Po 5–6 týdnech opouštějí hnízdo a rozlézají se dál po okolí, rodiči jsou však krmena až do dosažení vzletnosti, k čemuž dochází ve stáří 9 týdnů.\n\nJe paradoxní, že ačkoliv je výr velký největší sova, vybrat jeho hnízdo je opravdu jednoduché. Matka se sice staví výhrůžně, syčí a nafukuje se, ale pokud to člověka neodradí, dává se zpravidla na rychlý ústup a pouze zpovzdálí smutně houká. Na rozdíl od podstatně menších puštíků, kteří svou snůšku fanaticky brání proti jakémukoliv útočníkovi, včetně člověka.\n\nZtráty na hnízdech jsou vysoké, v ČR dosahují 28,9 %. Lokálně se však lze setkat i se ztrátami daleko vyššími; např. v Českomoravské vrchovině nebylo úspěšných 58,4 % započatých hnízdění. Nejčastější příčinou ztrát je člověk, dále predace (často výrem velkým), nepříznivé počasí a neoplozená vejce.\n\nPohlavní dospělosti dosahují zřejmě na konci 1. roku života, poprvé však hnízdí až ve stáří 2–3 let. Nejvyšší známý věk ve volné přírodě je 18 let a 11 měsíců, v zajetí se může dožít až 60 let.\n\nVýr velký je člověkem odpradávna pronásledován jako tzv. škodná, což vedlo v mnoha částech Evropy téměř k jeho vyhubení. Podrobnější studie, která by racionálně hodnotila význam přítomnosti výra v honitbě na stav lovné zvěře přitom dodnes chybí. Dříve byl využíván k lovu „na výrovku“ či „na výrovce“, při kterém se výr přivázal na relativně viditelné místo, poblíž se ukryl lovec s puškou a vyčkávalo se na agresivní reakce dravců a krkavcovitých, kteří na výra útočili, vše ostatní ignorovali a dostali se tak před pušku. Podobně se nepřátelství denních ptáků využívá i při odchytu ptactva za účelem kroužkování, kdy se maketa výra umístí před ornitologickou síť.\n\nV ČR je dle vyhlášky č. 395/1992 Sb. zvláště chráněn jako ohrožený druh. Z dat získaných od českých okroužkovaných ptáků vyplývá, že nejčastější příčinou úhynu je zabití elektrickým proudem, dále srážka s dopravními prostředky (železnice, silnice) a nelegální odstřel. Je však pravděpodobné, že střelení ptáci budou mít na celkové mortalitě ve skutečnosti větší podíl, jelikož jejich nálezy nikdo nehlásí nebo jsou řazeny do kategorie „mrtev bez bližších údajů“.\n\n"}
{"id": "22723", "url": "https://cs.wikipedia.org/wiki?curid=22723", "title": "Alta GP", "text": "Alta GP\n\nAlta GP(Grand Prix) byl vůz formule 1 používaný v roce 1950a 1951.\n\nSpolečnost Alta Car and Engineering Company založil inženýr Geoff Taylor. Již v roce 1929 společnost postavila první sportovní automobil poháněný 4 válcovým motorem DOHC o objemu 1074 cc. V motoru byla použita speciální pouzdra válců, které odstraněním nebo naopak vložením umožňovala změnu objemu v rámci jednoho bloku motoru a to na 1,5 l nebo 2 l. V roce 1934 Alta produkovala vozy, které byly alternativou ke konkurenčním vozům ERA pro závody ve sprintu nebo jízdě do vrchu. Se vznikem \"Voiturette\" v roce 1937 začal Taylor se stavbou jednomístných vozů s nezávislým zavěšením všech čtyř kol a dvoulitrovým motorem.\n\nVůz Alta GP postavil Geoff Taylor a umístil do něho motor vlastní konstrukce, který čítal 4 válce v řadě o celkovém objemu 2 litry a doplněný kompresorem. Motor byl navržen již v roce 1945 a vývoj vozu se protáhla o další tři roky. Výsledkem byl pohledný závodní vůz, který se účastnil řady poválečných závodů. Nový vůz Alta GP vyráběný v roce 1948 byl poháněný motorem o objemu 1,5 l a přeplňovaný kompresorem Roots, který dosahoval výkonu 230 koňských sil. První vůz GP1 koupil George Abecassis, který s vozem slavil úspěchy v sedmi závodech. Druhý vůz GP2 koupil Crossley v roce 1949 a vůz GP3 získal Kelly v roce 1950, posledně jmenovaný vůz měl již dvoufázový kompresor.\n\nDvě Alty s Crossleyem a Kellym nastoupily do prvního závodu nově vzniklého mistrovství světa formule 1, v Silverstone. Crossley se kvalifikoval na 17. místě a Kelly o dvě místa hůře. Zatímco Crossley ukončil závod předčasně ve 43. kole pro poruchu na rozvodech, Kelly dojel do cíle se ztrátou šesti kol a nebyl klasifikován. Crossley startoval také v Grand Prix Belgie, kde se kvalifikoval na 12. místě a v cíli obsadil konečné 9. místo s pětikolovou ztrátou na nejlepší. Kelly se připravoval na další domácí Grand Prix v roce 1951, kvalifikoval se 18 z dvaceti pilotů. V závodě byl rozdíl ve výkonnosti daleko patrnější, Kelly dojel do cíle se ztrátou 15 kol a znovu nebyl klasifikován.\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "22728", "url": "https://cs.wikipedia.org/wiki?curid=22728", "title": "Seznam anglických spisovatelů", "text": "Seznam anglických spisovatelů\n\n\n\n\n\n\n\n\n\n\n\n\n\n\n\n\n\n\n\n"}
{"id": "22732", "url": "https://cs.wikipedia.org/wiki?curid=22732", "title": "Black Sabbath", "text": "Black Sabbath\n\nBlack Sabbath byla anglická heavymetalová skupina, považovaná též za zakladatele heavy metalu, která prakticky ovlivnila mnoho jiných stylů. Původní sestava: Ozzy Osbourne (zpěv), Tony Iommi (kytara), Terrance „Geezer“ Butler (baskytara) a Bill Ward (bicí).\n\nBlack Sabbath byla jednou z dominantních a zakládajících kapel heavy metalu a mají v něm stále značný vliv. Podle stanice VH1 a programu \"100 Greatest Artists of Hard Rock\" se umístili na druhém místě mezi nejvýznamnějšími představiteli hard rocku, za skupinou Led Zeppelin.\nV letech 2006 – 2010 sestava ze začátku 80. let – Tony Iommi, Geezer Butler, Ronnie James Dio a Vinny Appice – vystupovala pod názvem Heaven and Hell (podle stejnojmenného alba z roku 1980). Black Sabbath měli vliv i na hudbu grungeových kapel jako například Nirvana (hudba Black Sabbath zásadně ovlivnila grunge) a Black Flag (album My War ovlivněné Black Sabbath mělo zásadní vliv na zvuk hardcore a grunge).\n\nBlack Sabbath vznikli roku 1968 v Birminghamu pod jménem Polka Tulk Blues Band (později zkráceno na Polka Tulk), krátce nato jej změnili na Earth, hráli styly blues rock a hard rock.\n\nBlack Sabbath měli jedinečný zvuk, který vyplýval z odlišných hudebních vzorů. Iommi byl značně ovlivněný Hankem Marvinem, který hrál na heavy-kytaru ve skupině The Shadows a také jazzovou kytaru; jeho idolem byl i Django Reinhardt. Bill Ward také ukázal slabost pro jazz, hlavně pro bubeníky Buddyho Riche a Gene Krupu. Geezer Butler jmenuje baskytaristu a zpěváka Jacka Bruceho z britské bluesové skupiny Cream jako člověka, který měl největší vliv při jeho hudebním formování: „On byl první baskytarista, jakého jsem kdy viděl, který vytahoval struny a hrál na baskytaru jako na úplně nezávislý hudební nástroj.“ Skupina spojovala hudební styly blues, jazz, rock a hrála coververze skladeb interpretů, jako jsou Jimi Hendrix, Blue Cheer a již zmínění Cream. Ozzy Osbourne říká, že byl hluboce ovlivněn skupinou The Beatles a jeho nejoblíbenějším albem všech dob je \"Revolver\".\n\nEarth se posunuli do temnějšího směřování, kdy baskytarista Geezer Butler, fanoušek spisovatele Dennise Wheatleyho a jeho románů s tematikou černé magie, napsal skladbu s okultním tématem s názvem \"Black Sabbath\" (skladba byla očividně inspirovaná filmem Black Sabbath režiséra Maria Bava z roku 1963). Ve svém filmu o spojení skupiny po rozpadu vyhlásili, že skladba vychází z Butlerova zážitku, kdy jednou v noci viděl černý přelud s kapucí na konci své postele poté, co mu dal Ozzy okultní knihu v latině. Jméno Earth mátlo, protože už jedna taková kapela hrála, tak se přejmenovali na Black Sabbath.\n\nSkupina objevila svůj konečný zvuk a styl náhodou. Když měli zkoušku ve studiu, které bylo naproti kinu promítajícímu horory, Ozzy si vzpomíná, jak Tony Iommi říkal ostatním členům: „Není to divné, že lidi platí, aby viděli film, který je vyděsí až k smrti?“ Skupina začala záměrně psát temné a hrozivé texty ve snaze o hudební odpověď na hororové filmy.\n\nSložení jejich nového temného zvuku s chováním Ozzyho na pódiu vedlo k úspěchu, skupina zabodovala se svým prvním albem s eponymním názvem Black Sabbath, které vydala roku 1970. Podepsali smlouvu s Warner Bros. pro trh v USA a Kanadě, Vertigo Records měl na starosti trh pro ostatní dostupné země. Jejich následující album \"Paranoid\" (také 1970) jim obstaralo ještě větší pozornost v USA a Británii. Skladba War Pigs byla napsaná jako protest proti válce ve Vietnamu a původně ji plánovali zařadit jako titulní singl. Skupina na poslední chvíli nahrála skladbu Paranoid, aby prodloužila stopáž alba. \"Paranoid\" se stal titulním singlem alba a také to byl jejich první singl, který výrazně zabodoval v rádiích.\n\nObsah skladeb (originálů a coververzí) z obou alb dával jemně ironicky najevo zájem skupiny o okultismus a černou magii. To byl rozhodující krok v určení jejich „temných“ a „hlubokých“ heavymetalových textech skladeb. Black Sabbath byli jednou z prvních skupin, která vystupovala s lyrickým obsahem skladeb, téměř se nevěnovali jiným tématům. Led Zeppelin, The Doors a další poukázali na magii nebo okultismus ve svých textech, ale jen velmi málo kapel (i současných) by se mohlo vyrovnat textům Black Sabbath (většinu napsal Geezer Butler) s jejich přímým odkazem na toto téma.\n\nDalší inovací byl vedlejší efekt nehody. Tony Iommi přišel o konečky dvou prstů na ruce, když pracoval s plechem v továrně. Okamžitě si vytvořil protézu z roztavené plastové lahve od čisticího prostředku. Poraněné prsty byly pochopitelně citlivé, tak Iommi přeladil na své kytaře Gibson standardní tón E na Cis. Zmenšené napětí strun mu dovolovalo hrát s menší bolestí a zátěží na prsty. Geezer svou baskytaru také vyladil tak, aby se přizpůsobil Tonymu. Nižší poloha dala hudbě hlubší či smysluplnější zvuk, hudba tak ladila spolu s texty.\n\nBlack Sabbath roku 1971 vydali své další album \"Master of Reality\". Toto album obsahovalo množství významných akustických věcí (\"Solitude\" obsahuje Tonyho flétnové sólo). Toto je často přehlíženo, přitom se jedná o přechod ve stylu Black Sabbathu. Přidali mnoho měnivých hudebních prvků do vydání svého čtvrtého alba Black Sabbath, Vol. 4 z roku 1972. Obsahuje baladu \"Changes\" (zní zde jen zpěv, baskytara, klavír a syntezátor) a hardrockové hymny jako \"Supernaut\" a \"Snowblind\" (obsahuje smyčcové nástroje). Black Sabbath, Vol. 4 je dosud „nejzralejším“ albem skupiny.\n\nOkolo roku 1973 byli Black Sabbath jednou z nejpopulárnějších heavymetalových skupin na světě a hlavní koncertní atrakcí. Na dalším albu Sabbath Bloody Sabbath spolupracovali s klávesistou kapely Yes Rickem Wakemanem. Album se skládá z některých nejznámějších skladeb Black Sabbath. Společně s titulní skladbou album také obsahuje spacerockovou skladbu nazvanou \"Spiral Architect\" a \"A National Acrobat\" inspirovanou prog rockem.\n\nV této době byli členové skupiny závislí na drogách, Ozzy a Bill Ward údajně každý den po dva roky brali LSD. Ozzy byl zapletený s drogami ve velké míře. Mnohé ze skladeb o drogách také hovoří, ať už otevřeně, nebo nepřímo.\n\nSkupinu sužovaly hlavně problémy s managementem (kapelu řídil Ozzyho budoucí tchán Don Arden). Spory s managementem a pozdější změna vydavatelství v Británii (Vertigo vyměnili za WWA) narušily vydání nového alba. I přes tyto těžkosti vyšlo album \"Sabotage\" roku 1975 a setkalo se s velkým úspěchem. Avšak drogové problémy, pokračující pokusy v hudebním stylu (gregoriánské a mnišské chorály zdůrazněné ve skladbě \"Supertzar\"), změny na hardrockové scéně a vnitřní problémy narušily stabilitu a tvorbu skupiny.\n\nAlbum \"Technical Ecstasy\" (1976) se setkalo s komerčním neúspěchem. Hudba na albu se skládala z orchestrů, syntenzátorů a zpěvu Billa Warda, který Ozzyho zastoupil po jeho náhlém odchodu uprostřed nahrávání. Po turné roku 1977 se Ozzy přestal objevovat na zkouškách kapely a zbývající členové nahráli nějakou tu hudbu se zpěvákem a bývalým členem Fleetwood Mac Davem Walkerem. Ozzy se vrátil do skupiny před nahráním alba \"Never Say Die!\", které vyšlo roku 1978 a bylo určitě albem, na kterém skupina nejvíc experimentovala a použila přitom prvky mnoha žánrů. Stejně jako předešlé album se mizerně prodávalo.\n\nDalší album (poprvé se zpěvákem Ronniem Jamesem Diem) \"Heaven and Hell\" dokázalo skupině navrátit úspěch a dosáhlo nejvyššího umístění v žebříčku od alba \"Sabotage\" z roku 1975. Bylo to na turné, kde se Dio stal oblíbeným díky znamení „ďáblovy rohy“ (vztyčený ukazovák a malíček), které se stalo symbolem heavy metalu. Na albu spolupracoval klávesista Geoff Nicholls (Nicholls nebyl považován za oficiálního člena skupiny a často byl na koncertech nucen hrát ze zákulisí kvůli údajným estetickým záměrům, ale podílel se na napsání mnoha skladeb a zůstal s Black Sabbath i ve všech následujících sestavách). Během turné bubeník Bill Ward skupinu opustil kvůli osobním důvodům (oba jeho rodiče zemřeli během krátkého časového období, Ward zápasil s alkoholem a dalšími závislostmi). Ke skupině se přidal bubeník Vinny Appice, aby dokončil turné, a poté se objevil na následujícím albu \"Mob Rules\"; titulní singl se objevil ve filmu \"Heavy Metal\".\n\nNeupravené vydání koncertní nahrávky \"Live at Last\" (pořízené ještě s Ozzym během turné 1972 Volume 4 Tour) podnítilo skupinu kvalitně nahrát živák z turné Mob Rules s názvem \"Live Evil\". Avšak během jeho dolaďování se projevily vnitřní problémy skupiny, jež měly za následek odchod Dia a Appice, kteří založili skupinu Dio.\n\nBill Ward se vrátil k bicím a novým zpěvákem se stal Ian Gillan z Deep Purple. Gillan řekl: „Neplánoval jsem se připojit k Black Sabbath. Vyšel jsem ven s Geezerem a Tonym, ožrali jsme se a druhý den jsem zjistil, že jsem souhlasil, abych se stal členem skupiny. A oni jsou takoví milí chlapíci. Byla to ohromná zábava, platily se účty a prožil jsem s nimi krásný rok.“\n\nTato sestava nahrála album \"Born Again\", ale Bill Ward znovu opustil skupinu před začátkem turné a nahradil ho Bev Bevan z kapely Electric Light Orchestra. I když se album překvapivě stalo jedním z jejich nejúspěšnějších (#4 v UK charts), věci se nevyvíjely tak, jak měly, Ian Gillan se znovu přidal k Deep Purple. Bubeník Bill Ward se opět vrátil a roku 1984 bylo oficiálně ohlášeno angažování nového zpěváka Davida Donata. Avšak po šesti měsících zkoušení byl vyhozen managementem, kdy Tony a Geezer se hádali ohledně finančních otázek.\n\nStále se měnící sestava skupiny, rostoucí úspěch Ozzyho na sólové dráze a smíšené hudební kritiky uvrhly skupinu do Ozzyho stínu. Zakládající člen Geezer Butler odešel a založil novou skupinu Geezer Butler Band, která ale nevydala žádné album. Původní sestava Black Sabbath (Osbourne, Iommi, Butler, Ward) se sešla, aby zahrála na benefičním koncertě Live Aid v roce 1985. Po skončení show se Tony Iommi rozhodl nahrát sólové album a požádal o pomoc dlouholetého klávesistu Sabbath Geoffa Nichollse (nakonec se stal oficiálním členem skupiny) a zpěváka Glenna Hughese, bývalého člena skupin Deep Purple a Trapeze. Tony Iommi se zasnoubil se známou ženskou heavymetalovou hvězdou Litou Ford a požádal o pomoc baskytaristu (Dava Spitze) a bubeníka Erica Singera (Kiss a Alice Cooper) z její tehdejší kapely, aby dokončil formaci. Avšak management a tlak nahrávací společnosti je přiměl, aby album \"Seventh Star\" vyšlo jako \"Black Sabbath featuring Tony Iommi\".\n\nKolem alba se vede polemika kvůli Jeffovi Fenholtovi, který na albu také vystupoval. Tvrdí, že byl zpěvákem Black Sabbath okolo sedmi měsíců. Řekl, že kapelu opustil, protože mu prý nevěřili. Členové Sabbath trvají na tom, že nikdy nebyl členem skupiny, nahrál jen nějaká dema pro Tonyho sólové album. Údajně napsal některé skladby, které se na albu \"Seventh Star\" objevily.\n\nNa začátku turné propagujícího album \"Seventh Star\" roku 1986 se Glenn Hughes porval a utrpěl vážnou krevní sraženinu v hrdle, kvůli které ztratil hlas. Neznámý mladý americký zpěvák Ray Gillen byl vybrán jako záskok a dokončil turné. Morálka ve skupině byla velmi vysoká, když začali nahrávat album \"The Eternal Idol\" (bývalý člen Bev Bevan se vrátil jako bubeník a baskytarista Bob Daisley se také na albu podílel), ale nový Black Sabbath zasáhla série neštěstí jako zlé vedení a finanční dluh, který pocházel hlavně z nevhodně naplánovaného využití drahých nahrávacích studií. Výsledkem bylo, že Ray Gillen během nahrávání skupinu opustil. Krátce nato se dal dohromady s bývalým kytaristou Ozzyho Osbourna Jakem E. Leem a spolu vytvořili úspěšnou skupinu Badlands (poté se přidal Eric Singer).\n\nZpěvák Tony Martin (bývalý člen The Alliance) přinesl všechny znova přezpívané Gillenovy původní vokály na kazetách \"Eternal Idol\" a album nakonec vydali. Tony „The Cat“ Martin se jevil jako dokonalý zpěvák pro znovuoživené složení Black Sabbath. I když se trochu podobal Diovi, měl Martin evidentně vlastní styl.\n\nPo nahrání \"The Eternal Idol\" většina skupiny Sabbath opouští. Iommi, Martin a Nicholls najali baskytaristu Joa Burta a bývalého bubeníka skupiny The Clash – Terryho Chimese pro krátké turné z roku 1987 \"Eternal Idol\".\n\nOd roku 1988 bylo složení Black Sabbath opět stabilnější. Ve skupině hráli Tony Martin, Geoff Nicholls a přidal se místní bubeník Cozy Powell, který nahradil Terryho Chimesa. Powell, legendární bubeník, měl předtím úspěch se svou původní skupinou stejně jako s kapelami Rainbow, Whitesnake, ELP a mnoha dalšími. S baskytaristou Laurencem Cottlem, který nahradil Joa Burta, Sabbath vydali roku 1989 kritikou vysoce hodnocené album \"Headless Cross\". MTV video pro titulní singl se stalo velmi hraným a těšilo se většinou pozitivním recenzím. Baskytaristu Laurenca Cottleho nahradil veterán Neil Murray (bývalý spoluhráč Cozyho Powella ve skupině Whitesnake). Roku 1990 Sabbath vydali album \"Tyr\". Během let 1990 až 1991 skupina absolvovala turné na podporu alba.\n\nV roce 1992 se znovu sešla klasická sestava Black Sabbath z 80. let. Zakládající člen Geezer Butler spolu s Diem a Appicem se připojili k Iommimu (byla to stejná sestava jako na albech \"Mob Rules\" v roce 1981 a \"Live Evil\" z roku 1982) a společně nahráli album \"Dehumanizer\" (1992). Sabbath s albem opět zažívali úspěch a turné \"Dehumanizer\". Bylo to v době, kdy se Ozzy chtěl stáhnout do ústraní a navrhl Sabbathu, aby otevřel jeho poslední dvě vystoupení v Costa Mesa. Když se Dio odmítl zúčastnit, vystoupili Iommi, Butler a Appice bez něho.\n\nDio opustil skupinu, aby se vrátil do své úspěšné sólové skupiny, a Rob Halford, zpěvák skupiny Judas Priest, ho na poslední chvíli, speciálně pro toto vystoupení, nahradil. Původní sestava Black Sabbath s Billem Wardem se spojila, aby 15. listopadu 1992 zakončila druhou noc vystoupení. Na konci se Ozzy rozhodl, že bude dál pokračovat (následovalo turné „No More Tours“ s výstižným názvem \"Retirement Sucks\") a byly připraveny smlouvy na nové album a turné původního Sabbathu, na poslední chvíli však Ozzy odstoupil.\n\nPo Diově a Halfordově odchodu byl Vinny Appice nahrazen bývalým bubeníkem skupiny Rainbow Bobbym Rondinellim. Zpěvák Tony Martin a klávesista Geoff Nicholls se vrátili a Sabbath nahráli \"Cross Purposes\" a \"Cross Purposes Live\" – kombinaci CD a videa, která vyšla koncem roku 1994, kdy Bobby Rondinelli skupinu v půlce turné opustil. Překvapivě ho nahradil původní bubeník Sabbath Bill Ward. Po turné se Ward a Butler s Iommim, Martinem a Nichollsem rozešli.\n\nDalší střetnutí se uskutečnilo v roce 1995. Tentokrát síly spojila formace alba \"Tyr\", kdy se bubeník Cozy Powell a baskytarista Neil Murray připojili k Iommimu, Martinovi, Nichollsovi a nahráli album \"Forbidden\". Album produkoval Ernie C z rapcorové skupiny Body Count. Po nahrání alba Cozy Powell znovu kapelu opustil a nahradil ho vracející se Bobby Rondinelli.\n\nV roce 1996 u Castle Records znovu nahráli a vydali kompilaci skladeb od roku 1983 (album \"Born Again\") po rok 1995 (album \"Forbidden\") s názvem \"The Sabbath Stones\". Po vydání skončila smlouva Tonyho Iommiho s vydavatelstvím.\n\nRoku 1996 Ozzy Osbourne zorganizoval první ročník velmi úspěšného metalového festivalu Ozzfest. V roce 1997, před posledním vystoupením na festivalu, se připojil k Butlerovi a Iommimu, aby zahráli několik skladeb (na bicí hrál Mike Bordin, bubeník skupiny Faith No More). V prosinci 1997 Bill Ward spojil síly s Ozzym, Tonym, Geezerem a obnovili původní sestavu Black Sabbath poprvé od jejich náhlého setkání na Live Aid v letech 1985 a 1992.\n\nBlack Sabbath od té doby vydali minimálně jednu autorizovanou dvoudiskovou kompilaci, jednu dvoudiskovou live kompilaci a osmidiskový boxset. V roce 2001 napsali nové texty, na následujícím turné odehráli novou skladbu \"Scary Dreams\" a okamžitě začali pracovat na novém albu s legendárním producentem Rickem Rubinem, ale Ozzyho sólový kontrakt se zdržel a zřejmě překazil další vývoj alba. Po třech letech, v roce 2004, skupina znova vystoupila na Ozzfestu na počest svého 35. výročí. V roce 2005 Ozzy znovu vystoupil s Black Sabbath na Ozzfestu, na kterém se objevila také legenda Iron Maiden. Na klávesy nyní hrál syn Ricka Wakemana Adam.\n\nV listopadu 2005 byli Black Sabbath slavnostně uvedeni do britské hudební síně slávy UK Music Hall of Fame, během slavnosti zahrála původní sestava. 13. března 2006 byla skupina také uvedena do Rock and Roll Hall of Fame. Black Sabbath ale žádnou ze skladeb nehrálo, namísto toho zahrála dvě jejich skladby \"Hole in the Sky\" a \"Iron Man\" Metallica.\n\nRoku 2007 Ozbourne na svém webu uvedl, že původní sestava může spojit síly a nahrát nové studiové album, první po 30 letech. Oficiální návrat původní sestavy a potvrzení alba a turné se ale odehrálo až 11. 11. 2011 v 11 hodin a 11 minut pacifického času. Produkce se ujal Rick Rubin a album nazvané \"13\" vyšlo v červnu 2013. Na bicí zde usedl bubeník skupin Rage Against the Machine a Audioslave Brad Wilk, jelikož Bill Ward ze skupiny odešel.\n\nAčkoliv ještě v září 2014 Ozzy Ozbourne oznámil, že se skupina rozhodla nahrát příští rok (2015) ještě jednu desku a absolvovat další turné, během roku 2015 toto rozhodnutí změnili se slovy, že jsou na tvorbu nového materiálu příliš staří a pouze pojedou na závěrečné turné, jež pojmenovali The End Tour. V rámci tohoto turné se 30. června 2016 údajně naposledy představili i před vyprodanou pražskou O arénou, nejvíce skladeb zaznělo z druhého studiového alba kapely \"Paranoid\". Poslední dva plánované koncerty odehráli 2. a 4. února 2017 v hale Genting Arena ve svém domovském Birminghamu.\n\nJedním z důvodů, proč Black Sabbath od obnovení původní sestavy v roce 1997 dosud nevydali nové album, je mnoho dalších aktivit, především zpěváka Ozzyho, který roku 1997 vydal kompilaci, v roce 2001 album, pak koncertní záznam v roce 2002, v roce 2003 znovu kompilaci, v roce 2005 kolekci a roku 2007 album \"Black Rain\".\n\nTony Iommi roku 2000 vydal své první sólové album Iommi, jehož příprava mu trvala celkem 5 let. Poté vydal nahrávky z roku 1996 pod názvem \"The DEP sessions\", kde zpívá Glenn Hughes. Další album nazvané Fused vydal v roce 2005 (práce na něm začaly roku 2003). Skupina Geezera Butlera \"G/Z/R\" vydala v roce 1995 album \"Plastic Planet\". Bill Ward vydal pouze singl z roku 2003 \"Straws\" a internetový singl \"The Dark Hour\". Jeho zájem o hudbu je zaměřen na Black Sabbath.\n\nNa konci září 2006 španělský webzine \"Rafabasa\" oznámil, že Tony Iommi, Geezer Butler a Bill Ward by se mohli v létě 2007 spojit s Ronniem Jamesem Diem na turné na podporu alba \"\", které obsahuje poslední nahrávky a tři nové skladby napsané Iommim a Diem: \"The Devil Cried\" (singl), \"Shadow of the Wind\" a \"Ear in the Wall\". Bill Ward se nakonec rozhodl, že se do projektu nezapojí, místo toho se připojil Vinny Appice.\n\nV současnosti Black Sabbath hraje v sestavě\n\n\nV roce 1985 se původní členové Black Sabbath (Iommi, Butler, Osbourne a Ward) spojili, aby zahráli na benefičním koncertě Live 8). Odehráli tři skladby (\"Children of the Grave\", \"Iron Man\" a \"Paranoid).\"\n\nV roce 1992 se sestava Black Sabbath z let 1980–1982 (Iommi, Butler, Dio a Appice) znovu spojila a vydala na turné na podporu alba \"Dehumanizer\".\n\nV tomto roce původní členové Black Sabbath odehráli tři skladby po jednom z Osbournových „posledních“ koncertů v Costa Mesa v Kalifornii.\n\nRoku 1995 se sestava z let 1989–1991 (Iommi, Powell, Martin, Murray a Nicholls) znovu spojila a vydala na turné na podporu alba \"Forbidden\".\n\nV letech 1997–1998 se původní členové znovu spojili, vydali na turné a vydali dvoudiskové koncertní album \"Reunion\". V letech 1999, 2001, 2004 a 2005 se opět spojili a vystoupili na Ozzfestu. Od roku 2001 se šíří fámy o vydaní nového alba, ale až 11. 11. 2011 bylo v souvislosti s oficiálním návratem a obřím turné potvrzeno.\n\nPrvní zpráva o návratu Black Sabbath se objevila v srpnu 2011 v britském listu Birmingham Mirror. Prozradil to Tony Iommi, který se vzápětí začal rozčilovat, že nic takového neřekl. V novinách ale doslova citovali Iommiho větu: \"Opravdu se na to těšíme (na návrat) a ty věci, co píšeme, jsou skutečně dobré, blíží se to starým původním písním.\"\n\nV listopadu 2011 se pak konala tisková konference v Los Angeles, kde skupina konečně oficiálně potvrdila návrat.\n\nPodle internetových stránek Metal Hammer skupina v původním složení Ozzy Osbourne, Tony Iommi, Geezer Butler a Bill Ward navíc rozjela přípravy na turné. \"Těšíme se a řekl bych, že věci, co píšeme, jsou fakt dobré,\" nechal se slyšet Iommi s tím, že deska vyjde patrně příští rok.\n\nDát Black Sabbath opět dohromady ovšem nebylo vůbec jednoduché. Bubeníka Warda trápí srdce a před několika měsíci navíc podstoupil operaci. \"Uvidíme, jak na tom teď bude,\" řekl Iommi. Navíc \"potíže\" dělal i stále zaneprázdněný Ozzy Osbourne. Nakonec z něj vypadla klasická hláška \"nikdy neříkej nikdy\" a vše se mohlo rozběhnout.\n\n\n"}
{"id": "22739", "url": "https://cs.wikipedia.org/wiki?curid=22739", "title": "Metoděj z Olympu", "text": "Metoděj z Olympu\n\n(Svatý) Metoděj z Olympu ( – asi 311) byl jedním z řecky píšících církevních Otců na přelomu 3. a 4. století. Byl biskupem v lýkijském Olympu, později – podle Jeronýma – v Týru, ale tato informace je nepravděpodobná. Zemřel pravděpodobně jako mučedník v roce 311.\n\nPrvní zprávy o něm nám podává až Jeroným (\"De viris illustribus\", 83). Eusebios se o něm nezmiňuje, pravděpodobně proto, že Metoděj velmi silně bojoval proti některým Órigenovým naukám. Metoděj se mohl pyšnit značným vzděláním a proti Órigenovi zastával především totožnost vzkříšeného těla s tělem nynějším. Na druhé straně byl podobně jako Órigenés silně ovlivněn platónismem a používal silně alegorickou exegezi.\n\nZ jeho děl se dochovala v úplném znění Hostina deseti panen (\"Convivium decem virginum\", řecky \"Symposion he peri hagneias\" – „Symposion o panenství“; Migne, PG, XVIII, 27-220), rozhovor deseti panen, kde se Metoděj dotýká hlavních témat křesťanské víry. Celý text je situován do zahrady Ctnosti, dcery Filosofie, kde deset panen během hostiny hovoří o ideálním způsobu života, který si zvolily. Počtu deseti panen odpovídá deset úvah. Celá práce má hluboké biblické kořeny. V devátém rozhovoru se Metoděj projevuje – právě při hájení víry ve vzkříšení těla – jako zastánce milenarismu.\n\nVe spise O svobodné vůli (\"peri tou autexousiou\") napadá gnostické učení o původu zla a svobodné vůli. Z větší části dochováno, psáno formou dialogu.\n\nV traktátu O vzkříšení (\"Aglaophon he peri tes anastaseos\") zastává proti Órigenovi nauku o vzkříšení těla a jeho identitě s tělem stávajícím. Z větší části dochováno, psáno formou dialogu.\n\nZ dalších traktátů, psaných formou dialogu, máme jen staroslověnské zlomky. jsou to spisy O životě (lat. \"De vita\"), kde Metoděj probírá otázku života a rozumného jednání; O jídlech (lat. \"De cibis\") popisuje rozlišování jídel u Židů a o jalovici zmíněné v Levitiku. Poksytuje alegorický výklad starozákonních ustanovení o jídle (Num 19); O malomocenství (lat. \"De lepra\") pojednává o malomocenství a poskytuje alegorický výklad starozákonních pasáží hovořících o této nemoci (Lv 13); O pijavici (lat. \"De sanguisuga\"), o pijavici z knihy Přísloví (Pří 30,15n.) a o verši Žalmu 18,2.\n\nZ nedochovaných děl víme o existenci traktátu proti novoplatónikovi Porfyriovi, o traktátu \"Pythonissa\" proti Órigenovi, o komentářích na Genesis a na \"Píseň písní\", o traktátu \"O mučednících\" a o dialogu \"Xenon\".\n\n"}
{"id": "22740", "url": "https://cs.wikipedia.org/wiki?curid=22740", "title": "Antibiotikum", "text": "Antibiotikum\n\nAntibiotikum (též antiinfektivum) je lék, který usmrcuje některé mikroorganismy nebo brání jejich růstu. Ačkoliv se dříve termín užíval jen pro antimikrobiální látky přírodního původu (a pro ostatní se užíval termín chemoterapeutika), v současné době se velmi často užívá pro všechny látky s tímto účinkem bez ohledu na jejich původ.\n\nV současnosti je známo přes 6000 látek s antibiotickým účinkem, ale jen asi 70 z nich našlo uplatnění v humánní a veterinární medicíně, ostatní mají příliš výrazné nežádoucí účinky nebo jsou pro pacienta toxické. Antibiotika působí především proti bakteriím, některá jsou však účinná také proti houbám a parazitickým prvokům. Mají však stále vedlejší účinky a v ČR jsou vydávány na předpis. Z chemického hlediska jsou antibiotika různorodou skupinou látek, většinou však mají molekulovou hmotnost menší než 2000 Da. Antibiotika však nezabírají na onemocnění virového původu.\n\nObjev antibiotik spolu s anestézií a aplikací hygienických praktik u lékařů (např. mytí rukou a použití sterilizovaných nástrojů) je jeden z nejdůležitějších objevů v současné medicíně. Dnes banální zranění, jako je škrábnutí, s sebou dříve nesla riziko infekce a smrti.\n\nJiž 2500 let př. n. l. používali v Číně k léčbě infekcí obklady z plesnivého sojového mléka. Stopy antibiotik (tetracyklin z piva) byly nalezeny také v 1600 let starých kosterních pozůstatcích Egypťanů a Núbijců. Antibiotika byla také přijímána přirozeně ve stravě (zelenina obsazující sirné sloučeniny alicin, glukosinoláty). První krůčky k vynálezu antibiotik pro západní medicínu a k pochopení, jak fungují, učinil Louis Pasteur, který v roce 1877 zjistil, že laboratorní zvíře naočkované kulturou \"B. anthracis\" společně s kulturou saprofytických bakterií neonemocnělo antraxem. O deset let později německý vědec Rudolf Emmerich náhodou objevil, že zvíře naočkované kulturou \"Streptococcus erysipelatis\" neonemocní cholerou a o dva roky později Charles-Joseph Bouchard prokázal, že tutéž ochranu poskytuje \"Pseudomonas aeruginosa\". V průběhu dalších let se zjistilo, že antimikrobiální vlastnosti má i lihový výluh z kolonií a účinná substance byla nazvána \"pyocyanáza\". Stala se prvním antibiotikem používaným v nemocnicích, její vlastní toxicita a nemožnost zajistit stále stejně účinný produkt ale neumožnily její delší používání.\n\nPrvní skutečně účinné objevené antibiotikum pocházelo z plísně. Francouzský doktor Ernest Duchesne zaznamenal už v roce 1896 fakt, že určité plísně rodu štětičkovec (\"Penicillium\") ničí bakterie. Duchesne a jeho výzkum však zůstal zapomenut po celou generaci. Až Alexander Fleming během svého výzkumu antibakteriálního působení lysozymu kultivoval baktérie na agarových plotnách a jedna z nich byla napadena plísní druhu \"Penicillium notatum\". Fleming zaznamenal čistou zónu kolem plísňového podhoubí a pochopil, že plíseň vylučuje něco, co růst bakterií zastavilo. I když nebyl schopen sloučeninu izolovat (beta-laktamový kruh v penicilinové molekule při tehdejších rafinačních metodách nebyl stabilní), svůj objev v roce 1929 popsal ve vědecké literatuře. Protože plíseň byla rodu \"Penicillium\", nazval tuto sloučeninu penicilin.\n\nZároveň ve 30. letech 20. století německý vědec Gerhard Domagk zkoumal antibakteriální vlastnosti některých barviv. Jedním z nich byl sulfonamid zvaný prontosil, který se ukázal být účinným proti infekcím díky tomu, že se v organismu pacienta metabolizuje na aktivní formu \"sulfanilimid\". Podle současné širší definice to patrně lze kvalifikovat jako první úspěšné použití antibiotika. Po nějaké době Rene Dubos izoloval tyrotricin – antibiotikum používané místně na kožní infekce z půdních baktérií.\n\nPro zvýšenou potřebou léčby infikovaných ran během 2. světové války bylo mnoho prostředků vloženo do výzkumu a rafinace penicilinu. Tým, který vedl Howard Walter Florey, úspěšně vyprodukoval použitelná množství čisté aktivní složky, která byla rychle testována v klinické praxi. Lékaři byli překvapeni rychlou a spolehlivou léčbou stavů, které byly do té doby těžce léčitelné a často končily smrtí. Další výzkum pak otevřel lidstvu dveře k dosud neznámé úrovni chemického boje proti baktériím.\n\nAntibiotické účinky mají i jisté kovy (jako je stříbro, zlato, měď či slitiny, jako je bronz) a u některých jsou tyto účinky známy a využívány již od starověku. Nově se využívají i ve formě nanočástic.\n\nAntibiotika se používají především k léčbě infekčních stavů, někdy však též preventivně (tzv. antibiotická profylaxe). V současnosti je však velkým problémem chybné použití antibiotik – zvláště pak použití nevhodného antibiotika (proti rezistentnímu původci) nebo předepsání antibiotik při léčbě virových onemocnění, jako je rýma nebo chřipka. Přesto však jistá antibiotika mohou stimulovat imunitní systém a tak nepřímo likvidovat virová onemocnění. Při nedodržení celé předepsané dávky antibiotik, obvykle pro pacientův subjektivní pocit zlepšení, nejsou patogenní mikroorganismy zcela zničeny. Kromě selhání léčby vede toto chování k rozvoji antibiotické rezistence u neúplně zahubených populací bakterií. Mohou také způsobovat diabetes.\n\nAntibiotika se uplatňují i v jiných oblastech, než je medicína. Podávání malých množství antibiotik hospodářským zvířatům zvyšuje jejich přírůstky. Od roku 2006 je však jejich používání pro tento účel ve všech státech EU zakázáno. Také při kultivacích mikroorganismů v biotechnologických laboratořích se používají antibiotika, a to v tkáňových kulturách či růstových médiích za účelem potlačení nežádoucí bakteriální kontaminace (v selektivních médiích). Často se používá kombinace několika antibiotik a antimykotik, aby došlo k pokrytí celého spektra mikroorganismů, například od firmy Sigma-Aldrich je dostupná suspenze, jež obsahuje kombinaci penicilinu, streptomycinu a amfotericinu B.\n\nNejdůležitější vlastností antibiotik je selektivita jejich účinku, tzn. že zasahují struktury, které jsou specifické pro mikroorganismy a pacienta víceméně nepoškozují. Podle působení na bakterie se antibiotika dělí na dvě velké skupiny: baktericidní a bakteriostatická. První skupina bakterie hubí (tj. usmrcuje), bakteriostatická zastavují jejich množení, ale mnoho bakteriostatických antibiotik působí ve vyšších koncentracích rovněž baktericidně. Oba dva typy jsou nicméně schopné potlačit růst kolonií in vitro.\n\nPodle mechanismu účinku na bakteriální buňku se dělí antibiotika do několika skupin:\n\n\nSpecifická, úzkospektrá antibiotika zasahují buď gramnegativní nebo grampozitivní bakterie, nebo dokonce jen některé bakteriální rody. Naproti tomu širokospektrá antibiotika ničí široké spektrum mikroorganismů, často včetně symbiotické mikroflóry na povrchu sliznic. Účinnost jednotlivých antibiotik však závisí také na umístění infekce a schopnosti pronikat danými tkáněmi až k ložisku infekce.\n\nKe správné antibiotické terapii je vhodné zjistit citlivost konkrétní patogenní bakterie k antibiotikům. Všechny bakterie totiž nejsou stejně citlivé a některé jsou dokonce rezistentní a dané antibiotikum proti nim nepůsobí. Zjišťuje se proto tzv. minimální inhibiční koncentrace (MIC), což je koncentrace antibiotika, která zabrání růstu bakteriálních kolonií. Koncentrace, která bakterie usmrtí, se označuje jako minimální baktericidní koncentrace (MBC). Je zřejmé, že v případě primárně baktericidních antibiotik se MBC rovná MIC. V celém průběhu terapie by v místě infekce měla být taková koncentrace antibiotika, která odpovídá alespoň minimální inhibiční koncentraci.\n\nProtože antibiotika jsou heterogenní skupinou látek s různými účinky na bakterie, dělí se na několik tříd podle chemické struktury.\n\nNěkteré bakterie mohou růst i v přítomnosti určitého množství antibiotika; tento jev se nazývá antibiotická rezistence. Může být primární, která je dána druhem bakterie a jejími vlastnostmi – například antibiotika, která narušují syntézu bakteriální buněčné stěny, jsou primárně neúčinná vůči mykoplasmám, které buněčnou stěnu nemají. Sekundární, získaná rezistence je výsledkem přizpůsobení se daného patogenu k účinkům antibiotika. Je zřejmě jedním z vedlejších dopadů jejich chybného užívání a je podobná vzniku pesticidové rezistence u škodlivého hmyzu. Aby se nevyselektovaly na základě evoluční teorie rezistentní kmeny, muselo by být zničeno téměř 100 % infikujících organismů. Přežije-li malá část populace bakterií léčbu a může-li se reprodukovat, průměrná citlivost nové populace na dané antibiotikum bude mnohem menší než u původní populace, protože nová populace vyrostla z nemnohých organismů, které vydržely původní antibiotickou léčbu.\n\nAntibiotická rezistence se stala vážným problémem v rozvojových i vyspělých zemích. V některých nemocnicích je míra antibiotikové rezistence mezi mikroorganismy natolik vysoká, že běžná antibiotika jsou pro léčbu infekcí prakticky nepoužitelná. To vede k častějšímu použití nových a dražších sloučenin, což vzápětí vede k dalšímu vzniku rezistence na tyto nové léky a k nekončící snaze vyvinout nová a odlišná antibiotika pro udržení předstihu před infekcemi.\n\nKupříkladu \"Staphylococcus aureus\", který byl úspěšně ničen penicilinem ve 40. a 50. letech 20. století, je dnes z 90 % rezistentní na penicilin. Pro účinnou léčbu tak zbyl jen úzký výběr léků, jako je např. vancomycin. Situaci zhoršuje fakt, že geny kódující antibiotickou rezistenci mohou být přenášeny mezi bakteriemi (např. konjugací). Konjugující bakterie, které vůbec nebyly vystaveny působení antibiotik, pak získávají rezistenci od těch, co ji mají. Problém antibiotické rezistence narůstá, pokud jsou antibiotika použita na léčbu viróz (na něž neúčinkují), a když jsou široce používána preventivně (např. v krmivech pro hospodářská zvířata). Těmito způsoby může rezistenci získat velké množství bakterií, z nichž následně vzniknou nové odolné generace.\n\nBakterie využívají při obraně proti antibiotikům čtyři různé mechanizmy. Změní a tím inaktivují antibiotikum, změní strukturu míst, na které antibiotikum útočí, přepnou metabolické dráhy nebo omezují koncentraci antibiotika v buňce a to buď vylepšením povrchu nebo pomocí buněčných molekulárních pump. Bakteriím lze rezistenci ovlivnit (prodražit) přidáním dalších chemických látek k antibiotiku.\n\nRezistence se týká i zvířat. V některých zemích se používají jako růstové stimulátory u zvířat, aby se zvýšila produkce.\n\n\n\n"}
{"id": "22741", "url": "https://cs.wikipedia.org/wiki?curid=22741", "title": "Eusebius", "text": "Eusebius\n\nJméno Eusebius psáno někdy také Eusebios náleželo několika různým osobám církevních dějin:\n\n"}
{"id": "22743", "url": "https://cs.wikipedia.org/wiki?curid=22743", "title": "Bochnia", "text": "Bochnia\n\nBochnia je starobylé město na jihu Polska v Malopolském vojvodství, 40 km východně od Krakova při pravém břehu řeky Raba. Město mělo v roce 2008 29 444 obyvatel a rozlohu 30 km².\n\nV minulosti proslulo jako středisko těžby soli – solivary v Bochni se připomínají již k roku 1198 a první důl na kamennou sůl byl založen roku 1248. Městská práva získala Bochnia 27. února 1253.\n\nSolný důl Bochnia byl v roce 2013 zapsán na Seznamu světového dědictví UNESCO.\nMezi významné rodáky patří novinář Gabriel Laub.\n\n"}
{"id": "22750", "url": "https://cs.wikipedia.org/wiki?curid=22750", "title": "Leoš Suchařípa", "text": "Leoš Suchařípa\n\nLeoš Suchařípa (15. února 1932 Varnsdorf – 14. června 2005 Praha) byl český herec, dramaturg, překladatel a divadelní teoretik.\n\nDivadelní vědu začal studovat na DAMU, po roce přešel na moskevskou \"Vysokou školu divadelní\" (GITIS), kterou absolvoval v roce 1957. V Praze pak působil jako redaktor a šéfredaktor \"Divadelních novin\", zástupce šéfredaktora časopisu \"Divadlo\" a odborný asistent na Filozofické fakultě UK.\n\nV šedesátých a na počátku sedmdesátých let byl dramaturgem a hercem v pražském Činoherním klubu (1968–1973), v letech 1973–1975 pracoval jako dramaturg divadla v Karlových Varech. Následovalo třináctileté angažmá v Činoherním studiu v Ústí nad Labem (1975–1988), kde prokázal vysoké dramaturgické i herecké kvality (\"Vášeň jako led\", \"Dobové tance\", \"Tři sestry\" a další). Na konci osmdesátých let se stal členem Realistického divadla v Praze (1988–1992), odkud v roce 1992 odešel do Divadla Na zábradlí. Hrál v mnoha filmech, např. \"Skřivánci na niti\", \"Faunovo velmi pozdní odpoledne\", \"Ene bene\", spolupracoval také s televizí.\n\nMimoto byl Leoš Suchařípa znalcem a překladatelem ruských prozaiků, především A. P. Čechova, jehož divadelní dílo přeložil kompletně, ale i M. Gorkého nebo N. V. Gogola.\n\nLeoš Suchařípa zemřel v červnu 2005 v Praze.\n\nJeho syn David Suchařípa je taktéž hercem.\n\n\n"}
{"id": "22759", "url": "https://cs.wikipedia.org/wiki?curid=22759", "title": "Sources chrétiennes", "text": "Sources chrétiennes\n\nSources chrétiennes (fr. „křesťanské prameny“) je ediční řada francouzského nakladatelství Cerf, obvykle zkracovaná \"SCh\" či \"SC\" s pořadovým číslem. Zabývá se vydáváním kritických textů patristických děl ve všech starokřesťanských jazycích (latina, řečtina, syrština a další). Ediční řadu založili v roce 1942 Henri de Lubac a Jean Daniélou. V lednu toho roku vyšel také první titul \"La Vie de Moïse\" (Život Mojžíšův) Řehoře Nysského.\n\nJednotlivé svazky obvykle obsahují jak samotný kritický text v originále, tak jeho souběžný francouzský překlad. Kritický text bývá nově připraven, nebo je přejímán z jiné edice (např. z řady Corpus Christianorum, Series Latina). Kromě toho jsou jednotlivé svazky doplněny podrobnými úvody a komentáři. Nechybí ani bohatý poznámkový aparát.\n\nZ českých veřejných knihoven mají značnou část této ediční řady následující:\n\n"}
{"id": "22762", "url": "https://cs.wikipedia.org/wiki?curid=22762", "title": "Chráněná krajinná oblast Český kras", "text": "Chráněná krajinná oblast Český kras\n\nChráněná krajinná oblast Český kras byla vyhlášena v roce 1972 na rozloze 128 km² k ochraně nejcennější části barrandienské pánve. Nachází se ve Středočeském kraji mezi Prahou (Radotínem) a Berounem.\n\nJde o území tvořené převážně prvohorními usazeninami (vápenci, břidlicemi) silurského a devonského stáří s četnými krasovými jevy včetně jeskyní patřících k největším v Čechách. Přes svou malou nadmořskou výšku, která se pohybuje od 208 m n. m. (hladina Berounky) do 499 m n. m. (vrch Bacín), se zde vytvořil velmi pestrý členitý reliéf, zejména díky erozní činnosti Berounky a jejích přítoků, jejichž údolí mají mnohdy kaňonovitý ráz.\n\nV oblasti se vyskytuje cenná teplomilná květena i zvířena, rovněž se zde nalézá velké množství cenných geologických profilů a světově významných nalezišť zkamenělin.\n\nLesní společenstva dubových hájů s velmi bohatě rozvinutým bylinným patrem si mnohde zachovala svůj přirozený ráz. V nejhodnotnějších oblastech byla vyhlášena maloplošná zvláště chráněná území, ze kterých rozlohou největší je Národní přírodní rezervace Karlštejn (1546 ha).\n\n\n\n\" V kompetenci Správy CHKO Český kras jsou tato další zvláště chráněná území nacházející se mimo CHKO: \"\n\n\n"}
{"id": "22768", "url": "https://cs.wikipedia.org/wiki?curid=22768", "title": "Karma v buddhismu", "text": "Karma v buddhismu\n\nKarma (sanskrt) nebo kamma (pálí) v buddhismu označuje etický přírodní zákon příčiny a následku, čin vykonaný se záměrem nebo vědomým motivem a odpovídající následek tohoto činu, postihující zpětně aktéra samotného. Zjednodušeně řečeno podle této doktríny egoistické jednání způsobuje utrpení, zatímco nesobecké jednání přináší štěstí. Z buddhistického pohledu neznamená karma „osud”, ale může být přeložena jako „čin” nebo „příčina a následek”. \nKarma funguje následovně: Každý čin, slovo a myšlenka – pozitivní či negativní – zanechává otisky v mysli. Protože způsob prožívání světa je určován obsahem naší mysli, negativní otisky nevyhnutelně vedou k budoucímu utrpení. Když tedy pochopíme, že naše myšlenky, slova a činy zasévají semínka našich budoucích zážitků, budeme mít moc měnit náš život ve vlastních rukou.\n\nBytí jako takové však zůstává nadále strastiplné, můžeme tedy ovlivnit pouze to, zda budeme utrpení zakoušet více nebo méně.\n\nBudeme-li tedy pochopení karmy používat správným způsobem, přinese nám to svobodu. V každé situaci tak bytosti mají svobodu rozhodnutí o své budoucnosti. Buddhismus nabízí zvlášť účinné metody na odstranění otisků negativních, škodlivých činů z mysli. Tyto metody nám umožňují zbavit se toho, co by v budoucnosti dozrálo jako problematické stavy a situace. Prostřednictvím buddhistické meditace můžeme výrazně ovlivnit celý proces příčiny a následku. Pokud se však nerozhodneme, že budeme pracovat se svou myslí, nebudeme nad ní mít vůbec žádnou kontrolu a budeme prostě jen obětí svých vlastních činů.\n\nProblém je, že nevědomé bytosti nejsou schopny pochopit příčinu špatných nálad a mají tendence těmto negativním stavům mysli podléhat - tzn. vytvářet další negativní karmu. \n\nČiny mohou být vykonány myslí, řečí a tělem. Aby byla vytvořena pozitivní nebo negativní karma, je třeba zejména:\n\nPodle typu činu může vzniknout karma prospěšná nebo neprospěšná. Karmický následek činu je nazýván dozrání (\"vipáka\") nebo plod (\"phala\"). Karmický následek se nemusí objevit okamžitě, může dozrávat několik životů nebo celé věky. Aby se karmický následek objevil, musí nastat příhodné podmínky, podobně jako každé semeno pro vyklíčení potřebuje určitý druh půdy. Když plod činu dozraje, dopadne neodvratně na svého původce, není možno před ním utéci.\n\nUděláme-li tedy nějaký negativní čin myslí nebo slovem, zasadíme tím semínko, které zůstane v naší mysli - to je příčina. Když nastanou příhodné podmínky a máme špatnou náladu, jde o plod tohoto činu - to je následek. Tento negativní stav mysli je karmicky neutrální. Stejný princip má i pozitivní čin, jehož následek bude naopak radostná nálada - i ta je však karmicky neutrální.\n\nZákon příčiny a následku platí tedy v každém okamžiku stejně pro všechny lidské bytosti - bez rozdílu. Karma tedy není nic \"inteligentního\", mnohem přesnější vyjádření karmy je jakási strojová akce a reakce. \n\nV Dhammapadě se praví, že ani v povětří, na dně oceánu nebo v nitru hory nelze nalézt místo, kde by se bylo možné ukrýt před následkem zlého činu. Karma však neznamená determinismus nebo fatalismus. Minulé činy určují jen podmínky, za nichž se jednatel dál svobodně rozhoduje a volí si tak další podmínky své budoucí existence. Občas se používá přirovnání karmy k říčnímu proudu, který někdy plyne pomalu a člověk v něm může plavat, kam chce, ale jindy je proud tak silný, že to jediné, co může člověk dělat, je držet se ze všech sil na jednom místě a snažit se, aby ho proud neodnesl. Navíc některá karma nemusí nést plody, pokud nejsou vhodné podmínky k jejich rozvinutí, nebo pokud je převážena silnou karmou s opačným nábojem. Karma je tak hlavní příčinou rozdílů mezi bytostmi, není však jediným přírodním zákonem, který určuje chod tohoto světa. Buddha hovořil kromě karmy o zákonech, kterými se řídí neživá hmota, o zákonech organické hmoty a zákonitostech mysli.\n\nKarmický proces má rovněž sběrný aspekt, protože určité elementy našich zkušeností jsou společné. Všichni jsme lidé v té samé sféře zkušeností. Vidíme stejný svět kolem nás, stromy, skály, řeky atd. Všechno to je výsledkem faktu, že sdílíme určitou společnou karmu, a proto vidíme kosmos relativně podobným způsobem. Ale přesto máme individuální zkušenosti, které s nikým nesdílíme. Někteří jsou zdraví, jiní nemocní atd. Tyto individuální aspekty karmy zůstávají jedině našimi osobními zkušenostmi, protože jsou výsledkem našich náchylností, které jsme rozvinuli na individuální úrovni. Zdaleka ne všechno, co člověk zakouší, je následkem nějaké minulé karmy. Prospěšné a neprospěšné činy jsou vždy konány ze svobodné vůle, nikdy nevznikají z minulé karmy, neboť stavy mysli, vzniklé jako karmické následky minulých činů (vipáka), jsou samy o sobě vždy karmicky (eticky) neutrální.\n\nVedle tohoto zažitého významu se termínem karma v buddhismu označuje konání mnišské obce (\"sangha\") nebo alespoň skupiny dvaceti mnichů, kteří mají právo rozhodování (v pálí \"viniččhaja\", v sans. \"viniščaja\") v zásadních záležitostech. Také označuje formální postup při ordinaci (\"upasampada\"), při trvalém přijetí novice (v pálí \"sámanéra\", v sans. \"šrámanéra\") za řádného mnicha (v pálí \"bhikkhu\", v sans. \"bhikšu\").\n\n\"Múla\" („kořeny“) jsou mentální formace, jejichž (ne-)přítomnost určuje, zda konkrétní čin je prospěšný, neprospěšný nebo karmicky neutrální.\n\nUrčující faktory neprospěšných stavů mysli, mluvení a jednání („kořeny neprospěšného“, \"akusala múla\") jsou tři:\n\n\nUrčující faktory prospěšných stavů mysli, mluvení a jednání („kořeny prospěšného“, \"kusala múla\") jsou také tři:\n\n\nTo, co je prospěšné, je v buddhistických textech často vyjádřeno v negativních pojmech (nepřítomnost …, zdržení se …), ale ve skutečnosti mají tyto termíny jednoznačně pozitivní charakter.\n\nKromě těchto „světských“ prospěšných činů existují také „nadsvětské“ prospěšné stavy mysli (arija magga), které nevytvářejí karmu a vedou k osvobození, nirváně.\n\n\nPozn.: Pojmy jsou uváděny v pálí, pokud není uvedeno jinak.\n"}
{"id": "22769", "url": "https://cs.wikipedia.org/wiki?curid=22769", "title": "Terezie od Ježíše", "text": "Terezie od Ježíše\n\nSvatá Terezie od Ježíše, též zvaná Terezie z Ávily (Terezie z Avily) nebo Tereza z Ávily, křestním jménem Teresa de Cepeda y Ahumada (28. březen 1515 Ávila – 4. října 1582 Alba de Tormes) byla španělská mystička a reformátorka karmelitánského řádu. Její svátek se slaví 15. října (v noci ze 4. na 15. října proběhl přechod na gregoriánský kalendář). Papež Pavel VI. ji 29. září 1970 vůbec jako první ženu jmenoval učitelkou církve (dnes jsou už čtyři).\n\nTerezie byla dcerou rodičů obrácených ze židovství, rytíře Alonso Sáncheze de Cepeda a Beatriz d'Ávila y Ahumada. Tereziina matka Beatriz obzvlášť usilovala o to, aby z její dcery vyrostla zbožná křesťanka. Terezii již od dětství fascinovaly životy svatých a ve věku sedmi let utekla z domova s bratrem Rodrigem, protože chtěla zemřít jako mučednice mezi Maury. Zastavil je strýc, když se vracel do města a zahlédl Terezii s bratrem za městskými hradbami. Roku 1534 tajně odchází z domova a vstupuje do karmelitánského kláštera Vtělení v Ávile.\n\nV klášteře však začala trpět nemocí. Záhy začala zakoušet duchovní vytržení, ovlivněna též knihou \"Abecedario espiritual\", která po vzoru středověkých mystických spisů vybízela k vnitřní modlitbě a kontemplaci. K dispozici měla i jinou duchovní literaturu, která nejspíše ovlivnila také \"Duchovní cvičení\" sv. Ignáce z Loyoly.\n\nTvrdila, že během nemoci se pozvedla z nejnižšího stupně „vzpomínky“ do „zbožného ticha“ či dokonce „zbožné extáze“, která patří k dokonalému sjednocení s Bohem. V tomto posledním stupni, jak říkala, zažívala požehnané slzy. Jelikož chápala katolický rozdíl mezi smrtelným a lehkým hříchem, tvrdila, že pochopila hrůzu hříchu a vlastní povahu prvotního hříchu. Byla si také vědoma vlastní přirozené neschopnosti při konfrontaci s hříchem a potřeby absolutní podřízenosti Bohu.\n\nKolem roku 1556 několik jejích přátel prohlásilo, že její nově získané znalosti mají ďábelskou povahu, a ne božskou. Začala se trýznit a umrtvovat. Její zpovědník, jezuita sv. František Borgiáš, ji však přesvědčil o božské inspiraci jejích myšlenek. Na den sv. Petra roku 1559 získala Terezie pevné přesvědčení, že se jí zjevil sám Ježíš Kristus v tělesné podobě, i když neviditelné. Tato zjevení trvala téměř bez přerušení více než dva roky. V jiném zjevení ji opakovaně probodl serafín rozžhavenou špičkou zlatého kopí srdce, čímž jí způsobil nevýslovnou bolest v oblasti ducha i těla.\n\n„Viděla jsem, že v ruce drží dlouhé zlaté kopí, na jehož železné špici jsem viděla malý oheň. Zdálo se mi, že mi je občas vráží do srdce a probodává mi vnitřnosti. Když kopí vytáhl, zdálo se, že vytáhl i vnitřnosti a nechal mě v ohni velké Boží lásky. Bolest byla tak velká, že jsem musela sténat a sladkost bolesti byla tak nevýslovná, že jsem si nemohla přát být jí zbavena…“\nToto zjevení se stalo inspirací pro jedno z nejznámějších Berniniho děl – Extázi sv. Terezy v Santa Maria della Vittoria v Římě.\n\nVzpomínka na tuto událost jí sloužila jako zdroj inspirace po zbytek života a motivovala celoživotní napodobování Ježíšova života a utrpení shrnutém v mottu, které se s ní obvykle spojuje: Pane, nechej mě trpět, nebo zemřít.\n\nTěžištěm Tereziina mystického myšlení ve všech jejích spisech je vzestup duše ve čtyřech stupních (Život, kapitoly 10-22):\n\nPrvní z nich – vnitřní modlitba – je zbožnou kontemplací či koncentrací, odvracení duše od vnějších podnětů a především zbožná kontemplace Kristova utrpení a pokání (Život 11.20).\n\nDruhou modlitbou je modlitba ticha, při níž je přinejmenším lidská vůle ztracena v Boží vůli na základě nadpřirozeného stavu darovaného Bohem, zatímco ostatní mohutnosti, jako je paměť, rozum a představivost, se ještě neodpoutaly od světského rozptýlení. I když je částečné rozptýlení způsobeno vnějšími úkony, jako je opakování modliteb či sepisování duchovních zkušeností, převažující duševní stav je ticho (Život 14.1).\n\nZbožné sjednocení není jen nadpřirozený, ale podstatně extatický stav. Také v tomto stupni je rozum ponořen v Bohu a pouze paměť a představivost se volně pohybují. Tento stav doprovází blažený pokoj, sladký spánek přinejmenším vyšších duševních mohutností, vědomé vytržení v Boží lásce.\n\nČtvrtý stupeň je zbožná extáze či vytržení, což je pasivní stav, kdy se ztrácí vědomí přebývání v těle (2. Kor. 12, 2-3). Činnost smyslů ustává, paměť a představivost jsou ponořené do Boha či omámené. Tělo a duch prožívají agonii sladké, šťastné bolesti. Ta přechází ze strašného ohnivého žáru, naprosté neschopnosti a nevědomí do období odloučenosti přerušeného někdy takovým extatickým vzletem, až je tělo doslova zdviženo do prostoru. Tento stav trvá půl hodiny a v odpověď na něj přichází několikahodinový odpočinek podobající se slabosti při omdlení doprovázený popřením všech mohutností ve spojení s Bohem. Z tohoto stavu se člověk probouzí v slzách a dochází k vrcholu mystické zkušenosti vedoucí k transu. (Tvrdí se, že ji skutečně více než jednou viděli levitovat během mše svaté. Vnitřní hrad sv. Terezie z Ávily).\n\nTerezie je jedním z nejvýznačnějších autorů o vnitřní modlitbě a mezi autory mystické teologie zaujímá jedinečné místo. Ve všech pojednáních na toto téma mluví o osobních zkušenostech, které díky hlubokému vhledu a analytickým schopnostem byla schopná přesně vysvětlit. Její definice se objevuje v Katechismu katolické církve: „Vnitřní modlitba (oración mental), podle mého názoru, není nic jiného než důvěrný vztah přátelství, v němž člověk důvěrně hovoří s tím, o němž ví, že je jím milován“.\n\nV jejích spisech množství metafor podává živý obrazu mystické modlitby jako zavlažované zahrady.\n\nTereziny spisy patří k nejvýznamnějším a nejvýraznějším dílům křesťanské mystiky. Terezie je sepsala především z pedagogického důvodu – aby naučila své spolusestry praxi vnitřní modlitby a života v řeholní dokonalosti.\n\nS Terezií z Ávily je spojena i soška tzv. Pražského Jezulátka.\n\nPodle legendy Terezie, planoucí velkou láskou k Ježíši Kristu i v jeho dětské podobě, získala od jistého mnicha sošku Jezulátka; mnichovi se Ježíšek zázračně ukázal a on na základě jeho podoby sošku vymodeloval. Tuto sošku pak měla Terezie darovat své přítelkyni, jejíž dcera se chystala na cestu do Prahy. Soška, známá jako Pražské Jezulátko, je nyní vystavena v chrámu Panny Marie Vítězné na Malé Straně v Praze. Historicky vzato si ale sošku Pražského Jezulátka do Prahy přivezla Polyxena z Lobkovic roku 1603 jako svatební dar a pražskému Karmelu ji věnovala po ovdovění roku 1628. Poutní kostel Panny Marie Vítězné, kde je Pražské Jezulátko uchováváno, spravují i v dnešní době Bosí karmelitáni.\n\nHistoricky je doloženo, že Terezie u sebe stále nosila sošku dítěte Ježíše, jak ji představuje film Terezie od Ježíše (1984). Film dále ukazuje, jak soška Terezii chránila během jejích nebezpečných cest (podle životopisu to byla ale modlitba ke sv. Josefu). V některých scénách se řádové sestry střídají při výměně oblečků sošky. Úcta k Ježíškovi se ve Španělsku rychle rozšířila pravděpodobně díky jejím mystickým zjevením.\n\nZe životopisu sv. Terezie z Ávily plyne, že na schodišti jednoho domu přeměněného na klášter spatřila mladého chlapce, který se jí zeptal na jméno. Odpověděla: „Jsem Terezie od Ježíše“, na což odvětil: „Jsem Ježíš od Terezie“.\n\nPodobně Raymond Arroyo vypráví v životopise Matky Angeliky, že zažila podobnou událost zjevení dítěte Ježíše v Kolumbii. Uvádí se, že po krátké rozmluvě s dítětem zjistila, že se jedná o Božské dítě z Bogoty. Matka Angelika je také známá svou úctou k sošce Pražského Jezulátka.\n\n\n\n"}
{"id": "22773", "url": "https://cs.wikipedia.org/wiki?curid=22773", "title": "Chráněná krajinná oblast Křivoklátsko", "text": "Chráněná krajinná oblast Křivoklátsko\n\nChráněná krajinná oblast Křivoklátsko je chráněné území v Česku, které bylo vyhlášeno v roce 1978 na rozloze 628 km² za účelem ochrany původního krajinného vzhledu včetně mimořádně cenných přírodních lokalit. Nachází se v západním okraji Středočeského kraje zhruba 30 kilometrů od Prahy. Středem CHKO vede kaňonovité údolí řeky Berounky, odvodňující většinu území. Nejvyšším vrcholem je Těchovín (616 m) a nejnižším bodem Berounka při výtoku v Hýskově (217 m). Roku 1977 se Křivoklátsko pro svůj význam stalo biosférickou rezervací UNESCO, později i ptačí oblastí v rámci soustavy Natura 2000. Již několik let se připravuje přechod na vyšší stupeň ochrany vytvořením Národního parku z přírodně nejcennější části.\n\nÚzemí se nachází v západním okraji Středočeského kraje zhruba 30 kilometrů od Prahy. Středem CHKO vede kaňonovité údolí řeky Berounky, odvodňující většinu území. Nejvyšším vrcholem je Těchovín (616 m) a nejnižším Berounka při výtoku v Hýskově (217 m).\n\nNa současném stavu zdejší krajiny se z největší míry podílí její historický vývoj. Křivoklátsko leží mimo starou sídelní oblast, takže jeho osídlení až do raného středověku bylo velmi řídké. Je známo jen pár lokalit pravěkého osídlení, například okolí Hýskova, pohřebištní mohyly v Lánské oboře, halštatské hradiště u Branova nazývané „Propadený zámek“ a hradištní předchůdce Křivoklátu z pozdní doby bronzové. Lokalitou středoevropského významu je ovšem keltské oppidum Stradonice z pozdní doby laténské. Jeho prvotní podoba pochází z druhého století před naším letopočtem, valové opevnění bylo dostavěno později a celková výměra oppida činila 82 ha. Po nálezu dvou set zlatých mincí roku 1877 bylo návrší vystaveno značnému tlaku hledačů pokladů, dočkalo se ale i archeologického průzkumu. Druhou lokalitou spojenou s Kelty je ves Podmokly, kde byl roku 1771 nalezen největší keltský poklad vůbec, zhruba 5000 tisíc zlatých mincí o celkové váze 40 kg. Většina jich byla po nálezu přetavena, pár se zachovalo v muzeích.\n\nOd raného středověku hrálo Křivoklátsko úlohu loveckého hvozdu, ten byl spravován nejprve ze zaniklého hradu Hlavačov u Rakovníka, později z Křivoklátu. Souvislé lesní celky byly záměrně zachovávány. Lesnictví se začalo ve větší míře rozvíjet kolem poloviny 18. století za Fürstenberků. Působili zde odborníci z Čech i Bavorska, vytěžené plochy se začaly osazovat novými sazenicemi a na Křivoklátě vznikla lesnická škola. V 19. století se dřevo začalo těžit podle desetiletých plánů a ve velké míře se zakládají smrkové monokultury. Tím se rychle změnila druhová skladba lesa, na jednom zkoumaném území se uvádí roku 1794 65 % listnatých stromů, roku 1869 už jen 15 % a v roce 1920 dokonce pouze 4 %. Plošně sice nebyla tato změna tak extrémní, ale množící se smrkové monokultury přinášely stále více problémů. K největší kalamitě došlo začátkem roku 1940, kdy vichřice poškodila přes 10 tisíc hektarů lesa. Snaha zlepšit druhovou skladbu dřevin se probouzí až na konci 20. století. Zemědělství se výrazněji rozvíjí od vrcholného středověku, po třicetileté válce ale řada vsí zaniká a krajina pustne. Za Fürstenberků se zakládají zemědělské dvory spravující polnosti, např. dvůr Karlov, rozvíjí se pastva dobytka a podél cest se zakládají aleje. Hospodaření upadá od pozemkové reformy ve dvacátých letech 20. století a zejména pak po kolektivizaci zemědělství. Vzhled zdejší vesnice byl v období komunismu značně degradován nevhodnou architekturou domů i stavbou předimenzovaných kravínů, vepřínů, silážních žlabů a podobně, které narušují ráz jinak malebné krajiny.\n\nÚzemí je geologicky velmi staré, nejčastěji zastoupené jsou starohorní usazené břidlice a droby. Sedimenty jsou na mnoha místech porušeny podmořskými výlevy bazaltového magmatu, které se označuje jako spilit. Ve starších prvohorách (kambrium) zasahovalo moře do okolí Skryjí, kde vznikly břidlice velmi bohaté na zkameněliny mořských živočichů, zejména trilobitů, ramenonožců a ostnokožců. Jejich zkoumání se intenzivně věnoval francouzský stavební inženýr a paleontolog Joachim Barrande. Dominantou území je křivoklátsko-rokycanské pásmo vyvřelých hornin, vedoucí od Zbečna k Rokycanům. Jeho projevy na povrchu jsou patrné v podobě erozí odhalených tvrdých skalních suků. Úzké hřbety při jihovýchodním okraji CHKO jsou tvořeny ordovickými křemenci. Pozdější horninotvorná činnost je malá a jen lokální. V údolí Berounky jsou říční terasy naplavených štěrků a písků. Koncem třetihor (terciéru) byl povrch území srovnán do paroviny, stejně jako většina Čech. Prudké klimatické výkyvy čtvrtohor však způsobily masivní erozi a holá mrazová krajina dob ledových snadno podléhala vlivu vody i větru. Říční toky se hluboce zařízly i do tvrdých vyvřelých hornin. V době meziledové se lokálně vytvořila ložiska pěnovců (sypký travertin) na svazích pramenů bohatých na uhličitan vápenatý (CaCO). Vzorovou lokalitou pěnovce je přírodní rezervace U Eremita.\n\nPůdy v celé CHKO odpovídají vývojové sérii hnědých půd (kambizemí) v různém stupni vývoje, na živiny jsou spíše chudší. Půda na břidlicovém podloží bývá špatně provzdušněná. Množství srážek je v porovnání se zbytkem republiky mírné podprůměrné, protože Křivoklátsko leží na okraji srážkového stínu Krkonoš, zároveň v podzemí neexistují kolektory vody, takže podzemních vod je v celé oblasti méně. Jejich výskyt je vázán na zóny prasklin v podloží. Hydrologickou dominantou je řeka Berounka s četnými přítoky. Její průměrný průtok v Křivoklátu činí 32 m³/s, při povodni v roce 2002 však přesáhl 1400 m³/s. Na ploše CHKO se nachází 340 vodních nádrží, např. vodní nádrž Jablečno, Bartoň a Pilský rybník. Přes polovinu celkové plochy stojatých vod zaujímá v. n. Klíčava (72,5 ha) na stejnojmenné říčce v Lánské oboře. Voda v celé oblasti netrpí acidifikací díky geologickému podloží a listnatým lesům. Klima je mírně suché a mírně teplé s průměrnou roční teplotou 7–8 °C a úhrnem srážek 530 mm. Sněhu bývá v zimě do 20 cm a nevydrží dlouho. Řeka a její okolí vytváří svým velmi členitým terénem velkou diverzitu stanovišť a mikroklimat. Údolí potoků jsou vlhká a chladná, zatímco stráně a vrcholy kopců jsou podstatně teplejší a sušší. Na jejich jihozápadních temenech se vyskytuje přirozené bezlesí s keři a zakrslými duby, označované jako „pleš“. Jde tedy o inverzi teplot.\nVětšina území se překrývá s geomorfologickým celkem Křivoklátské vrchoviny, která se dělí na dvě části. Na východě sem pak zasahuje Plaská pahorkatina. Lánská pahorkatina na levém břehu Berounky má nižší nadmořské výšky, nejvyšší je vrchol Tuchonín (487 m). Její geologické podloží jsou sedimentované břidlice, které předurčují krajinu k zaobleným tvarům. Do nich se ovšem hluboce zařezávají potoky tekoucí k Berounce (Rakovnický potok, Javornice, Tyterský potok, Klíčava). Na pravém břehu se na vyvřelém křivoklátsko-rokycanském pásmu rozkládá vyšší a členitější Zbirožská vrchovina s nejvyšším vrcholem Těchovín (616 m). Ta je z hlediska významu jádrem celé oblasti. Výraznými prvky jsou rovněž vymodelované meandry Berounky a četné buližníkové skalní výchozy (Krušná hora, Velíz, Zámecký vrch).\n\nDlouholetým výzkumem pod vedením RNDr. J. Kolbeka byla prokázána přítomnost 1800 rostlinných druhů. To činí 60 % celkového druhového bohatství celé České republiky. Za tak nebývalou diverzitu vděčí Křivoklátsko zejména velkému gradientu prostředí, který nabízí mnoho typů přírodních stanovišť, spolu s menším narušením lidskou činností. 62 procentní lesnatost je vysoko nad celostátním průměrem, lesy mají navíc na většině své rozlohy zachovanou příznivou druhovou skladbu s velkým podílem listnatých stromů. Bez vlivu člověka by podle průzkumu oblasti dominovala černýšová dubohabřina, dále pak biková a jedlová doubrava a ve vyšších a severních polohách biková nebo lipová bučina. Významné jsou i lokální porosty jedlin a svahy s tisem červeným (Taxus baccata).\n\nNa vrcholových partiích se daří reliktně rozšířeným teplomilným druhům. Zvláštností jsou zakrslé duby zimní (\"Quercus patraea\"), z bylin např. třemdava bílá (\"Dictamnus albus\"), koniklec luční (\"Pulsatilla pratensis\"), chrpa chlumní (\"Cyanus triumfetti\") a kavyl Ivanův (\"Stipa joannis\"). Na skalách roste tařice skalní (\"Aurinia saxatilis\") a lomikámen vždyživý (\"Saxifragapaniculata\"). Ve svažitém terénu najdeme různé typy suťových lesů s přirozeným výskytem konopičky úzkolisté (\"Dalanum angustifolium\"). Na jaře před olistěním stromů rozkvetou tyto lesy celými koberci tří druhů běžných sasanek (\"anemone\"), bledule jarní (\"Leucojum vernum\") a dalších časných druhů. V nivách potoků jsou od baroka obhospodařované pruhy luk. Zvláště chráněné rostliny z Červeného seznamu ČR se počítají na desítky. Jmenovat lze kriticky ohroženou kapradinu vratičku měsíční (\"Botrichium matricariifolia\"), její výskyt je omezen na několik oddělených populací. Z rostlin vrcholových pleší jmenujme drobnou kapradinku skalní (\"Woodsia ilvensis\") a koniklec luční český (Pulsatilla pratensis subsp. bohemica). Na jedné lokalitě se vyskytuje hořeček ladní pobaltský (Gentianella campestris subsp.baltica). Dále česnek tuhý (Allium strictum), vstavač nachový (\"Orchis purpurea\"), vstavač osmahlý (\"Orchis ustulata\"), kruštík Greuterův (\"Epipactis greuterii\"), vlhkomilná ostřice Davallova (\"Carex davallina\") a světlomilný hvozdík pyšný (\"Dianthus superbus\").\n\nNa pokraji vymření se nachází hořec hořepník (\"Gentiana pneumonanthe\"), kterému nesvědčí změna obhospodařování luk.\n\nRozsáhlé listnaté lesy a velká diverzita stanovišť skýtají dobré podmínky pro výskyt mnoha druhů měkkýšů, hmyzu, pavoukovců i obratlovců. Podle průzkumu najdeme v CHKO 24 kriticky ohrožených, 60 silně ohrožených a 60 ohrožených druhů živočichů.\n\nBezobratlí: Na skalních a stepních biotopech se vyskytují měkkýši \"Vertigo alpestris,\" \"Pupilla triplicata\" a vřetenatka česká (\"Alinda biplicata bohemica\"), pavouci skálovka (\"Zetoles puritanus\"), sklípkánek (\"Atypus affinis\") a stepník (\"Eresus sandaliatus\"). Z brouků několik druhů mandelinek, např. \"Chrysolina aurichalcea,\" dřepčík \"Dibolia cynoglossi,\" krytohlavové, např. \"Cryptocephalus vittatus\" a vzácně vruboun \"Sisyphus schaefferi.\" V Lánské oboře je jediná známá česká lokalita krasečka \"Aphanisticus pusillus.\" Některé druhy bezobratlých jsou vázány, většinou potravně, na konkrétní rostlinu, například nosatci na tařici skalní a nosateček (\"Oprohinus suturalis\") na česnek chlumní. Na stepích můžeme spatřit motýly okáče skalního (\"Chazara briseis\"), bělopáska dvouřadého (\"Limenitis camilla\") a můru \"Staurophora celsia,\" kterou jinak známe jen z jižní Moravy. V kamení na suťových svazích se reliktně vyskytují vzácné druhy sekáčů – žláznatka Nemastoma triste a klepítník členěný (Ischyropsalis hellwigi). Lesy jsou domovem 137 ze 184 druhů tesaříkovitých brouků, včetně tesaříka obrovského (Cerambyx cerdo) a t. broskvoňového (\"Purpuricenus kaehleri\") a střevlíků \"Licinus hoffmannsegi\" a \"Cychrus attentuatus.\" Existence mnoha starých stromů umožňuje přítomnost vzácných druhů na ně vázaných. Mezi ně patří kovaříci \"Hemicrepidius mutilatus\" a \"Megapenthes lugens,\" páchník hnědý (\"Osmoderma eremita\") a brouci čeledi Lycidae. Na povrch kmenů jsou dále vázáni např. mandelinky \"Lachnaia sexpunctata\" a \"Pachybrachis picus\" a z pavouků \"Atyphaena furva\" a \"Cetonana laticeps.\" V listnatých lesích se vyskytuje i roháč obrovský (\"Lucanus servus\"). Z motýlů můžeme jmenovat ohroženého batolce duhového(\"Apatura iris\") a b. červeného (\"A. ilia\"), z nočních pak strakáče březového (\"Endromis versicolora\"), hřbetozubce \"Odontosia carmelita\" a různorožce černopásého (\"Fagivorina arenaria\"). Druhově bohaté jsou i lužní a vodní biotopy. V Klíčavském potoce byl objeven velevrub tupý (\"Unio crassus\"), z korýšů lze v čistých potocích nalézt rak kamenáč (\"Austropotamobilus torrentium\") a r. říční (\"Astacus astacus\"), ve stojatých vodách rak bahenní (\"A. leptodactylus\").\n\nObratlovci: Oblast je význačná přítomností mnoha ohrožených a málo častých druhů. Z význačných ryb žijí v některých potocích vranka obecná (\"Cottus gobio\") a pstruh obecný potoční (\"Salmo trutta m. fario\"). Tůňky, mokřady a potoky skýtají životní prostor mnoha zajímavým obojživelníkům, většinou silně nebo kriticky ohroženým. Z nich jmenujme především krásného mloka skvrnitého (\"Salamandra salamandra\"), ve větších tůních čolka horského (\"Triturus alpestris\") a č. velkého (\"T. Cristatus\") a žáby kuňku žlutobřichou (\"Bombina variegata\") a k. obecou (\"B. Bombina\"). Na teplých stráních žije ještěrka zelená (\"Lacerta viridis\"), užovka hladká (\"Coronella austriaca\") i zmije obecná (\"Vipera berus\"), dosud běžná je na Křivoklátsku i užovka podplamatá (\"Natrix tessellata\").\n\nSkalní stěny skýtají hnízdiště největší sově vůbec: výru velkému (\"Bubo bubo\"). V listnatých lesích hnízdí velký dravec luňák červený (\"Milvus milvus\"), hnízdy sociálního hmyzu se živící včelojed lesní (\"Pernis apivorus\"), skrytě žijící jestřáb lesní (\"Accipiter gentilis\") a krahujec obecný (\"Accipiter nisus\"). Výskyt velkých a starých stromů umožňuje přítomnost datla černého (\"Dryocopus martius\") a strakapoudů. Ti vysekávají v kmenech hnízdní dutiny, které po nich obsazují další dutinoví hnízdiči, zejména sovy. Najdeme zde obvyklého puštíka obecného (\"Strix aluco\"), mezi mnohem vzácnější patří kulíšek nejmenší (\"Glaucidium passerinum\") a sýc rousný (\"Aegolius funereus\"). Na velké lesy je vázaný výrazný druh čáp černý (\"Ciconia nigra\"), který hnízdí zejména v okolí NPR Týřov. Z pěvců žije v CHKO např. žluva hajní (\"Oriolus oriolus\"), lejsek bělokrký (\"Ficedula albicollis\"), v křovinách pěnice vlašská (\"Sylvia nisoria\") a tažný druh ťuhýk obecný (\"Lanius collurio\"). Na keřích v otevřené krajině vysedávají strnadi a na loukách hnízdí skřivan polní (\"Alauda arvensis\"). Káně lesní (\"Buteo falcone\") je nejběžnějším dravcem, kterého na polích nelze minout. Ledňáčka říčního (\"Alcedo atthis\") spatříme jen vzácně, zato skorec vodní (\"Cinclus cinclus\") loví bezobratlé na většině potoků. U vody se vyskytuje vydra říční (\"Lutra lutra\") a invazivní norek americký (\"Mustela vison\"). V zimě na sněhu jsou vidět charakteristické stopy lovící lasice hranostaje (\"Mustela erminea\"). Ve skalách mají nory liška obecná (\"Vulpes vulpes\") a jezevec lesní (\"Meles meles\"). Mezi zdejší malé savce patří např. myška drobná (\"Micromys minutus\"), hraboš mokřadní (\"Microtus agrestis\"), plch velký (\"Glis glis\") a plšík lískový (\"Muscardinus avellanarius\"). Dominantní druhy jsou jelen evropský (\"Cervus elaphus\"), srnec obecný (\"Capreolus capreolus\") a prase divoké (\"Sus scrofa\"). Nepůvodními druhy jsou daněk skvrnitý (\"Dama dama\") a muflon (\"Ovis musimon\").\n\nVzhledem k jedinečnosti území v rámci střední Evropy se od roku 2008 řeší přechod nejcennější části CHKO na vyšší stupeň ochrany. Hlavním cílem je zachování výjimečně rozsáhlých listnatých lesních celků. V září 2008 po vypracování studií ministerstvo životního prostředí schválilo záměr na zřízení národního parku Křivoklátsko, současně se záměrem národního parku Jeseníky.\n\nV srpnu 2009 pak byly poprvé zveřejněny plánované hranice parku. Rozloha navrženého území je 102 km², tedy asi šestina území CHKO. (Pozn: Na internetu v článcích z nedávné doby došlo k záměně km² za hektary a tento omyl je přepisován dále.) Jde z drtivé většiny o zalesněné území. Na pravém břehu Berounky sahá od Zbirožského potoka k Dlouhé skále u Kublova a pak směrem na severovýchod až ke vsi Žloukovice. Na levém břehu řeky jde o okolí Čertovy skály a širší okolí Vůznice a Žlubineckého potoka. Hranice je vedena tak, aby do NP nezahrnovala pole a lidské osídlení, sousedí s 19 obcemi, uvnitř je pouze Karlova Ves, které se nešlo vyhnout. V létě 2010 končí kolo připomínek obcí, následuje jejich řešení a návrh je připraven postoupit do meziresortního řízení. Tam však nebyl poslán více jak dva roky v důsledku tlaku lobbistických skupin a nezájmu některých politiků. Stalo se tak až v březnu 2013 díky ministru životního prostředí Chalupovi. V červenci téhož roku měl být návrh předložen vládě, ta ale shodou okolností podala ve stejné době demisi. Ministr úřednické vlády Tomáš Podivínský ve snahách dále pokračoval.Mezitím došlo k volbám, ministrem zemědělství se stal Miroslav Toman a ten celý návrh odmítá. Stávající ochranu považuje za dostatečnou.\n\nMinisterstvem byl návrh zcela připraven včetně finančního zajištění, zbývalo schválení vládou a parlamentem. Dva průzkumy veřejného mínění ve Středočeském kraji z roku 2009 a 2010 zjistily 70- a 78procentní podporu veřejnosti. Proti zřízení parku vystupují zejména zástupci myslivců a lesníků. Ti zorganizovali petici proti zřízení parku, kterou podepsalo 14000 občanů. Lidé se bojí například omezení vstupu. Podle návrhu má omezení vstupu platit pouze pro I. zónu, tedy zhruba 3000 ha, z nichž na třetinu je vstup zakázán již nyní a zbytek je většinou ve špatně přístupných částech. Stávající síť turistických tras zůstane přístupná cyklistům i pěším.\n\nV Chráněné krajinné oblasti Křivoklátsko byl ministrem zemědělství Jakubem Šebestou 13. května 2010 vyhlášen první lesnický park v Česku. Jeho založení iniciovala Česká lesnická společnost. Lesnický park Křivoklátsko (LPK) má rozlohou jen o něco málo větší než 160 kilometrů čtverečních a jeho hranice určují zhruba obce Zbečno, Ostrovec-Lhotka a Hudlice. Podle Jakuba Šebesty by se prostřednictvím fungujících lesnických parků mělo prokázat, že přírodní a kulturní hodnoty určité krajinné oblasti se dají účinně chránit i bez zpřísňování speciálního režimu ochrany přírody. Založení Lesnického parku Křivoklátsko je podle ředitele Agentury ochrany přírody a krajiny ČR Františka Pelce aktivitou namířenou proti chystanému vyhlášení národního parku v této lokalitě. To lesníci sice popírají, ale situace je celkem jasná. Lesnický park Křivoklátsko usiluje o to být součástí Mezinárodní sítě modelových lesů (angl. The International Model Forest Network – IMFN), projektu zaměřeného na trvale udržitelné využití krajiny. Nemá však žádnou oporu v zákonech a podle slov samotných zakladatelů se jedná pouze o dohodu majitelů a správců pozemků, že budou hospodařit podle určitých pravidel.\n\nSubjekty hospodařící ve zdejších lesích, tedy především Lesy České republiky, proklamují dodržování zásad trvale udržitelného hospodaření a zvyšování hodnoty území. Tímto způsobem se prezentuje i Lesnický park Křivoklátsko. Otázkou je však reálné plnění těchto zásad. Pro srovnání, z iniciativy LČR byla v roce 2004 založena obecně prospěšná společnost Biosférická rezervace Dolní Morava, působící ve stejnojmenné rezervaci na jihu Moravy. Za jejich správy dochází k značné devastaci tamního lužního lesa, která je patrná už při pohledu na letecké snímky. Podle zprávy hnutí Duha zde za deset let bylo zlikvidováno přes 650 ha starých lesů. Při tom se uplatňuje metoda eufemicky označovaná jako „celoplošná příprava půdy“, která spočívá v plošné holoseči a rozmetání půdy (včetně vzácných rostlin a živočichů) a pařezů těžkou technikou. Jediným argumentem LČR jsou nízké náklady, při tom ale zřejmě cenu stejně uvádí podhodnocenou.\n\nZhruba od doby, kdy se začal projednávat návrh na zřízení NP, umísťují hospodařící subjekty výrazně větší podíl těžby do velmi cenných starých bukových porostů, které by v rámci národního parku měly být zachovány a chráněny. Došlo i k celkovému nárůstu těžby ve snaze dotěžit vše, co dovoluje končící desetiletý lesnický plán. Tím velmi utrpěla estetická hodnota zdejších lesů. Na jaře 2012 v anketě J. Veselské uvedlo 40% z 200 dotazovaných, že jsou nespokojeni s lesním hospodařením na Křivoklátsku. Značnou rychlostí mizí staré stromy, které jsou klíčové pro mnoho druhů živočichů a také dodávají lesu jeho impozantní vzhled. To se děje především na území připravovaného NP, kde je záměrem nechat přírodu přirozenému vývoji, protože právě tam bylo těchto stromů nejvíc. Výrazně diskutovanějším problémem je přezvěření lesů, podle Petra Bendla se lesy v důsledku nadměrného okusu zvěří nemohou přirozeně obnovovat. Za pravdu mu dává na mnoha místech pohled na mladé okousané stromy, mezi vysázenými porosty se najdou i takové, kde jsou úplně všechny stromky zničené. Bendl soudí, že v CHKO je mnoho věcí zanedbaných. Z uvedených informací vyplývá, že stávající míra ochrany pro území není dostatečná. V tomto směru se založení národního parku jeví jako jediná naděje na změnu poměrů.\n\nNa území CHKO se nachází středověké hrady Křivoklát, Točník, Žebrák a Krakovec, zříceniny Týřov, Jenčov a Jivno a zámky Zbiroh, Lány a Nižbor. Ve Zbečně lze navštívit lidovou památku Hamousův statek, kde se v červenci koná řemeslnický jarmark. Návštěvu zámku Nižbor s keltskou expozicí lze spojit s prohlídkou místní sklárny RÜCKL CRYSTAL. Na Točníku se každoročně koná historická bitva a mnoho dalších akcí. Hrad Křivoklát nabízí dva prohlídkové okruhy a historicky laděnou akci Křivoklání. V mnoha vsích se dosud každý rok slaví staročeské máje, v některých i zajímavější tzv. suché máje (např. Kublov). Na Křivoklátsko zavítá každým rokem mnoho turistů, zejména v letních měsících. Berounka patří mezi tradiční vodácké řeky. Skrz lesy vedou pozoruhodné značené trasy a za návštěvu stojí rovněž zaříznutá údolí potoků.\n\n\n\n\n"}
{"id": "22776", "url": "https://cs.wikipedia.org/wiki?curid=22776", "title": "OpenTTD", "text": "OpenTTD\n\nOpenTTD je open source klon hry Transport Tycoon Deluxe, který vznikl pomocí reverzního inženýrství původního kódu. Hra funguje v prostředí téměř všech hlavních operačních systémů, například Linux, Microsoft Windows, Mac OS X, BeOS, FreeBSD, SkyOS, MorphOS a embeded OS (Windows Mobile a Maemo, Symbian) (mezi podporované operační systémy však nepatří DOS, pro který byla určena původní hra). To je umožněno využitím multiplatformní knihovny SDL určené pro multimediální aplikace. Knihovna SDL se však nepoužívá ve verzích pro velké počítače. Mezi dlouhodobé cíle projektu patřilo oproštění hry od nutnosti používat původní grafiku, zvuky a hudbu. Tento cíl se naplnil a od verze 1.0.0 lze používat soubory OpenGFX nahrazující původní grafiku, OpenSFX nahrazující původní zvuky a OpenMSX nahrazující původní hudbu. Každý večer kolem 19:00 se objevují takzvané nightly buildy, tedy verze hry, které ukazují pokrok programátorů den ode dne, ale mohou obsahovat závažné chyby. Zajímavostí může být to, že se na vývoji hry významně podílela i řada Čechů.\n\nOpenTTD převzal všechny vlastnosti originální hry, ale v mnoha ohledech je vylepšil. Mezi nové vlastnosti patří zejména:\n\n\nNěkterá vylepšení byla přejata z rozšíření původní hry TTDPatch, které je rovněž šířeno pod licencí GNU GPL.\n\nVzhledem ke způsobu vývoje (zejména zpětný překlad souborů originální hry) je právní stav projektu sporný. V některých právních systémech lze argumentovat uplatněním fair use (i to je ale značně sporné), v českém právu však tento institut nemáme a tak je tato hra pravděpodobně ilegální. Hru vydalo vydavatelství MicroProse. To několikrát změnilo majitele, vlastníkem byly společnosti Hasbro a Infogrames (dnes přejmenované na Atari). Obecně se má za to, že práva ke hře nyní drží právě Atari, to se však o jejich uplatňováni v současnosti nijak nezajímá.\n\n\n"}
{"id": "22779", "url": "https://cs.wikipedia.org/wiki?curid=22779", "title": "Koněpruské jeskyně", "text": "Koněpruské jeskyně\n\nKoněpruské jeskyně se nalézají uvnitř návrší Zlatý kůň nad obcí Koněprusy v CHKO Český kras asi 5 km jižně od okresního města Beroun. Jsou chráněny jako kulturní památka ČR.\n\nKoněpruské jeskyně jsou nejdelší jeskynní systém v Čechách. Jedná se o rozsáhlý třípatrový jeskynní systém budovaný v devonských vápencích s výškovým rozdílem mezi jednotlivými patry asi 70 m. Nejdříve bylo objeveno v roce 1950 střední patro jeskyní, a to zcela náhodou, při odstřelu v místním lomu. Koněpruské jeskyně byly z větší části zpřístupněny v roce 1959.\n\nRozlohou nejmenší je horní patro a nejrozsáhlejší je střední patro. Spodní, nezpřístupněné patro leží v hloubce asi 70 m pod povrchem a má charakter chodbovitého systému. Bylo vytvořeno dešťovou vodou, která do něj proniká komíny a puklinami a postupně rozpouští vápencovou horninu, čímž dává vzniku krasu a krasových jevů. Zvláštností jsou zde tzv. Koněpruské růžice, které obsahují opál.\n\nV systému Koněpruských jeskyní bylo nalezeno velké množství zvířecích kostí z doby před 600 000 – 13 000 lety a také lidské kosti patřící druhu Homo sapiens sapiens staré asi 13 000 let. Někdy v letech 1469 – 1472 byla v horním patře v činnosti penězokazecká dílna, ve které se vyráběly falešné mince.\nVchod do jeskyní se nachází asi 50 m nade dnem bývalého Houbova lomu a vstupuje se jím do středního patra jeskyní. Po vstupu se prochází Spallanzaniho jeskyní, jeskyní u Varhan, kde stalaktity vydávají různé tóny a Kuklovým dómem. Návštěvníci projdou kolem Letošníkovy propasti (byla tak pojmenována po Vlastimilu Letošníkovi, který se v ní během výzkumů po objevu jeskyně zřítil z výšky 12 metrů a zlomil si nohu) hluboké 27 m, navštíví Staré chodby a dojdou do Proškova dómu, který je nejkrásnější jeskynní prostorou se sintrovým jezírkem a Koněpruskými růžicemi. Dále následuje Pustý dóm s kopiemi některých kosterních nálezů zvířat a několika kosterních pozůstatků pravěké ženy a Petrův dóm se vstupem do Petrbokovy jeskyně pojmenované po speleologovi J. Petrbokovi. Právě v Petrbokově jeskyni byla v únoru 2007 objevena nová jeskyně, v níž byly navíc objeveny kosterní pozůstatky jeskynního medvěda, starého 800 tisíc let. Prohlídka končí stoupáním po točitém schodišti do svrchního patra jeskyní - Mincovny, odkud se vychází ven.\n\nKoněpruské jeskyně mají mimořádný význam pro poznání geologického vývoje středních Čech v období čtvrtohor.\n\nKoněpruské jeskyně jsou přístupné od 1. dubna do 31. října. Délka prohlídkové trasy je 620 metrů. Některé jeskynní prostory jsou velké, proto se vstupu nemusí obávat ani lidé trpící klaustrofobií (pozor však na poměrně úzké spojovací chodby, tunely a štoly mezi některými prostorami). V jeskyni je velký počet schodů (celkem 530, včetně točitého schodiště s více než 80 schody), vstup se proto nedoporučuje lidem ve špatném zdravotním stavu. Dále se vstup nedoporučuje dětem do 3 let věku.\n\n"}
{"id": "22782", "url": "https://cs.wikipedia.org/wiki?curid=22782", "title": "Zlatý kůň", "text": "Zlatý kůň\n\nNárodní přírodní památka Zlatý kůň se nachází v jižním sousedství obce Koněprusy, asi 5 km jižně od okresního města Beroun. Chráněné území je ve správě AOPK ČR – regionálního pracoviště Střední Čechy.\n\nNPP Zlatý kůň byla vyhlášena v roce 1973 na rozloze 37 ha k ochraně vápencového masivu s krasovými jevy (závrty, škrapy) a rozsáhlým jeskynním systémem Koněpruských jeskyní. Svůj název dostala podle pověsti.\n\nV minulosti zde probíhala těžba vápence v několika lomech, v současnosti je těžba zastavena. Těžbou byly odkryty zajímavé geologické profily.\n\nNPP Zlatý kůň je považována za lokalitu s nejbohatším výskytem staroprvohorních zkamenělin. NPP Zlatý kůň je spojena naučnou geologickou stezkou s PR Kobyla.\n\nVýznamný je i výskyt teplomilných a suchomilných rostlin – roste zde např. včelník rakouský (\"Dracocephalum austriacum\"), lomikámen trojprstý (\"Saxifraga tridactylites\"), koniklec luční (\"Pulsatilla pratensis\"), rozrazil časný (\"Veronica praecox\"), rožec nízký (\"Cerastium pumilum\"), tařice horská (\"Alyssum montanum\"), ostřice nízká (\"Carex humilis\"), mochna písečná (\"Potentilla arenaria\") a další. Lokalita je významná také přítomností vzácného hmyzu.\n\n"}
{"id": "22786", "url": "https://cs.wikipedia.org/wiki?curid=22786", "title": "Sangha (buddhismus)", "text": "Sangha (buddhismus)\n\nSangha je indické slovo (v páli a sanskrtu), které může být volně přeloženo jako \"společenství\" nebo \"komunita\". V buddhismu je používáno v několika významech. Nejběžněji je jím označována komunita ordinovaných buddhistických mnichů a buddhistických mnišek, přesněji řečeno rozlišuje se sangha mnichů a sangha mnišek. Ve svém striktním významu sangha znamená společenství probuzených žáků Buddhy nacházející se na jednom ze čtyř stupňů osvícení (\"sótapanna\", \"sakadágámí\", \"anágámí\" a \"arahat\"), v mahájáně je jím označováno společenství bódhisattvů. V tomto striktním pojetí je nazývána jako vznešená sangha (\"arija sangha\"). V současné době v souvislosti s šířením buddhismu do západních zemí je sanghou označována komunita lidí (laiků) společně se věnující praxi buddhismu.\n\nSangha mnichů (v pálí \"bhikkhu\", v sans. \"bhikšú\") a mnišek (v pálí \"bhikkhuní\", v sans. \"bhikšuní\") byla ustanovena asi v 5. století př.n.l. Gautamou Buddhou za účelem uchování jeho učení v čisté podobě, zachování morálních pravidel, mniši měli také sloužit jako vzor laikům.\n\nZáklad buddhistického mnišství tvoří vinaja, což je konglomerát pravidel mnišského života, zahrnující pravidla jako zákaz jídla po poledni, dodržování úplného celibátu, neulehání na luxusní lůžka, nepoužívání líčidel, peněz atd. Porušení jednotlivých pravidel dle závažnosti je trestáno, přičemž sankce sahají od trvalého vyloučení ze sanghy až po pouhé přiznání přestupku jinému mnichovi.\n\nMniši a mnišky mohou vlastnit jen nejnutnější věci (ideálně tři rouchy, misku na jídlo, opasek na oblečení, jehlu a nit, břitvu na oholení hlavy, filtr na vodu). V skutečnosti často vlastní další osobní věci.\n\nTradičně buddhističtí mniši nenosí běžné obleky, ale mnišská roucha. Původně byla roucha sešita z několika kusů látky a obarvena barvou země. V současné době se u jednotlivých škol barva rouch liší. Pro jižní buddhismus (théraváda) jsou typická oranžová roucha, pro tibetský buddhismus (vadžrajána) šafránová, pro japonský zen černá a pro korejské mnichy šedivá.\n\nNejpřesnější překlad slova bhikkhu zní žebrák. Původně mniši pravidelně každé ráno chodili na obchůzku za jídlem, které dostávali od buddhisických laiků (muž.r. \"upásaka\", ž.r. \"upásika\"). Dnes obchůzku za jídlem konají jen někteří mniši v zemích théravádového buddhismu. U spousty klášterů jak theravády, tak i v ostatních školách buddhismu tento způsob obstarávání jídla vůbec vymizel, nebo se z něj stal pouhý rituál, který má umožnit laikům pěstovat záslužné činy, jež jim zajistí lepší budoucí zrození. Ačkoli podle původních pravidel nesměli mniši pracovat pro výdělek, se šířením buddhismu do východoasijských zemí začaly buddhistické kláštery provozovat vlastní hospodářství, takže v současné době v Číně a okolních zemích spousta mnichů pracuje zejména v zemědělství.\n\nNa západě je dnes rozšířena mylná představa, že mniši musí být vegetariáni. Je pravdou, že některé mahájánové texty odrazují od pojídání masa, ale v mnohem starších textech pálijského kánou můžeme najít doklad o tom, že Buddha odmítl požadavek, aby bylo ustanoveno pravidlo zakazující jíst mnichům maso. Existuje mnoho záznamů o tom, že samotný Buddha často jedl maso. Buddha dovoloval členům mnišské sanghy jíst vše, co jim dali buddhističtí laikové, kromě masa, které by pocházelo ze zvířete, o němž by mniši věděli nebo měli o něm podezření, že bylo zabito speciálně kvůli nim. Proto v zemích (Srí Lanka, Barma a Thajsko), kde je rozšířena théraváda, která vychází z pálijského kánonu, nejsou mniši vegetariání. I když i zde se můžeme setkat s mnichy, kteří nejedí maso, většinou se ale jedná o mnichy pocházející ze západních zemí. Na druhou stranu u mahájánových a vadžrájánových škol, které přijímají jak texty původních buddhistických škol, tak i mahájánové sútry, záleží na jejich interpretaci súter. Tak např. V Číně a Vietnamu musí být mniši vegetariáni a naopak v Tibetu, Japonsku a Koreji mohou jíst maso stejně jako v theravádových zemích.\n\nNa západě se také šíří mylná představa, že pro dosažení osvícení je nutné se stát mnichem nebo mniškou. V theravádových i mahájánových textech je spousta dokladů o tom, že Buddha uznával schopnost laiků dosáhnout hluboké moudrosti a osvícení. Můžeme nalézt spoustu příběhů u probuzených laicích, kteří ve své moudrosti dokonce převyšovali i některé mnichy.\n\nLaici i mniši dohromady tvoří buddhistickou komunitu. Mniši laiky vyučují Buddhovu učení (v pálí \"dhammě\", v sanskrtu \"dharmě\"), poskytují jim duchovní oporu v obtížných životních situacích. Naopak laici podporují mnišskou sanghu po materiální stránce a fungují tak jako kontrola čistoty mnišského života. Laici by měli odmítnout podporovat mnichy, kteří otevřeně porušují mnišská pravidla a jestliže tak činí, jsou spoluodpovědní za úpadek mnišské sanghy.\n\"poz.: pojmy jsou uváděny v pálí, není-li uvedeno jinak\"\n"}
{"id": "22787", "url": "https://cs.wikipedia.org/wiki?curid=22787", "title": "Benito Mussolini", "text": "Benito Mussolini\n\nBenito Amilcare Andrea Mussolini (29. července 1883 Dovia – 28. dubna 1945 Giulino) byl italský premiér, politik a diktátor, spolutvůrce a průkopník fašismu.\n\nJeho otec Alessandro Mussolini byl nejdříve kovářem v Predappiu a pak majitelem hostince ve Forli, matka byla učitelkou. Rodina byla revolucionářská (Benito byl pojmenován po Benitu Juárezovi). Vystudoval učitelský ústav (1901), poté jeden rok působil jako učitel. Roku 1902 uprchl do Švýcarska, aby se vyhnul vojenské službě. Zde se živil různými nekvalifikovanými pracemi, kupř. pomocník zedníka, téhož roku se stal členem Italské socialistické strany. Podle některých zdrojů se ve Švýcarsku stýkal s ruskými emigranty a s bolševiky, např. i V. I. Leninem. Když už ve Švýcarsku nenašel žádné pracovní místo, musel žebrat, byl zatčen za potulku a nakonec vykázán ze země.\n\nRoku 1904 se vrátil do Itálie, kde nastoupil vojenskou službu, kvůli které před tím uprchl. Od roku 1908 byl novinářem, v roce 1912 se stal redaktorem, o dva roky později šéfredaktorem \"Avanti!\" – novin Italské socialistické strany. V roce 1911 byl zatčen při demonstraci proti italsko-turecké válce.\n\nV roce 1913 napsal pojednání \"Giovanni Hus, il Veridico\" (česky \"Jan Hus, hlasatel pravdy\"), vyšlo v Římě a více než odborná studie je to publicistika. Na toto téma vydal knihu Pavel Helan \"Duce a kacíř – Literární mládí Benita Mussoliniho a jeho kniha Jan Hus, muž pravdy\". Slovo „Pravda“ (\"veridico\"), které je přiřknuto jako synonymum k Husovi, použil ve svém pseudonymu \"vero eretico\" (opravdový kacíř), kterými podepisoval své články v tomto období. Po vypuknutí první světové války se se socialistickou stranou rozešel, protože postupně přešel na pozice zastánců vstupu do války na straně Dohody. Mussolini byl na schůzi v Milánu vyloučen ze strany pro politické a morální selhání. Na své kritiky tehdy zvolal: \"„Myslíte, že se mě můžete zbavit, ale uvidíte, že se vrátím. Jsem a zůstanu socialistou a moje názory se nikdy nezmění. Mám je v krvi.“\" Pokračoval však vlastní cestou. Založil také vlastní noviny \"Il popolo d'Italia\" (Italský lid), kde intervenci Itálie propagoval. V tomto listě psal také oslavně o československých legiích. Dle Mussoliniho bylo hloupostí myslet si, že socialistický stát by dokázal překonat staré bariéry rasy a historických nároků, dle něj nacionální cit existuje a nelze ho popřít. Mussolini se také sám sebe ptal, zda je internacionalismus absolutně nutnou součástí myšlenky socialismu.\n\nV roce 1915 vyhlásila Itálie válku Rakousko-Uhersku. Mussolini se snažil co nejdříve stát vojákem a dostat se na frontu, ale narazil na úřední předpisy a mobilizační plán. Někteří jeho životopisci tvrdí, že kdyby opravdu chtěl, tak by se k bojovým jednotkám dostal, ale to se nezdá příliš pravděpodobné. Povolán byl až 31. srpna 1915 a po absolvování základního výcviku byl na frontu odvelen 15. září jako příslušník 33. praporu 11. elitního pluku bersagliérů. Zde onemocněl paratyfem, ale nemoc přežil a hned po uzdravení se oženil se svou dlouholetou milenkou Rachele Guidiovou. Vojákem italské armády byl v letech 1915–1917, propuštěn byl po těžkém zranění.\n\nRoku 1919 založil organizaci \"Fasci di Combattimento\" (tzn. „Bojové svazky“), ta se roku 1921 změnila na fašistickou stranu – Partito Nazionale Fascista. Raný program fašistického hnutí byl ovlivněn socialismem. Požadoval půdu pro rolníky, zastoupení dělníků ve vedení podniků, progresivní zdanění kapitálu, znárodnění půdy a podniků atd. Při smiřování socialismu a nacionalismu převzal fašismus učení Enrika Corradiniho, dle kterého byla Itálie vykořisťována předními evropskými mocnostmi a byla „proletářským národem“. Její boj proti bohatým národům byl stejně naléhavý jako boj dělníků proti kapitalistům. \n\nRoku 1921 byl Mussolini zvolen do italského parlamentu za Fasci di Combattimento. Údernou silou nového hnutí se staly oddíly Černých košil, což byli převážně příslušníci Arditů (přepadové jednotky italské armády zformované v roce 1917, jejichž charakteristickým znakem byla černá košile). Tito tzv. squadristé zahájili sérii útoku proti odborovým centrálám, sídlům socialistické a komunistické strany a redakcím levicových novin. Terčem útoků se na severu Itálie stala i slovinská a německá menšina. Levice zareagovala formováním úderek jako byli \"Arditi del Popolo\", a tak boje v mnoha italských městech připomínaly občanskou válku. Na druhou stranu Mussolini podpořil zabírání některých továren a v roce 1920 se pokusil přesvědčit dělníky, aby ho uznali jako svého vůdce. V roce 1921 navrhl koalici s levicí, což se neuskutečnilo a sjezd fašistické strany přijal dle Mussoliniho rozhodně antisocialistický program.\n\nFašisté krom fyzického násilí užívali proti opozici s oblibou ricinový olej ve velkých dávkách, který donutili své oběti vypít, a pokud chtěli mít jistotu, že jejich oběť nepřežije, tak jej „ochutili“ benzínem. Oblíbené bylo u fašistů i stávkokazectví, které jim přineslo uznání mnoha Italů.\n\nV Popádí, kde měli fašisté podporu velkých i středních vlastníků půdy, se oblastním velitelům úderek dařilo ovládnout města jako Ferrara, Cremona, Piacenza a posléze padla i významná bašta levice Bologna. Když začátkem října 1922 provedli fašisté výpravy na jih do Neapole a ovládli Apulii, bylo jasné, že další na řadě je Řím.\n\n28. října 1922 Mussolini zorganizoval pochod na Řím a vyhrožoval, že svrhne vládu, čímž si vynutil jmenování předsedou italské vlády. Jako premiér pak zahájil velké reformy, během nichž neustále zvyšoval své pravomoci, od roku 1925 vládl již jako diktátor. V této době začal používat titul \"capo del governo e duce del fascismo\" (šéf vlády a vůdce fašismu).\n\nVe volbách v dubnu 1924 získala společná kandidátka fašistů, nacionalistů a liberálů 64 %, a tím ovládla dolní komoru italského parlamentu. Squadristé byli reorganizováni do Milizia Volontaria per la Sicurezza Nazionale (MVSN – milice dobrovolníků pro státní bezpečnost). Poté, co poslanec za socialisty Giacomo Matteotti ve svém projevu napadl regulérnost voleb, poznamenaných v některých provinciích jako Veneto, Piemont či Ligurie násilím vůči opozici, byl 10. června 1924 unesen fašistickým komandem a zabit. Muži, kteří ho unesli, byli členy zvlášť násilnického oddílu (squadry) přezdívaného Čeka (Ceka) po Leninově tajné polici, řetěz velení této jednotky vedl až do nejbližšího okolí Mussoliniho.\n\nMussoliniho vláda se tím poprvé citelně zachvěla, ale poté, co jej podpořili lídři liberální strany a samotný italský král, rozhodl se vyhovět tlaku radikálního křídla ve fašistické straně a 3. ledna 1925 převzal \"„mravní, politickou a historickou zodpovědnost za vše co se stalo“\".\n\nOpozice se ho poté, co zklamala po atentátu na Giacoma Matteottiho jejich pasivní rezistence v parlamentu (Aventinská secese), pokusila zastavit násilím. Jako první se na budoucího diktátora pokusil zaútočit člen Socialistické strany a Svobodný zednář Tito Zaniboni, který měl v úmyslu zastřelit odstřelovací puškou \"duceho\" dne 5. listopadu 1925 při projevu na balkonu Palazzo Chigi, ale byl zatčen tři hodiny před útokem. Ani další útok vedený Violet Gibsonovou 7. dubna 1926 v Římě se nezdařil. Diktátora škrábla jen jedna kulka na nose, což jej vedlo k bonmotu, že: \"„kulky mizí a Mussolini zůstává“\". Další útok nastal u Porta Pia dne 11. září téhož roku. Carrarský anarchista a člen levicových Arditi del Popolo Gino Lucetti zaútočil na diktátorův vůz ručním granátem, který zranil 8 lidí, ale Mussolini vyvázl nezraněn. Sérii neúspěšných útoku završil patnáctiletý anarchista Anteo Zamboni, který na diktátora zahájil palbu 31. října 1926 na přehlídce fašistické milice v Boloni, za což byl vzápětí černokošiláky zlynčován.\n\nMussolini dokonale využil těchto útoků. Zorganizoval tajnou politickou policii (OVRA), dále pak speciální tribunály pro bezpečnosti státu a nakonec zlikvidoval zákonnost zavedením \"Leggi Fascistissime\" – fašistického zákonodárství.\n\nMussolini se pokusil fašizovat společnost a často mluvil o vytvoření „nového Itala“ – tj. nového člověka socialismu s nacionalistickou tváří. Podobně jako u socialistických režimů té doby došlo v Itálii k zákazu stávek veřejných zaměstnanců a stávek s politickými cíli. Fašistické odborové svazy byly prohlášeny za jediné legální zástupce zaměstnanců. Po vzoru Komsomolu byla vytvořena mládežnická organizace s povinným členstvím \"Opera Nazionale Balilla\". Mussolini navrhl motto \"všechno ve státě; nic mimo stát\" a zavedl termín totalitní stát.\nMísto parlamentu převzal kontrolu nad zemí nový orgán – Velká fašistická rada. Přes 10 000 opozičníků bylo uvězněno v internačních táborech na Ponsetijských, Liparských a Tremitských ostrovech. Na druhou stranu Mussolini po roce 1926 zavedl jistou „normalizaci“ svého režimu a během let 1927–1940 dal popravit za antifašistickou činnost jen 9 oponentů. Dle jiného zdroje bylo popraveno a zavražděno několik desítek lidí. Dále byli z parlamentu vypuzeni socialisté, komunisté a další levicoví poslanci a jejich strany byly v podstatě zakázány. Komunisté a dřívější spolupracovníci (ze socialistického období) Mussoliniho Antonio Gramsci a Amadeo Bordiga byli uvězněni. Přesto se fašistická Itálie i přes velkou represi nejevila ve srovnání s národně socialistickými a komunistickými režimy tak utlačovatelská.\n\nVzhledem k vojenské a ekonomické slabosti Itálie jakož i nutnosti upevnit svou vládu, nemohl duce zpočátku pomýšlet na expanzivní politiku. Přesto snil o obnovení římské říše, která by ze Středomoří učinila \"Mare nostrum \"(Naše moře). Jeho násilný debut v podobě okupace řeckého ostrova Korfu v odvetu za zabití italského generála Enrica Telliniho na řecko-albánské hranici v srpnu 1923 byl úspěšný jen částečně a Anglie s Francií jej nakonec donutily po měsíci ostrov opět vyklidit.\n\nDiplomatické snažení naproti tomu přineslo výsledky. V březnu 1924 dosáhl dohody se Spojeným královstvím Srbů, Chorvatů a Slovinců a připojil k Itálii město Fiume (Rijeka). V červnu 1925 odstoupili Britové ve východní Africe Italům oblast Jubalandu (italsky \"Oltre Giuba\"), která byla připojena k italskému Somálsku. V prosinci 1927 Italové definitivně ovládli prostřednictvím Ahmeta Zoga Albánii podpisem druhého tiranského paktu, který umožnil Římu ovládnout ropná pole na jihu země a italské vojenské misi dohled nad albánskou armádou. Albánie se tak de facto stala italským protektorátem a prezident Ahmet Zogu albánským králem Zogem I. (1928).\n\nItalská diplomacie podporovala územní požadavky Maďarska a Bulharska a od roku 1932 získala prostřednictvím kancléře Engelberta Dollfusse značný vliv v Rakousku. On sám ve snaze získat další vliv na Balkáně podporoval chorvatské a makedonské separatisty a zpočátku uvítal i nástup Adolfa Hitlera k moci v Německu.\n\nJelikož doba nepřála agresi v mezinárodním měřítku, zahájil Mussolini agresi na domácí scéně, a to na Sicílii a v italských koloniích. Sicílie byla odnepaměti v područí Mafie, což nedokázala změnit ani vláda Neapolského království, Království obojí Sicílie nebo sjednoceného Italského království. I místní vedení fašistické strany se snažilo žít s Mafií v určité symbióze. Ke střetu fašismu a Mafie však nakonec došlo během návštěvy Mussoliniho v roce 1924. V Palermu se ducemu ještě dostalo nadšeného přijetí, ale poté, co starosta městečka Piana dei Greci a zároveň místní šéf mafie Francesco Cuccia, přezdívaný \"don Ciccio\", zajistil, aby jeho proslov obyvatelstvo bojkotovalo, dal po návratu do Říma volnou ruku někdejšímu boloňskému prefektovi Cesare Morimu k „prosazení autority státu“. Ten zahájil bezohledné tažení proti mafiánským strukturám na Sicílii, čímž si vysloužil přezdívku \"Železný prefekt\". Část mafiánských bossů byla uvězněna, část prchla do severní Afriky nebo do USA, někteří dokonce vstoupili do fašistické strany. Nelítostného Moriho zastavil roku 1929 až diktátor sám, kdy ocenil jeho zásluhy a jmenoval jej senátorem. Po Moriho odchodu teror prakticky ustal a i když roku 1934 Mussolini halasně vykřikoval, že \"„Mafie už neexistuje“\", ve skutečnosti se tato organizaci zčásti přesunula mimo Sicílii a zčásti přešla do ilegality, ze které vystoupila až po pádu fašistického režimu.\n\nV říjnu 1925 zahájil generál a generální guvernér italského Somálska Cesare de Vecchi tažení proti do té doby velmi samostatnému svazu proitalských sultanátů a během let 1925–1927 pomocí armády, námořnictva ale také korupce a intrik zlikvidoval jakoukoliv místní autonomii a připravil půdu pro italské kolonisty.\n\nJeště brutálněji si počínal plukovník a později generál Rodolfo Graziani v Severní Africe. Během 20. let Graziani brutálně potlačil revoltu Tuaregů v protektorátu Fezzan a vysloužil si tím přiléhavou přezdívku \"Fezzánský řezník\". Poté svým trestným tažením porazil vlivný kmen Senússiú v Tripolsku, aby v letech 1930–1934 nechvalně proslul jako generální guvernér Kyrenaiky. Proti charismatickému vůdci odporu Omaru Muktarovi nasadil lehké tanky, yperitové nálety a internaci odbojných kmenů do sběrných táborů. Muktar byl nakonec zajat a 14. září 1931 oběšen v táboře Saluk. Tripolsko, Fezzán a Kyrenaika byly od té doby označovány jako Libye a na jaře 1934 rozděleny na saharskou část a přímořskou část označovanou jako \"Italská severní Afrika\". Do roku 1940 sem fašisté přemístili 110 000 italských kolonistů. Tato kampaň se stala předobrazem pozdější invaze do Etiopie.\n\nV samotné Itálii se diktátorovi zdařil jiný kousek, když si 11. února 1929 Lateránskými smlouvami s papežem Piem XI. získal podporu katolické církve, čímž vyřešil od roku 1871 nedořešené vztahy mezi Svatým stolcem a italským státem. Pius XI. prohlásil dne 13. února 1929 Mussoliniho za „muže, kterého poslala sama Prozřetelnost\" a za „člověka, který nemá předsudků jako politikové ze strany liberální\". V ekonomické sféře již Mussolini tolik úspěšný nebyl. V letech 1922-1926 zažila italská ekonomika období rychlého růstu. Růst výrobní produkce o 10 % ročně, zvýšený export a úspora veřejných výdajů z 35 % na 13 % vedlo k snížení nezaměstnanosti z 600 000 (1921) na 100 000 (1926). Ministr financí Alberto de Stefani tak už 2. června 1925 dosáhl vyrovnaného rozpočtu. Vytvoření systému korporací však vedlo k jeho rezignaci, neboť i když byl hrabě de Stefani přesvědčeným fašistou, při výkonu své ministerské funkce se řídil liberální zásadou laissez faire. Korporativní Itálie sice v letech 1926–1938 zdvojnásobila produkci obilovin a v roce 1940 se stala zcela soběstačnou v produkci obilí, ale preference jednoho druhu plodin způsobila nedostatek jiných produktů. Ani porodnost na duceho rozkaz výrazně nestoupla. Izolovaný korporativní systém sice Itálii v roce 1930 uchránil přímého zásahu velké hospodářské krize, ale krach rakouské banky Credit Anstalt v květnu 1931 poznamenal italský bankovní sektor a v návaznosti na to i italský průmysl, především ocelářský gigant Ansaldo. Ještě v roce 1933 musel státem zřízený Institut pro rekonstrukci průmyslu (IRI) investovat mnoho prostředků do stabilizace ekonomické situace v průmyslovém sektoru. To spolu s faktem, že duce sám v prosinci 1927 obnovil zlatý standard i přes odpor svého ministra financí způsobilo, že italská ekonomika nepodávala nikterak oslnivé výkony a růst HDP se ustálil v průměru na 2 %.\n\nPo roce 1927 byl v Itálii zaveden stát blahobytu. Bylo zavedeno povinné pojištění proti nehodám, nemocem, nemocem stáří, opatření proti malárii a tuberkulóze a stipendia pro děti, minimální mzda, placená dovolená atp. Původně byl Mussoliniho režim pro soukromé podnikání. Postupně však docházelo k socializaci hospodářství. Mussoliniho korporativismus se začal rozvíjet během velké hospodářské krize. Mussolini vyšel z Karla Marxe a tvrdil, že s nástupem korporativismu byla metoda kapitalistické výroby překonána. Dle Mussoliniho dokonce korporativismu překonával socialismus a vytvářel novu syntézu.\n\nOsudovým se Mussolinimu stal nástup nacistů k moci v Německu 30. ledna 1933. Zpočátku se zdálo, že nastolení vlády Adolfa Hitlera, který se netajil tím, že duceho považuje za svůj politický vzor, může být pro Itálii jen výhodou a proitalská vláda v Berlíně případným trumfem při jednání s Brity a především s Francouzi. Brzy se však ukázalo, že případná německo-italská spolupráce není bez kazu. Třecí plochou se záhy stalo Rakousko. Hitler svoje rodiště mínil připojit k Německu a vytvořit tak základ nové Třetí říše. V duceho strategických plánech však nezávislé Rakousko hrálo klíčovou roli. Podepsání Římských protokolů mezi Itálií, Rakouskem a Maďarskem v březnu 1934 posílilo italský vliv v Podunají. V té době byla Itálie podobně jako Sovětský svaz obdivována. Mezi obdivovatele patřil například Winston Churchill, Mahátma Gándhí anebo americký velvyslanec v Itálii Washbur Child. Dle sovětského komunistického politika Nikolaje Bucharina fašisté ve svých metodách převzali a aplikovali více než kterákoliv jiná strana zkušenosti ruské revoluce. Mussolini sám měl mít v úctě Vladimíra Ijiče Lenina a Josefa Stalina. Teoretik fašismu Ugo Spirito spekuloval o možné syntéze fašistického a sovětského (komunistického) směru.\n\nDne 25. července 1934 se skupina rakouských nacistů pokusila svrhnout Dollfussovu vládu a připojit Rakousko k Německé říši. Amatérský puč však selhal a jediné, čeho pučisté dosáhli bylo, že zavraždili spolkového kancléře. Puč byl zlikvidován policejními silami a nová vláda Kurta Schusschnigga sáhla k represím proti rakouské odnoži NSDAP. To duceho tak rozzuřilo, že vyslal k rakouským hranicím 4 armádní divize, což donutilo Hitlera od celé věci se distancovat. Rakouská krize vztahy obou diktátorů na dlouho poznamenala.\n\nI když si tímto zásahem fašistická Itálie získala určité uznání jako „garant evropského míru“, italská ekonomika úpěla pod tíhou zbrojení. Výstavba mohutných leteckých sil a velkorysé námořní zbrojení spolu s rozšířením kontingentu pozemní armády dávaly iluzi silné a akceschopné armády, ale nic nebylo vzdálenější realitě.\nRegia Aeronautica (Královské letectvo) sice měla na svém kontě řadu rekordů a úspěchů, ale vzdor jisté modernizaci prosazované maršálem letectva Italem Balbem tvořily ještě koncem 30. let páteř stíhacího letectva dvouplošníky. Bombardovací síly na tom byly o něco lépe, ale klientelismus při zadávání zakázek způsobil, že letecký průmysl vyráběl najednou mnoho různých typů odlišných parametrů, což činilo potíže při snaze sjednotit výzbroj. Poté, co byl Balbo odsunut roku 1934 do Libye a o nových typech rozhodoval mimořádně nešťastným způsobem generál Giuseppe Valle, začalo italské vojenské letectvo ztrácet krok s dobou.\n\nRegia Marina (Královské námořnictvo) se sice mohla pochlubit řadou moderních či modernizovaných bitevních lodí a těžkých křižníků, které se pancéřováním, rychlostí a výzbrojí vyrovnaly vojenským plavidlům ostatních velmocí, ale neustálý nedostatek pohonných hmot nutil námořní velení zkracovat výcvik na minimum, takže úroveň výcviku byla v porovnání s britským či francouzským vojenským námořnictvem naprosto nedostatečná. U lehčích plavidel se kvůli nedostatku oceli šetřilo na pancéřování, což bylo hlavní příčinou velkých bojových ztrát během druhé světové války. Zanedbán byl rovněž technický vývoj (například radar či sonar).\n\nNámořní a letecké zbrojení se podepsalo především na stavu pozemních sil Regio Esercito (Královská armáda). Pěchota se musela spokojit se zastaralými zbraněmi malé ráže, zatímco dělostřelectvo celkově zastarávalo. Jen malá část italské armády byla motorizována, což mělo vliv na mobilitu vojsk. Situaci ještě v roce 1935 zkomplikoval generál Alberto Pariani a jeho scestná koncepce „binární divize“, která byla nyní složena jen ze dvou pluků, což omezilo živou a palebnou sílu divize na úroveň slabých brigád, a to se projevilo vysokými ztrátami během bojů v Řecku a v severní Africe. K dovršení všeho propadlo italské velení koncem 20. let „tančíkové horečce“, a tak se páteří tankových sil italské armády stalo 2 500 slabě vyzbrojených, pancéřovaných a k boji proti jiným obrněncům nevhodných tančíků L3.\n\nHnán svým sklonem k avanturismu, snem o italské hegemonii ve Středomoří a posléze i soupeřením s Hitlerem v expanzi však Mussolini tuto situaci přehlížel a vršil chybu za chybou, zvláště poté, co se zbavil možných kritiků. Maršál Balbo, který vzdor tomu, že k jeho prominentním přátelům patřil i velitel nacistické Luftwaffe Hermann Göring, odmítal nacisty pro jejich antisemitismus, byl odsunut v roce 1934 do severní Afriky coby nový generální guvernér Libye, čímž v duceho okolí zmlkl jeden z nejrealističtějších hlasů. Ještě katastrofálnější bylo odsunutí ministra zahraničí hraběte Dina Grandiho z jeho postu do Londýna, kde jej jmenovali velvyslancem. Opatrná Grandiho zahraniční politika a nedůvěra vůči Německu vzala definitivně za své, když v létě 1936 Mussolini dosadil na uprázdněný post svého zetě hraběte Galeazzo Ciana, nadšeného přívržence aliance s Berlínem.\n\nPo atentátu na jugoslávského krále Alexandra I., který provedlo makedonsko-chorvatské komando vyzbrojené Němci a vycvičené v Itálii v říjnu 1934 a jehož následky nepřežil ani ministr zahraničí Francie Louis Barthou, který vedl k oslabení vlivu Francouzů v Jugoslávii (princ-regent Petar se pokusil dohodnout s Itálií a Německem) se Barthouův nástupce Pierre Laval pokusil v lednu 1935 získat si Mussoliniho územními ústupky v oblasti Čadu a francouzského Somálska. Součástí dohody, s kterou neoficiálně souhlasil i britský ministr zahraničí Samuel Hoare byla i uznání, že se nyní Habešské císařství (vzdor tomu že se jednalo o členský stát Společnosti Národů) nachází v italské sféře vlivu. V dubnu 1935 byla v italských lázních Stresa schválena tzv. Streská fronta (pakt Británie-Francie-Itálie proti Německu). Britové však ještě během téhož roku podepsali Německo-britskou námořní dohodu, což plánovaný pakt poněkud pošramotilo. Definitivní ránu z milosti paktu zasadil on sám.\n3. října 1935 Itálie zaútočila na Habeš, jak se Etiopii tehdy říkalo. V nerovném boji, který si ovšem vyžádal více sil než se předpokládalo dosáhla vojska maršála Pietra Badoglia a generála Grazianiho vítězství. Habeš byla v květnu 1936 zařazena do italského koloniálního panství jako \"Italská východní Afrika\". Vzdor vítězným fanfárám v italských ulicí a faktu, že jeho popularita vyletěla do nadoblačných výšek, však měla válka do „oslnivého vítězství“ daleko. Krom velkých nákladů na celé tažení, které zatížily již tak přetíženou ekonomiku zde Itálie musela vydržovat téměř 300 000 italských a domorodých vojáků jako okupační armádu a v letech 1936-1940 zde místokrálové Badoglio, Graziani a posléze i vévoda z Aosty museli nadále bojovat se zbytky císařské armády vedoucí gerilovou válku. Další prostředky pohltila stavba dálnic, železnic a nových měst pro budoucí kolonisty.\n\nItálie tak získala impérium, ale projekt Streské fronty definitivně padl a Francie s Anglií vzdor předchozím ujištěním hlasovali pro uvalení sankcí proti Itálii. Řím se tak dostal do izolace, což jej nenávratně připoutalo k Hitlerovi. Když ve Španělsku vypukla občanská válka (1936–1939), podporoval společně s Hitlerem povstaleckého generála Francisca Franca. Tato podpora pohltila další prostředky a již v prosinci 1938 konstatoval ministr financí Felice Guarnari, že země stojí před bankrotem.\n\nV říjnu 1936 podepsaly oba státy pakt Osa Berlín-Řím, což byl první krok prohlubující spojenectví obou zemí a zároveň tento pakt zpečetil osud Rakouska coby nezávislé země. V září 1937 duce navštívil Německo. Nacistický diktátor si během této návštěvy nenechal ujít příležitost ukázat svému italskému kolegovi jak vysoký stupeň industrializace země, tak svou v té době již značně mechanizovanou moderní armádu. Pobyt v Třetí říši na něj učinil hluboký dojem. 10. prosince 1937 opustila Itálie Společnost národů a připojila se k Antikominternímu paktu (pakt z listopadu 1936 mezi nacistickým Německem a Japonským císařstvím).\n\nHitler si nyní již beztrestně mohl dovolit uskutečnit to, co mu Mussolini sám v roce 1934 nedovolil. 12. března 1938 okupovala německá vojska Rakousko. Nyní italský diktátor jen trpně přihlížel. V červenci 1938 překvapil, když začal v Itálii zavádět po vzoru nacistů protižidovské zákony. V září 1938 ochotně zprostředkoval setkání čtyř velmocí (Velká Británie, Francie, Německo a Itálie) v Mnichově, kde společně na podkladě Mnichovské dohody donutily československou vládu odstoupit Němcům pohraniční oblasti s německou menšinou (Sudety). Tento ústupek však Hitlerovi nestačil nadlouho – 15. března 1939 vpochodoval Wehrmacht do Prahy. Torzo Československa bylo roztrženo na dvě části: Protektorát Čechy a Morava s loutkovou vládou a Slovenský stát, oficiálně nezávislý spojenec nacistického Německa. Mnichovská dohoda tak byla de facto veřejně pošlapána. Britové a Francouzi od té chvíle již Hitlerovi přestali věřit.\n\nAby nezůstal pozadu, 7. dubna 1939 Itálie okupovala Albánii. Narychlo zformovaný a nedostatečně vycvičený sbor o síle 50 000 mužů měl v první chvíli velké problémy i s chaotickým albánským odporem. Nakonec pomohla prodejnost albánských generálů a útěk samozvaného krále Zogua do řeckého exilu a okupace země byla dokončena prakticky nekrvavě. Viktor Emanuel III. si k titulu král italský a císař etiopský mohl přidat další titul – král albánský.\n\nDne 22. května 1939 demonstroval Mussolini celému světu svůj vazalský poměr k Berlínu, neboť toho dne ministři zahraničí Joachim von Ribbentrop a Galeazzo Ciano podepsali \"Ocelový pakt\", definitivně zavazující Itálii za všech okolností podporovat Německo. I když ho (a Ciana) Ribbentrop ujišťoval, že případná velká válka nevypukne dříve než za 3 roky, již v srpnu suše oznámil Cianovi, že útok na Polsko nastane 1. září. V posledním záchvatu zdravého rozumu oznámil svému spojenci, že Itálie v tomto termínu nemůže vstoupit do války. Na Hitlerův dotaz, co Itálie potřebuje k tomu, aby dodržela spojenecké závazky, následoval přemrštěný seznam požadavků jak strategických surovin, tak vojenského materiálu, seznam, který by jak se vyjádřil Ciano „porazil i býka, kdyby si to mohl přečíst“. Hitler nakonec oznámil do Říma, že italskou účast vyžadovat nebude. 2. září 1939 vyhlásil italský diktátor svou zemi za „stát válku nevedoucí“.\n\nAle ani tento vzdor neměl dlouhého trvání. Po německých úspěších v Polsku, Norsku, Holandsku, Belgii a ve chvíli, kdy německá armáda rozdrtila Francouze nakonec 10. června 1940 vyhlásil válku Francii a Británii. Učinil tak z přesvědčení, že válka za pár týdnů nejpozději měsíců skončí a svou účastí si zajistí možnost zasednout za jednací stůl s právy válečné strany. A aby nevypadal jako šakal, živící se tím, co mu jeho silnější partner nechá při polykání Evropy, označil tuto válku jako „paralelní“, tj. proti stejným nepřátelům, ale jen pro italské zájmy.\n\nItálie se vskutku zapojila aktivně do bojů druhé světové války, ale zcela jinak, než si italský diktátor představoval. Už jeho první bojové střetnutí s Francouzi dopadlo bídně a do francouzské kapitulace 25. června 1940 obsadili Italové v boji s otřeseným nepřítelem jen pohraniční město Menton a několik alpských údolí. Itálie tak kromě Mentonu nezískala žádná území a jen Hitlerovým přispěním musela francouzská delegace souhlasit s demilitarizovanou zónou na francouzsko-italské hranici.\n\nO nic lépe si italská armáda nevedla proti Britům. 20. srpna 1940 sice hrdě oznámil světu, že jeho armáda porazila Brity a dobyla britské Somálsko, čímž nyní bude blokovat zásobování britských vojsk přes Rudé moře, byl to však jediný skutečný úspěch jeho vojsk. 13. září 1940 překročila 10. italská armáda egyptské hranice, aby se po třech dnech a sto kilometrech zastavila v Sídí Barrání. Maršál Graziani, který věděl, že velí sice početné, ale mizerně vyzbrojené a vycvičené armádě s nedostatečnými zásobami kategoricky prohlásil, že dosáhl limitu bojových operací a od té doby se vyžíval psaním dopisů, v nichž žádal jak posily a i zásoby a bojovou techniku, kterou mu v červenci 1940 osobně slíbil.\n\nJiž tak dost napjaté zásobování bylo ještě více přetíženo, když na radu Ciana a italského ambasadora v Tiraně Francesca Jacomoniho zaútočil 28. října 1940 na Řecko. Velitel vojsk v Albánii generál Sebastiano Visconti Prasca sebevědomě prohlásil, že mu k záboru Řecka stačí jeho šest převážně binárních divizí. Řekové však italský nástup do týdne zastavili a v listopadu 1940 zahájili protiofenzívu, při níž postoupili a vyhnali Italy do 21. listopadu ze země. Řecká armáda pak pokračovala v útoku a do konce ledna 1941 obsadila část jižní Albánie.\n\nDefinitivní konec „paralelní války“ mu připravila britská protiofenzíva v severní Africe dne 9. prosince 1940. Britská vojska pod velením generála Archibalda Wavella uštědřila Italům porážku u Sídí Barrání a při pronásledování ustupující 10. italské armády dobyla 5. ledna 1941 Bardii a 22. ledna strategicky důležitý přístav Tobrúk. Dne 9. února 1941 byly zbytky italských vojsk obklíčeny a donuceny ke kapitulaci u Beda Fomm. Celá Kyrenaika se tak dostala do britských rukou.\n\nHitler nakonec svému italskému spojenci musel pomoci z nejhoršího. Do Tripolisu dorazil generál Erwin Rommel s prvními jednotky svého Afrikakorpsu a Řecko bylo 6. dubna 1941 napadeno a okupováno německou armádou. Od jara 1941 tak byl na svém německém spojenci naprosto závislý. Když 22. června 1941 napadlo nacistické Německo Sovětský svaz, on sám se k boji připojil a vyhlásil Sovětům válku. Po japonském útoku na Pearl Harbor společně s Adolfem Hitlerem podpořil Japonsko a 11. prosince 1941 vyhlásili oba válku i USA. Italští vojáci nadále pokračovali v bojích v Severní Africe a na východní frontě, ale nyní již pod německým velením.\n\n10. července 1943 zahájili Spojenci invazi na Sicílii. 24. července se sešla fašistická Velká rada za předsednictví hraběte Grandiho a v poměru 19 hlasů ku 7 mu vyslovila Mussolinimu nedůvěru. Proti hlasoval i jeho zeť, hrabě Galeazzo Ciano. Poté byl Mussolini 25. července sesazen, následně na rozkaz krále zatčen a uvězněn v horském hotelu v pohoří Gran Sasso v Abruzzu, kde zůstal do 12. září 1943. Toho dne byl v rámci odvážné operace Dub byl osvobozen výsadkáři nacistického Německa a dopraven do Mnichova (komandu velel Otto Skorzeny). Za podpory Adolfa Hitlera ustavil na italském území ovládaném Německem diktaturu tzv. Italskou sociální republiku, někdy dle hlavního města nazývanou Republika Saló. Mussolini se naposledy pokusil získat si popularitu svým programem socializace a zároveň formoval novou republikánskou fašistickou armádu. Ústavu republiky sepsal bývalý komunista a Leninův přítel Nicolo Bombacci, který se přidal k fašistům až během války v Etiopii. Socializace spočívala ve znárodnění firem s více než jedním stem zaměstnanců. Mussolini brojil proti buržoazii. Prohlásil také, že: \"„Odkazuji republiku republikánům, a ne monarchistům, a dílo sociální reformy socialistům, a ne středním třídám.“\". Jeho republika také shromažďovala Židy a posílala je do koncentračních táborů, ač je Mussoliniho režim v takové míře dříve neperzekvoval. Vyrovnal si rovněž své účty s některými zrádci z 25. července, co se mu dostali do rukou. V lednu 1944 stanulo před soudem ve Veroně pět členů Velké fašistické rady včetně duceho zetě Ciana. 11. ledna 1944 byli Ciano, maršál de Bono, někdejší velitel squadristů Marinetti a ministři Gottardi a Pareschi v tomto veronském procesu odsouzeni a popraveni ranou do týlu.\n\nKdyž už bylo jasné, že nově vytvořená Italská republika nebude mít dlouhého trvání, uprchl do Milána, odkud se už tehdy spěšně stahovala německá vojska. Zde se rozhodl vyjednávat o kapitulaci. 25. dubna 1945 opustil v doprovodu své milenky Clary Petacci bombardované Miláno a v koloně aut prchal do Coma. Odtud pokračovala kolona směrem na Švýcarsko. Pak se rozhodl připojit se k německému oddílu protiletecké obrany a uprchnout pod jeho ochranou do Innsbrucku, ale oddíl byl zastaven 52. partyzánskou brigádou Luigi Clerici Garibaldi a všichni Italové dostali příkaz zůstat na místě, zatímco Němci jeli dál. Mussolini si tedy oblékl německou uniformu a pokračoval v cestě do Donga, kde byla německá auta prohlédnuta a Mussolini tak byl nakonec objeven a zatčen. V té době už měli členové Národního osvobozovacího výboru severní Itálie o jeho dalším osudu jasno. Walter Audisio, antifašistický bojovník známý jako plukovník Valerio, dostal příkaz jej popravit. 28. dubna 1945 vtrhl Valerio do Mussoliniho ložnice v selském stavení u Bonzaniga a tvrdil, že chce Mussolinimu a jeho milence pomoci k útěku. Společně pak odjeli autem k vile Belmonte, kde s Clarou Petacci opustili auto a následně byli zastřeleni. Jejich mrtvá těla byla převezena do Azzony a 29. dubna pověšena hlavou dolů na nosnících rozbombardované čerpací stanice na Piazzale Loreto v Miláně. Zpráva o jeho smrti a naložení s jeho mrtvým tělem mělo vliv na rozhodnutí Adolfa Hitlera spáchat sebevraždu (30. dubna 1945).\n\nV roce 1915 se Benito Mussolini oženil s Rachele Guidi, s níž žil od roku 1910 a měl s ní dceru Eddu (1910–1995). Následně se jim v manželství narodili potomci: Vittorio (1916–1997), Bruno (1918–1941), Romano (1927–2006) a Anna Marie (1929–1968). Nejstarší dcera Edda se v roce 1930 provdala za hraběte Galeazza Ciana, italského ministra zahraničí, kterého dal její otec Benito Mussolini v roce 1944 popravit za velezradu. Vittorio Mussolini byl filmovým producentem, Bruno zahynul při testování bombardéru v roce 1941, Romano Mussolini byl uznávaným klavíristou a vystupoval pod jménem Romano Full. Vydal také knihu \"Můj otec, Duce\". Životopisnou knihu vydala i vdova po Benitu Mussolinim Rachele Mussoliniová, kniha se jmenovala \"Můj život s Benitem\". Příbuznou rodiny Mussoliniových je i herečka Sophia Lorenová, která se stala sňatkem své sestry švagrovou Romana Mussoliniho.\n\nV roce 2000 uveřejnil italský novinář Marco Zeni zprávu, že Benito Mussolini se údajně poprvé oženil už v roce 1914 s jistou Idou Dalserovou, se kterou měl syna Benita Albiniega. Když se pak Mussolini dostal k moci, nechal údajně veškeré stopy o své bigamii zahladit tajnou policií. Ida Dalserová zemřela v roce 1937 a její syn Benito Albiniego v roce 1942. Jisté je, že Mussolini měl během života řadu milenek, z nichž nejznámější je Clara Petacci, která byla popravena společně s ním.\n\nV roce 1926 mu byl udělen Československem Řád Bílého lva. Podnětem byl jeho kladný postoj k husitství a československým legiím za první světové války, který v Itálii propagoval. Později se ke svému postoji již nehlásil a řada jeho raných antiklerikálních knih byla za jeho vlády stažena ve fašistické Itálii z oběhu.\n\n\n\n"}
{"id": "22790", "url": "https://cs.wikipedia.org/wiki?curid=22790", "title": "Sonet", "text": "Sonet\n\nSonet (z provensálského \"sonet\" nebo z italského \"sonetto\", tj. písnička) je literární poetický útvar, který vznikl v 1. pol. 13. století, vyznačující se přesně vymezenou strukturou 14 veršů a logickým členěním (14 veršů je rozdělených do dvou čtyřveršových a dvou trojveršových slok). V románských jazycích se v sonetech užívá obvykle hendekasylabu nebo alexandrínu, v angličtině jambického pentametru. Poněkud zastaralý český překlad slova sonet je \"znělka\".\n\nItalský sonet zřejmě vymyslel Giacomo da Lentini, hlavní představitel sicilské školy za vlády Fridricha II. Později jej znovu objevil Guiltone d'Arezzo a přinesl jej do Toskány, kde jej také uzpůsobil místnímu jazyku. Sám pak složil téměř 300 sonetů. Další italští básníci tohoto období, tedy 13. století, skládali sonety, mezi nimi Dante Alighieri (1265–1321), Guido Cavalcanti (asi 1250–1300) a zvláště Francesco Petrarca (1304–1374).\n\n<poem class=\"odsad\">\nVoi ch’ascoltate in rime sparse il suono\ndi quei sospiri ond’io nudriva ’l core\nin sul mio primo giovenile errore\nquand’era in parte altr’uom da quel ch’i’ sono,\n\ndel vario stile in ch’io piango et ragiono\nfra le vane speranze e ’l van dolore,\nove sia chi per prova intenda amore,\nspero trovar pietà, nonché perdono.\n\nMa ben veggio or sì come al popol tutto\nfavola fui gran tempo, onde sovente\ndi me medesmo meco mi vergogno;\n\net del mio vaneggiar vergogna è ’l frutto,\ne ’l pentersi, e ’l conoscer chiaramente\nche quanto piace al mondo è breve sogno.\n</poem>\n\nV původní podobě byl italský sonet rozdělen do osmiverší a šestiverší. Osmiverší obsahovalo propozici a šestiverší pak přineslo její řešení. Původní da Lentiniho sonet měl rýmovou strukturu \"a-b-a-b\", \"a-b-a-b\", avšak sonet brzy získal strukturu \"a-b-b-a\", \"a-b-b-a\". Šestiverší bylo možné rýmovat dvěma způsoby: \"c-d-e-c-d-e\" a \"c-d-c-c-d-c\". Později byla uvedena i další rýmová schémata. Devátý verš (tzv. \"volta\") tvořil obrat v celé básni a změnu tématu či atmosféry sonetu.\n\nItalský sonet zavádí do anglické literatury Thomas Wyatt na počátku 16. století, jehož sonety jsou však většinou překlady Petrarcových a Ronsardových sonetů. Následuje velká renesance sonetu anglicky píšícími autory, postupně sonet začíná obsahovat také nová témata: John Donne a George Herbert např. v 17. století píší náboženské sonety a John Milton obecně meditativní poezii. V této době také vzniká nové schéma sonetu, nazývané sonetem anglickým. Mezi básníky, kteří jej uvedli do života, patří Philip Sidney, Michael Drayton, Samuel Daniel a William Shakespeare, po němž se anglickému sonetu říká někdy též sonet shakespearovský.\n\nAnglický sonet tvoří tři čtyřverší a dvojverší. Toto závěrečné dvojverší (\"couplet\") pak přináší nečekaný tematický nebo obrazový obrat. Obvyklé rýmové schéma sonetu je \"a-b-a-b, c-d-c-d, e-f-e-f, g-g\". Samozřejmě angličtí a američtí básníci píší také sonety italské. Sonet \"The New Colossus\" (\"Nový kolos\") od Emmy Lazarusové, který je vyryt na bronzové desce na podstavci Sochy Svobody, má schéma \"abba abba cdc dcd\".\n\n\n\n"}
{"id": "22797", "url": "https://cs.wikipedia.org/wiki?curid=22797", "title": "TTDPatch", "text": "TTDPatch\n\nTTDPatch je malý počítačový program vyvíjený Josefem Drexlerem od roku 1999, aby opravil a rozšířil \npočítačovou hru Transport Tycoon Deluxe. Brzy se rozšířil a dnes existuje skupina lidí, zabývajících se rozšiřováním \njejích herních možností. \n\nAsi nejvýznamnějším rozšířením je možnost přidávat nové sady vozidel a grafiku. K tomu je využito rozšíření formátu GRF, ve kterém byla distribuována původní grafika.\n\nNěkteré další výhody: \n\nTTD nebylo možné spustit na Windows 2000 nebo Windows XP, TTDPatch to umožňuje. Rovněž opravil možnost ničení nikomu nepatřících objektů (nikoli průmyslových staveb) a některé další chyby.\n\nStabilní hra více hráčů není ani zde umožněna. Hra se desynchronizuje, což vede k jejímu pádu. Proto hráči preferují OpenTTD, který je v tomto ohledu pokročilejší.\n\n\n"}
{"id": "22798", "url": "https://cs.wikipedia.org/wiki?curid=22798", "title": "Safvet-beg Bašagić", "text": "Safvet-beg Bašagić\n\nSafvet-beg Bašagić-Redžepagić (6. května 1870 Nevesinje, osmanská říše – 9. dubna 1934 Sarajevo, Království Jugoslávie), často pod pseudonymem Mirza Safvet, byl bosenskohercegovský básník, novinář, překladatel, historik, politik a kulturní organizátor bosňáckého původu.\n\nBašagić pocházel z rodu Redžepagićů, založeného Redžep-pašou (?–1703), který byl po Vídeňské válce jmenován beglerbegem (hejtmanem) a muhafizem (purkrabím) v Nikšići a poté hercegovským valím. Jeho dědeček Lutfullah-beg (?–1851) zvaný Bašaga čili \"hlavní velitel\", odtud Bašagić, se oženil s Alijou Selmanovićovou, s níž měl dva syny Osman-pašu (?–1881) a Ibrahim-bega (1841–1902). Ibrahim-beg, nižší osmanský úředník, pojal za manželku Almasu, dceru Derviš Salih-paši a vnučku legendárního Smail-agy Čengiće, jenž vstoupil i do lidové poezie. V tomto svazku se narodili synové Teufik-beg (?–1942), Safvet-beg a Osman-beg (?–1927) a dvě dcery, Munira a Kanita. Ibrahim-beg často střídal místa působnosti, úřadoval například ve městech Nevesinje, Foča, Mostar (1876–1882), Ljubuški a Stolac, krátce také zasedal v osmanském parlamentu v Istanbulu.\nSafvet-beg se v roce 1882 společně s rodinou přestěhoval z hercegovského Mostaru do Sarajeva, kde v letech 1882–1885 vystudoval ruždii, muslimskou konfesní základní školu, a poté gymnázium (se dvěma pauzami 1885–1895). Zprvu neúspěšné středoškolské studium v bosenské metropoli, snad vinou nedostatečné znalosti matematiky, se pokoušel dokončit v Záhřebu, kvůli účasti na pokládání základního kamene Starčevićova domu 26. června 1894 mu ale bylo zakázáno vzdělávání v celém Chorvatsko-slavonském království, a tak znovu zkoušel štěstí v Sarajevu, kde nakonec 26. června 1895 odmaturoval. Během středoškolských studií uveřejnil své první texty, stati z kulturní historie a básně v časopisech \"Bošnjak\" a \"Nada\" v Sarajevu a listech \"Vienac\" a \"Prosvjeta\" v Záhřebu.\n\nMezi lety 1895 a 1899 navštěvoval Vídeňskou univerzitu, obory orientální jazyky a historie. Rozhodně odmítl stipendium bosenskohercegovské Zemské vlády, jelikož nesouhlasil s podmínkou desetiletého působení v rodné zemí a zákazu účasti v jakýchkoli spolcích. V této době uveřejnil básnickou prvotinu \"Trofanda iz hercegovačke dubrave\" (Rané ovoce z hercegovského háje, Záhřeb 1896) a dokončil historické pojednání \"Najstariji ferman begova Čengića\" (Nejstarší ferman begů Čengićů).Po návratu z Vídně vydal tiskem historickou studii \"Kratka uputa u prošlost Bosne i Hercegovine\" (Krátký úvodem do minulosti Bosny a Hercegoviny, Sarajevo 1900) a drama \"Abdullah-paša\" (Sarajevo 1900) a roku 1900 společně s Edhemem Mulabdićem a Osmanem Nuri Hadžićem založil kulturně zaměřený list \"Behar\" (Květ, 1900–1911). Na podnět civilního adlata v Bosně a Hercegovině Hugo Kutschery mělo dojít k překladu jeho Krátkého úvodu, ale pro nesouhlas s jeho obsahem je od tohoto záměru v půli práce upuštěno a Bašagić bez vysvětlení přišel i o slíbené místo v sarajevském Zemském muzeu. Plodného autora to však neodradilo a následně publikoval další básnickou sbírku \"Misli i čuvstva\" (Myšlenky a pocity, Sarajevo 1905), drama \"Pod Ozijom ili krvava nagrada\" (U Očakova aneb krvavá odplata, Sarajevo 1905), prozaickou sbírku \"Uzgredne bilješke\" (Nahodilé poznámky, Sarajevo 1907) a historické pojednání \"Gazi Husrev-beg\" (Sarajevo 1907).\n\nV letech 1900–1906 Bašagić působil jakožto profesor arabského jazyka v sarajevském Vyšším gymnáziu. V roce 1903 spoluzaložil a čtyři roky vedl studentské podpůrné sdružení \"Gajret\" (Úsilí), nedlouho poté sportovní klub \"El-Kamer\" (Měsíc), nominálně zaměřený na cyklistiku, a kulturně společenské Sdružení islámské mládeže (\"Udruženje islamske omladine\" (1908–1910 jako \"Muslimanski klub\"). V roce 1907, kdy se vyhrocují spory mezi muslimskou světskou inteligencí a vůdci boje o vakufsko-mearifskou autonomii, krátce vydával politické noviny \"Ogledalo\" (Zrcadlo). Konzervativní autonomisté nakonec ovládli i jím vedený \"Gajret\" a \"Udruženje islamske omladine\", a tak se Bašagić stáhl do ústraní. O rok později se vrátil zpět do Vídně, aby dokončil disertační práci na téma \"Die Bosniaken und Hercegovcen auf dem Gebiete der islamischen Literatur\" (Bosňáci a Hercegovci v islámské literatuře, bosensky \"Bošnjaci i Hercegovci u islamskoj književnosti,\" čsp. 1910 a knižně 1912 v Sarajevu), kterou obhájil a v květnu 1910 byl promován na doktora filozofie \"ex linguis islamiticis\".\n\nRoku 1908 byl jmenován sarajevským městským zastupitelem, byť sám v komunálních volbých nekandidoval. Zemská vláda v Sarajevu tehdy měla pravomoc vybrat jednu třetinu zastupitelstva a Bašagić nabídnutý úřad vděčně přijal.V květnu 1910 byl jako nezávislý kandidát za město Banja Luku v prvních volbách zvolen do bosenského zemského sněmu, saboru, kde po smrti předáka Muslimské národní organizace Ali-bega Firduse obsadil místo předsedy (1910 a 1914, jinak místopředseda). A přestože Bašagić formálně neměl žádný společenský vliv, politické kariéře dal přednost před nabídkou založit a vést katedru orientalistiky v Záhřebu. Za války se nijak veřejně neexponoval, třebaže i nadále zůstával formálním předsedou rozpuštěného saboru.\n\nKoncem roku 1919 byl přijat za kustoda v Zemském muzeu v Sarajevu, od roku 1921 s trvalým úvazkem. Krátce po válce se pokoušel najít uplatnění v diplomacii nového jihoslovanského státu, ale bezúspěšně. Tvůrčí energii věnoval literatuře, publikoval Robáijját Omara Chajjáma (sv. 1., Sarajevo 1920, sv. 2., Sarajevo 1928), veršovanou skladbu na oslavu narození proroka Muhammada pod názvem \"Mevlud\" (Sarajevo 1924 a 1931) a historickou stať \"Najstarija turska vijest o Kosovskom boju\" (Nejstarší turecká zpráva o Kosovském boji, Glasnik Zemaljskog muzeja, Sarajevo 1924).\n\nPočátkem 20. let se zhoršil jeho zdravotní stav, a proto se roku 1925 vypravil do Vídně, aby vyhledal lékařskou pomoc. Kvůli chatrnému zdraví 18. května 1927 dobrovolně odešel do výslužby. V době, kdy je již byl trvale upoutaný na lůžko, zveřejňuje spis \"Znameniti Hrvati, Bošnjaci i Hercegovci u Turskoj carevini\" (Významní Chorvaté, Bosňáci a Hercegovci v Turecké říši, Záhřeb 1931).\n\nZa jeho předčasný skon 9. dubna 1934 mohla s největší pravděpodobností neléčená syfilis z mládí. Ostatky Safvet-bega Bašagiće byly uloženy ve dvoře Gazi Husrev-begovy mešity, na čestné pravé straně od hlavního vstupu.\n\nJeště za života, konkrétně roku 1924, z materiálních důvodů prodal svou sbírku 284 rukopisných svazků a 365 tištěných knih slovenské Univerzitní knihovně v Bratislavě. Jedná se o 598 rukopisných děl v 284 svazcích, z toho 393 arabských, 117 tureckých a 88 perských prací, a 365 tištěných knih s 496 pracemi (145 arabských, 338 tureckých a 8 perských). Celá sbírka byla roku 1997 prohlášena za kulturní dědictví na seznamu UNESCO.\n\nBašagić roku 1912 vstoupil do sňatku s Fahrijou (1892–1925), dceru Ćamil-bega Bašagiće z Nevesinje a zřejmě svou vzdálenou příbuznou, s níž přivedl na svět syny Fikreta (1916–1991) a Namika (1917–1980) a dcery Almasu (1913–2002), Biseru (asi 1920–1921) a Enisu (1922–2010, vdala se za Borivoje Knežiće), která vystudovala medicínu v Záhřebu.\n\nV politické i literární činnosti se Bašagić přikláněl k bosňácko-chorvatské vzájemnosti starčevićevské orientace. Je označován za zakladatele a vůdčí osobností „bosňáckomuslimské renesance\" – bosňáckého národního obrození.\n\nHistorické eseje:\nBásnická tvorba:\nZa svého života sbíral islámské rukopisy a jeho sbírka je dnes uložena v Univerzitní knihovně v Bratislavě. V digitalizované formě je dostupná na [www.ulib.sk].\n\n"}
{"id": "22800", "url": "https://cs.wikipedia.org/wiki?curid=22800", "title": "Anarchy Online", "text": "Anarchy Online\n\nAnarchy Online je MMORPG; jedna z mála, která se stala populární ve světě science fiction. Hru vyvinula a vydala společnost Funcom v roce 2001. V současnosti je hra dostupná zdarma i s datadiskem Notum Wars.\n\nTato hra se dočkala pěti rozšiřujících vydání (rozšiřujících balíčků – datadisků; \"expansion packs\"): \"\", \"\", \"\", \"\" a \"\".\n\nDěj je vsazen do období roku 29475, do nevlídných pouští planety \"Rubi-Ka\".\n\nMegakorporace \"Omni-Tek\" a kasta rebelů (\"the Clans\") bojují o nadvládu vzdálené planety \"Rubi-Ka\". Další stranou ve hře, ke které se může hráč po zaučovací části přidat, je strana neutrální (\"Neutrals\").\n\n\"Rubi-Ka\" se zdá být prakticky nepoužitelnou pouštní planetou, pro kterou jsou vynucené válečné konflikty zbytečným mrháním zdroji i aktivitou, aspoň do doby, než se neznalým ozřejmí informace, že \"Rubi-Ka\" je jediným známým zdrojem ekonomicky významného minerálu „notum“, který \"Omni-Tek\" dlouhou dobu nenuceně a bezkonfliktně využíval, jakožto prominentní vlastník výjimečných práv na planetu.\n\nZ hlediska rebelů se tedy konflikt nakonec zdá být příslušnou reakcí na možnosti využití tohoto minerálu k technologickému pokroku i jako klíče k nanotechnologii.\n\nHráč si musí vybrat ke které ze stran (\"Omni-Tek\", \"Clans\", \"Neutrals\") se přidá. Dále si volí rasu (Solitus, Opifex, Nano (též Nanomage), Atrox). Poslední volbou je povolání: Dobrodruh (Adventurer), Agent (Agent), Byrokrat (Bureaucrat), Doktor (Doctor), Inženýr (Engineer), Ranař (Enforcer), Fixer (Seřizovač), Opatrovník (Keeper), Bojovník (bojová umění; Martial Artist), Nano Technik (Nano Technician), Stínový bojovník (Shade), Voják (Soldier), Obchodník (Trader), Metafyzik (Meta Physicist).\n\nJako u jiných RPG, i zde každá rasa a povolání v něčem vyniká na úkor nedostatků v jiných oblastech.\n\n"}
{"id": "22803", "url": "https://cs.wikipedia.org/wiki?curid=22803", "title": "Cyprián Majerník", "text": "Cyprián Majerník\n\nCyprián Majerník (24. listopadu 1909 Veľké Kostoľany u Trnavy – 4. července 1945 Praha) byl slovenský malíř působící v Praze, představitel „Generace 1909“.\n\nVe svém rodišti prožil jen dětství, absolvoval měšťanskou školu v Pezinku, poté nastoupil (1924) na střední ekonomickou školu v Košicích. Po studiích na bratislavské soukromé malířské škole Gustáva Mallého a na pražské Akademii výtvarných umění u (prof. J. Loukoty, prof. J. Obrovského) zůstal Majerník natrvalo v Praze. Absolvoval také kratší studijní pobyt (1932) v Paříži, zde jej upoutal především Marc Chagall, vnímal však i další soudobé podněty, např.: Pabla Picassa a Giorgia de Chirica, které vyhovovaly jeho imaginativnímu a senzitivnímu nazírání. V Praze se seznámil s J. Želibským a J. Mudrochem, a také s J. Bauernfreundem a E. Nemesem, se kterými tvořil jádro generačně blízkého okruhu malířů.\n\nJeho tvorbu patrně velmi ovlivnila propukající choroba (skleróza multiplex), ale také velkým dílem společenské změny a politická mračna nad Evropou. Svůj postoj k fašismu poprvé vyjádřil v obraze „Objetí“ (1936), kde chlupaté tmavohnědé ruce sahají po mladé ženě symbolizující kulturu. Také postava dona Quijota se stává jakousi pochodní víry v mnoha jeho obrazech. Majerník citlivě vnímal tragédie Lidic, Ležáků a válečné utrpení miliónů lidí – a tak rok 1942 zákonitě přinesl do jeho tvorby odvážné a radikální účtování s filozofií fašismu – např. monumentálně koncipovaným dílem „Neslýchané setkání“. Tento jeho nejrozměrnější obraz se stal troufalou výzvou nacistům, symbolem protestu proti židovským a vězeňským transportům, proti pochodům smrti.\n\nV Praze, kde působil až do konce svého krátkého života, se těšil mimořádnému uznání nejen jako vynikající malíř, ale i jako výjimečný člověk. Legenda českých výtvarníků Jan Zrzavý při vzpomínce na Majerníka mj. řekl: „Za mnoho let svého umělecko-spolkového života, ani mezi umělci vůbec neznal jsem člověka tak ušlechtilého, tak taktního, milého a jemného. Za málokterým z odešlých nesou se vzpomínky tak krásné a naplněné vděčností a vděčností za to, jsme měli štěstí ho poznat a okřívat v očisťujícím jeho záření“.\n\nCyprián Majerník patří mezi nejvýraznější a nejvzácnější osobnosti meziválečného výtvarného umění u nás a svým přínosem jak v tvorbě, tak svou lidskostí a silnou osobností výrazně ovlivnil nejen generačně blízké malíře, ale také představitele nastupujícího uměleckého pokolení. Ve svém díle zobrazil dobu, v níž žil, její drama, tragédii, hrůzy nacismu a fašismu - i víru ve vítězství dobra nad zlem. Byl příkladem společenské angažovanosti umění, upozorňoval uměním na náboženské tmářství, byl nositelem antifašistické myšlenky, citlivě vnímal válečné utrpení lidí a považoval za povinnost upozorňovat na nebezpečí válečné apokalypsy. V jeho postavách uprchlíků, zajatců a poutníků vyjadřoval obludnost nesmyslného zabíjení ve válce a také se nechával inspirovat konkrétními událostmi (např. občanská válka ve Španělsku, nacionální socialismus v Německu).\n\n\n\nCyprián Majerník, který ve věku nedožitých šestatřiceti let dobrovolně ukončil svůj život, byl 13. července 1945 pochován v Praze na Vinohradském hřbitově. V dubnu 1949 byly jeho ostatky převezeny - z iniciativy Umělecké besedy Praha - do čestného hrobu na vyšehradském hřbitově - Slavíně v Praze (odd. IX.,hrob. místo 103). Autorem náhrobku je architekt V. Kerhart a pískovcová plastika „Smutek“ je podle návrhu Majerníkova přítele sochaře prof. Karla Lidického. Vdova po malíři Majerníkovi - Karla Majerníková – roz. Kukačková (zemř.1970) je pochována spolu s ním.\n\nV roce 2011 koupil Majerníkův hrob na Vyšehradě bývalý funkcionář fotbalové Slavie Tomáš Rosen. Za hrob i se skulpturou Lidického zaplatil 38 tisíc korun. „Slovenský rodák Cyprián Majerník je na Slovensku velmi ceněným malířem. Co se stalo, je absurdní... V dnešní době má pro společnost větší cenu fotbalista nebo majitel fotbalového klubu než umělec,\" uvedl Richard Gregor, kurátor Galerie Cypriána Majerníka v Bratislavě. S Rosenem se chce aspoň dohodnout, aby Majerníkovy ostatky byly pietně vyňaty a mohly být pohřbeny na slovenském Národním hřbitově v Martině.\n\nZa standardních podmínek je přitom nemožné hrob na Vyšehradě koupit, výjimečně se to podaří pozůstalým po významných osobnostech. Za tehdejšího vedení Správy pražských hřbitovů však potají kupovali hroby na Vyšehradě lidé, kteří měli blízko k představitelům pražského magistrátu.\n\nV nedávné minulosti se podařilo Správě pražských hřbitovů toto hrobové místo po dohodě převzít od posledního nájemce zpět. Hrobové místo s ostatky Cypriána Majerníka není v současnosti možné pronajímat a tak bude tento významný hrob zachován i pro příští generace.\n\n\n"}
{"id": "22806", "url": "https://cs.wikipedia.org/wiki?curid=22806", "title": "Damický kaštanovník", "text": "Damický kaštanovník\n\nDamický kaštanovník je památný strom v Damicích u Ostrova. Košatý kaštanovník setý (\"Castanea sativa\") roste za zahradami vsi na úpatí výběžku sopečných Doupovských hor za řeku Ohří. Zdaleka viditelný strom měl kmen od dvoumetrové výšky rozdělený do trojice silných kosterních větví. Jedna z kosterních větví se však ulomila. Obvod kmene měří 489 cm a strom dosahuje výšky 25 m (měření 2003). Chráněn je od roku 2004 jako dendrologicky cenný taxon, esteticky zajímavý strom s významným habitem a vzrůstem.\n\nKaštanovník postoupil do finále ankety \"Strom roku 2004\" a umístil se na 6. místě.\n\n"}
{"id": "22808", "url": "https://cs.wikipedia.org/wiki?curid=22808", "title": "Rokycanský jinan", "text": "Rokycanský jinan\n\nRokycanský jinan je památný strom v Rokycanech. Jinan dvoulaločný (\"Ginkgo biloba\") rostoucí na zahradě Střední odborné školy (bývalá budova gymnázia) je v odhadovaných 80 letech ve výborném stavu, má obvod kmene 187 cm a dosahuje výšky 13 m (měření 1984). Chráněn od 21. listopadu 1985 pro svůj vzrůst a dendrologickou hodnotu.\n\n\n"}
{"id": "22809", "url": "https://cs.wikipedia.org/wiki?curid=22809", "title": "Tři oříšky pro Popelku", "text": "Tři oříšky pro Popelku\n\nTři oříšky pro Popelku () je československo-německá filmová pohádka z roku 1973 režiséra Václava Vorlíčka. Scénář napsal podle předlohy Boženy Němcové František Pavlíček, v titulcích je však uvedena Bohumila Zelenková, která jej zaštítila, protože Pavlíčkovi komunisté zakázali činnost v kultuře. Hudbu složil Karel Svoboda, hlavní píseň \"Kdepak ty ptáčku hnízdo máš\" zpívá Karel Gott a text napsal Jiří Štaidl. V hlavních rolích se představili Libuše Šafránková jako Popelka a jako princ Pavel Trávníček, kterého daboval Petr Svojtka. Natáčelo se na Klatovsku, v lesích kolem Javorné u Čachrova, u vodního hradu Švihov, v barrandovském studiu a ve východním Německu (ve Studiu Babelsberg a u zámku Moritzburg).\n\nOdehrává se podle klasického schématu pohádky o Popelce, která doma musí snášet ústrky macechy a nevlastní sestry, v kouzelných oříšcích dostane plesové šaty, ve kterých na plese okouzlí prince. Při útěku ztratí střevíček, který princ zkouší všem dívkám v okolí, ale jen Popelce padne jako ulitý. Nakonec Popelku ze statku odvede. Oproti ostatním filmovým zpracováním Popelky jsou v této verzi hlavní hrdinové obohaceni o nové vlastnosti: Popelka je v podání Libuše Šafránkové živější – ovládá jízdu na koni, střílí z kuše jako obratný lovec. Princ Pavel Trávníček představuje svéhlavého mladíka, oddávajícího se raději lovu a zábavě s kamarády nežli pilování dvorní etikety a přípravám na ples, při němž si má najít nevěstu.\n\nFilm je oblíbený v České republice, ale i v Německu, Norsku a dalších zemích. Na zámku Moritzburg se od roku 2009 každoročně koná výstava o filmu.\n\nPopelce v útlém dětství zemřela maminka a její otec, bohatý statkář se rozhodl znovu oženit, aby děvče nevyrůstalo samo. Macecha si přivedla dceru Doru, která byla podobně stará jako Popelka. Tatínek měl Popelku rád, trávil s ní spoustu času, naučil ji jezdit na koni, střílet z kuše a další dovednosti, které by se spíš hodily pro chlapce. Po statkářově smrti majetek zdědila jeho druhá žena. Společně s dcerou tyranizují čeledíny, Popelce se vysmívají a vymýšlejí pro ni ty nejpodřadnější práce. Popelka vše s pokorou snáší a věří, že se jednou vše obrátí v dobré. Volný čas tráví s oblíbenými zvířaty, která jí její lásku oplácejí. Před třemi lety dostala od tatínka bílého koně Juráška, na statku jí dělá společnost pes Tajtrlík. Její poklady, které si schovává v malém špejchárku v lese, střeží sova Rozárka.\n\nJedné zimy panuje na statku čilý ruch, očekává se návštěva královské rodiny, která míří na svůj nedaleký zámek. Nervozní statkářka kontroluje stav prací a čeledíny, z Popelky však vyzařuje klid. Pomocník v kuchyni rozbije mísu, statkářka jej chce potrestat karabáčem, ale Popelka vezme vinu na sebe. Macecha jí za trest přikáže přebrat hrách s popelem. S přebíráním luštěnin dívce pomohou holubi, které pustila do místnosti. Před příjezdem královské družiny si Popelka přes zákaz macechy vyjede na Juráškovi na výlet do lesa do starého špejchárku za sovou Rozárkou. Na statek dorazí královská družina, ale princ chybí. Statkářka je zklamaná z princovy nepřítomnosti a vyprosí si, aby ji s dcerou král pozval na velkolepý ples do zámku, kam panovník plánuje sezvat nezadané dívky, neboť chce syna oženit.\n\nPrinc se svými pobočníky utekl na lov do zasněženého lesa. Popelka mladíky spatří a rozhodne se je sledovat. Princ míří kuší na laň, Popelka mu do obličeje hodí sněhovou kouli, aby mu střelu překazila. Princ s družinou začnou dívku pronásledovat. Ta jim utíká mezi závějemi, schovává se pod skalním převisem a mezi stromy. Urození mladíci využijí početní převahy, rozdělí se a Popelku obklíčí. Utahují si z ní, že je malá holka, neopeřené kuře, cácorka a vyhrožují jí trestem, na což jim Popelka drze odpovídá. Dívce se podaří utéct, nasedne na princova nezkrotného grošáka a ujede jim. Přesedlá na Juráška a grošáka pošle zpět. Urozené mladíky zatím pronásleduje preceptor, který je má podle králova příkazu dovést zpět. Král cestou na zámek syna kárá a vyhrožuje mu svatbou. Statkářka pošle podkoního Vincka do města s povozem nakoupit látky, ten cestou uvidí Popelku, která na příkaz macechy v potoce pere prádlo, a ptá se, co jí má dovézt. Ona skromně řekne, aby jí přivezl „to, co mu cestou cvrkne do nosu“.\n\nCelý zámek se připravuje na ples. Princ s přáteli raději uteče do lesa, kde uslyší cinkající rolničky z projíždějícího povozu dřímajícího Vincka. Sestřelí opuštěné ptačí hnízdo tak, aby spadlo podkonímu přímo na hlavu. Ten se probudí, ve hnízdě najde tři lískové oříšky a vzpomene si na slib Popelce. Ta se z dárku raduje a uschová jej mezi své poklady k sově Rozárce, které se svěří, že by se ráda podívala za princem, ale schází jí vhodné oblečení. Jeden z oříšků upadne na zem, nakřápne se a po rozlousknutí z něj vypadne lovecký komplet s kamizolou a klobouk s pérem. Popelka se převlékne a vyrazí na projížďku do lesa, kde probíhá královský hon. Princ skolí lišku a k získání titulu krále lovu a krásného prstenu z královské pokladnice musí zastřelit ještě dravého ptáka. Jeden takový krouží nad lesem. První dvě rány vystřelí princovi souputníci, ale netrefí. Princ se své šance vzdá, neboť se domnívá, že pták je příliš vysoko. Popelka však dravce sestřelí, ten padne k mladíkovým nohám. Princ Popelku nepozná a navlékne jí vyhraný prsten. Popelka potvrdí své střelecké umění a sestřelí šišku z vrcholu stromu se slovy „to u nás dokáže malá holka“, načež uteče a převlékne se. Princ domnělého myslivce pronásleduje, ale narazí jen na umouněnou Popelku.\nPopelka obsluhuje macechu s nevlastní sestrou, které se chystají na královský ples. Dívka prosí, zda by mohla jet s nimi a podívat se do zámku alespoň oknem. Obě ženy se jí vysmějí a statkářka jí opět zaúkoluje tříděním čočky a kukuřice. S nesmyslným trestem pomohou holoubci a Popelka si jde postěžovat Rozárce, že jí maminka slibovala šaty růžové jako červánky se závojem. Na Rozárčinu radu dívka hodí druhým oříškem, z něhož vyklouznou krásné plesové šaty. Dole na ni čeká již osedlaný Jurášek. Při zahájení plesu preceptor královské rodině přestavuje vdavekchtivé dívky a jejich matky. Princovi se do ženění ani tance příliš nechce. Na otcovu výzvu si poslepu vybere tanečnici – Popelčinu nevlastní sestru Doru, kterou však předběhne rázná dcera paní z Outlova, Droběna. Ta s následníkem trůnu tančí velmi svérázně. Popelka přijela k zámku na Juráškovi a oknem zahlédne prince, jak zrovna tančí s Dorou. To dívku zamrzí a váhá, zda má na ples vůbec jít.\n\nPrinc je stále v jednom kole, ale dívku svého srdce mezi účastnicemi ne a ne najít. Pohádá se s otcem a rozhodne se odejít se slovy, že „to bude raději kácet stromy“. Zrovna ve chvíli, kdy princ odchází, do sálu vkročí Popelka, která se závojem chrání před poznáním. Vyčiní princi, že ji dosud nepřivítal, ale nechce mu stát v cestě, když právě odchází. Princ se zahanbeně omlouvá, Popelka jej okouzlila. Vyzve ji k tanci, snaží se odhalit identitu tajemné krásky a oznámí jí, že si ji vezme. Popelka troufale odvětí, že se nezeptal, zda by ho vůbec chtěla a dá mu hádanku: „poprvé: Tváře umouněné od popela, ale kominík to není. Podruhé: klobouk s peřím, luk a kamizola, ale myslivec to není. A potřetí: šaty s vlečkou, stříbrem vyšívané, ale princezna to není, jasný pane.“ Princ si neví rady, Popelka se s ním proto rozloučí a prchne z tanečního sálu. Na schodech ztratí střevíček, který najde princ, který dívku se svými pobočníky pronásleduje až ke statku. Princova družina buší na vrata a když nikdo neotvírá, vlomí se dovnitř. Služebnictvu řekne, že hledá princeznu, která před chvílí přijela. Poddaní se mu vysmějí, protože žádná princezna na statku přece nežije. Princ trvá na svém a chce vidět všechny ženy a dívky a vyzkoušet jim nalezený střevíc. Prohlásí, že jeho ženou se stane ta, které střevíc padne. Střevíček je ale všem malý.\n\nVincka napadne přivést Popelku, která na dvoře chybí. Celé osazenstvo statku dívku hledá, ale najdou jen slavnostně osedlaného Juráška. Na statek přijede statkářka na saních, vypátrá Popelku, spoutá ji a sebere její šaty, do kterých se obleče Dora. Na dvoře nasednou do saní, princ chce vyzkoušet dívce v růžových šatech střevíc. To statkářka odmítne, vytrhne mu střevíček z ruky a rychle odjíždí. Urozený mladík je sleduje, sáně spadnou do rybníka, on se oběma ženám snaží pomoci dostat se ven. V Popelčiných šatech však pozná Doru a uhání zpátky na statek. Popelka se sama osvobodí a odejde k Rozárce, na zem hodí poslední oříšek, ze kterého se vyloupnou svatební šaty. Princ se za svítání vrací k usedlosti, kam přijíždí i Popelka na Juráškovi. Princ děvčeti nasadí střevíc, který jí padne jako ulitý. Chasa mu pomůže rozluštit Popelčinu hádanku. Zamilovaná dvojice opustí zdi statku a ujíždí zasněženými pláněmi pryč.\n\nScénář napsal František Pavlíček, jako autorka je uvedena Bohumila Zelenková, která kryla pravého scenáristu Františka Pavlíčka, kterému v té době komunisté nedovolili pracovat. Scénář vznikl podle námětu pohádky Boženy Němcové, O Popelce, avšak scenárista se původní předlohy příliš nedržel. Pohádka české spisovatelky je spíše hororově laděná a Popelka je zde ztvárněna tradičně – jako trpící, unylá a špinavá. Naopak v Třech oříšcích pro Popelku se z ní stala energická a vzpurná dívka, která prince dokonce provokuje.\nPrvní nabídku se scénářem dostal Jiří Menzel, který získal i patřičná povolení, ale tehdejší ústřední dramaturg Filmového studia Barrandov Ludvík Toman nesouhlasil a scénář zadal v létě 1972 Václavu Vorlíčkovi, který byl považován za méně problematického. Ke změně režiséra došlo také proto, že Jiří Menzel nechtěl přistoupit na koprodukci s DEFA. Vorlíček si pro pohádku vymyslel bohatou výpravu, chtěl film zasadit do období renesance. Proto na spolupráci s DEFA kývl, čímž získal na natáčení více finančních prostředků.\n\nTři oříšky pro Popelku se měly původně natáčet v létě, děj se odehrával mezi sytě zelenými stromy a zurčícími potůčky. V říjnu 1972 však do Prahy přijeli zástupci DEFA s návrhem, že mají na prosinec a leden volných 800 lidí. Vorlíček na nabídku kývl, avšak odmítl variantu, aby se exteriéry natočily až v létě, protože by se do té doby mohlo něco stát. Rozhodl se proto pohádku zasadit do jiného ročního období, než bylo plánováno. Přitom si představoval obraz vlámského malíře Pietera Brueghela, \"Zima\". Zimě se musel přizpůsobit scénář i vtípky. Do dokončeného scénáře byla také přidána postava preceptora. Právě zimní prostředí a hudba Karla Svobody se zvonečky dodaly filmu vánoční atmosféru.\n\nNa obsazení obou hlavních rolí probíhaly po Československu rozsáhlé konkurzy. Původně měla Popelku hrát blondýnka Jana Preissová, která však roli kvůli svému těhotenství nedostala. Pak si někdo ze štábu vzpomněl na Libuši Šafránkovou, která ve filmu \"Babička\" hraje Barunku. Šafránková na roli ihned kývla. Z dětství uměla dobře jezdit na koni, proto nepotřebovala jezdecký výcvik. Pouze ve scéně, kdy Popelka skáče v lese přes pokácený strom, měla záskok.\n\nHerec pro roli prince byl vybírán na kamerových zkouškách, uvažovalo se i o Janu Hrušínském či Jaroslavu Drbohlavovi, ten však nakonec hrál Vítka. Nakonec režisér vybral čerstvého absolventa pražské konzervatoře Pavla Trávníčka, který se kamerových zkoušek účastnil poprvé v kariéře. Režisér Vorlíček jej také znal z absolventského filmu na FAMU, kde Trávníček hrál vojáka v prezenční službě ve filmu Jaroslava Soukupa. Roli namluvil Petr Svojtka, protože podle režiséra Vorlíčka měl Trávníček silný moravský přízvuk, ten to však popírá.\n\nPředstavitelka Dory, Dana Hlaváčová, byla v době natáčení těhotná, její šaty byly proto volnější a scénu, kdy s macechou padá do jezera, točili kaskadéři. Hlaváčová si stejnou roli Popelčiny sestry zahrála v pohádce \"Popelka\" z roku 1969. Vorlíček se do filmu snažil dostat trochu laskavého a přátelského humoru, ale chtěl aby zůstal pouze jako koření a ne základní surovinou. Proto pro některé vedlejší úlohy vybíral komické typy herců. Podkoního Vincka ztvárnil Vladimír Menšík, preceptora Jan Libíček a vdavekchtivou urozenou slečnu Droběnu z Outlova Helena Růžičková. Ta se v němčině jmenovala \"Kleinröschen\" (malá růžička). Jejího komediálního talentu Vorlíček využil ve scéně, kdy Droběna nadzvedne prince nad parket a tančí s ním jak s pytlem brambor. Trávníček o tomto úmyslu nevěděl dopředu, takže jeho zoufalý výraz není hraný.\n\nPodle koprodukční smlouvy s DEFA byli do filmu obsazeni i němečtí herci. Roli krále si zahrál Rolf Hoppe, v té době často obsazovaný herec zejména do negativních rolí Vorlíčka zaujal svýma modrýma očima. Karin Leschovou si na pokyn DEFA vybral sám Hoppe. Vorlíček říká, že si ji vybral podle fotky v castingovém archivu, do té doby nic většího nehrála. Dabéry do češtiny i do němčiny vybírali především pomocní režiséři z obou stran. Komparz na plese čítal přibližně sto tanečníků. Tvořili jej převážně tanečníci z východoněmeckého televizního baletu DDR-Fernsehballett.\n\nPopelka i princ měli více koní, protože ti se v té době nemohli převážet přes hranice kvůli slintavce a kulhavce, které se v té době v Československu vyskytovaly. Jurášci (v němčině Nikolaus) byli tři – dva čeští a jeden německý, který se jmenoval Bonek. Lze je odlišit podle srsti, kůň ve stáji a u zámku má zimní srst. Sestřelený dravec byl skutečný, od podzimu jej měl zmrazeného šumavský hajný. Pták byl před natáčením rozmrazen, aby byl vláčný. Při filmování jej ze vzduchu shazoval sám režisér Vorlíček. Sova byla zapůjčena z berlínské zoo, Vorlíček do ní musel šťouchat špejlí, aby mrkala.\n\nKostýmy vytvořila výtvarná dílna Theodora Pištěka, za německou stranu se o kostýmní výpravu staral Günter Schmidt. Vyrobilo se 80 originálních kostýmů. Pro nedostatek kvalitních materiálů je velká část vyrobena z krimplenu. Kostýmy byly původně navrženy na letní natáčení, takže v nich herci v zimě mrzli. Popelčin střevíček byl vyroben ve třech velikostech, aby na kameře vynikl.\n\nHudbu složil Karel Svoboda. Nahrál ji Filmový symfonický orchestr pod vedením dirigenta Štěpána Koníčka. Ústřední píseň \"Kdepak, ty ptáčku, hnízdo máš\" v podání Karla Gotta nahrál ji orchestr Ladislava Štaidla, slova napsal jeho bratr Jiří. V německé verzi zní pouze instrumentální verze písně, protože Karel Gott tehdy zpíval u konkurence píseň \"Včelka Mája\".\n\nFilm se natáčel na drahý barevný film, proto se většina záběrů točila na první pokus. Natáčení začalo v prosinci 1972 v ateliérech Babelsberg, kde byly postaveny kulisy pro scény na tanečním sále a interiér špejcharu s Rozárkou. V lednu 1973 se natáčely exteriéry okolo zámku Moritzburg. Plesové scény se uvnitř nenatáčely, protože tamější taneční sál je obložen černými koženými tapetami zdobenými zlatem, což Vorlíčkovi spíše připomínalo hrobku. Natáčení provázel nedostatek sněhu. Proto byl použit sníh umělý, který vyráběly rybí konzervárny z rozemletých rybích kostí. Sníh zapáchal a do druhého dne se rozložil. Sypal se však pouze na místa, která snímala kamera.\n\nV Československu se natáčela druhá polovina filmu (exteriéry, statek, hluboké lesy). Scény u špejchárku se točily u Klatov, cesty do špejcharu na úpatí hory Běleč, okolo Onoho Světa se odehrávaly lovecké scény, v Mezihoří se odehrál pád saní do Panského rybníka. Vodní hrad Švihov posloužil jako kulisa statku, vybral jej filmový architekt Oldřich Bosák. Samotný hrad se však ve filmu neobjevuje. Dostavovaly se tu stodoly, obytná část a sádrová brána. Natáčelo se na Červené baště, na nádvoří byl umístěn holubník. Místní obyvatelstvo si ve filmu zahrálo jako komparz. I natáčení v Československu se zpočátku potýkalo s nedostatkem sněhu, na Švihově se stříkaly střechy vápnem, jako umělý sníh sloužil rozemletý polystyren. Štáb čekal, až napadne sníh. Poté jej napadlo tolik, že se nebylo možné dostat do původně vybraných lesů.\n\nPopelka při útěku před princem drží bičík, který v předchozím záběru neměla. Na honu princ zastřelí lišku, která si následně vytahuje šíp z břicha. Když ji sluha na dalším záběru zvedne, má jinou barvu a je úplně zmrzlá. Při přípravách na ples král vykoukne z okna, uvidí princova koně, který je celý bílý a připomíná Popelčina Juráška, i když princ jezdí na grošákovi. Během scény, kdy Vincek řeže v sadě dříví, je v mlze za ním vidět sloup s elektrickým vedením.\n\nČeská premiéra byla stanovena na 16. listopad 1973 v pražském kině Blaník na Václavském náměstí v Praze. Pohádka se však objevila už na Národní přehlídce filmů pro děti v Ostrově nad Ohří. Po uvedení v kinech sklidil film mezi diváky úspěch, v některých pražských kinech se hrál až do června 1974, v televizi se poprvé vysílala 24. prosince 1974. Premiéra ve Východním Německu se konala 8. března 1974, v Západním Německu pak 19. prosince 1974, v televizi se poprvé vysílala 26. prosince 1975. Například v roce 2014 ji německé televizní stanice vysílaly ke konci roku osmnáctkrát.\n\nPohádka je však oblíbená i v dalších zemích. Ve Španělsku se \"Tři oříšky pro Popelku\" vysílají dopoledne 24. prosince. Film se hraje i na Filipínách, ve Spojených arabských emirátech, na Slovensku, ve Švýcarsku a Rakousku. Ve Švédsku taky v sedmdesátých letech. V Norsku, kde film měl premiéru v roce 1975, se pohádka vysílá každoročně na Štědrý večer, v pětimilionové zemi ji sleduje každý pátý obyvatel, V roce 1993 veřejnoprávní norská televize NRK Popelku neodvysílala, do televize pak volali rozhořčení diváci a před sídlem stanice se sešli i demonstrující. Vysílá se zde s dabingem herce Knuta Risana, pod kterým je slyšet čeština. V roce 2005 vyšlo v Norsku DVD s filmem, za první týden se prodalo 21 tisíc exemplářů.\n\nZe setkání na Moritzburgu v roce 2013 se také natáčel hodinový dokument televize MDR, odvysílán byl 22. prosince 2013. Vystupují v něm režisér Vorlíček, Trávníček i Karel Gott. V roce 2013 Westdeutscher Rundfunk Köln natočil o filmu třicetiminutový dokument \"Auf den Spuren von Aschenbrödel\" (\"Po stopách Popelky\").\n\nV roce 2014 byla jedna z původních kopií filmu zrestaurována, pohádka byla digitálně vyčištěna, převedena do vysokého rozlišení, došlo k úpravě barevných tónů a zvýšení ostrosti. Restaurovaná verze měla premiéru na Velikonoční pondělí na obrazovkách České televize.\n\nTři oříšky pro Popelku obsahují tradiční schéma střetu dobra a zla. V tomto romantickém příběhu na konci nezvítězí jen láska, ale i spravedlnost. Podle kurátorky výstavy na Moritzburgu Margitty Hensel popularita filmu souvisí s touhou diváků po svobodě, spravedlnosti, štěstí a blahobytu. Má v sobě humor, který však nepřechází do směšnosti a neubírá dramatičnosti, neobsahuje však velké filmařské triky. Podle analýzy v Die Welt by bez sněhu se film nestal kultem, takto patří k vánočnímu programu jako adventní kalendář, svíčky, stromeček a cukroví. Podle recenze v Die Welt „Přesně odpovídá tomu, jak chtějí být viděny moderní postfeministické ženy.“\n\nČeská Popelka Boženy Němcové má na rozdíl od té německé pořád dobrou náladu, chuť do života a nenaříká na osud, vtip a divokost jí propůjčil scenárista František Pavlíček. Tato Popelka je emancipovaná, obléká se jako kluk, rajtuje, loví, je drzá. Přitom ztělesňuje docela zvláštní duch odporu, dokáže reagovat ironicky a s humorem. Přes všechna pokoření si dokáže užívat života. Poté, co ji macecha uráží, nasedne na koně a prohání se lesem. Popelka má štěstí sama v rukou, zároveň důvěřuje osudu. Když si její příbuzné objednávají u Vincka, co jim má koupit ve městě, a on se jí zeptá, co jí má koupit, nerozpláče se, dokáže ještě dělat vtipy. Tato Popelka je jako princezna, ale cool princezna. Místo kočáru z dýně jezdí na vlastním koni, místo zaplétání copů raději střílí z kuše, donutí nemotorného prince se snažit a pochybovačně se jí tázat, zda by jej chtěla. Tato Popelka nečeká, až ji princ osvobodí, kromě půvabu oplývá i sebevědomím, duchaplností a je neobyčejně aktivní.\n\nK takové Popelce by se nehodil princ v uniformě z pohádek bratří Grimmů. Tento princ je svéhlavý, někdy nemotorný mladý muž, který před těsným dvorským životem utíká podobně jako Popelka z dosahu macechy.\n\nJeště před premiérou se pohádka objevila na Národní přehlídce filmů pro děti v Ostrově nad Ohří, kde film získal Křišťálovou vázu a oba představitelé hlavních rolí získali za nejlepší herecké výkony Zlatého Ledňáčka. V roce 1974 se film účastnil dětského filmového festivalu ve Zlíně, avšak žádnou cenu nezískal. V roce 2000 byla pohádka zvolena nejoblíbenější pohádkou století.\n\nV Německu je film velmi populární, zjednodušeně se mu zde říká \"3HfA\" (\"Drei Haselnüsse für Aschenbrödel\"). Funguje tu fanklub. Na zámku Bilstein se konají tematické plesy s kostýmy podle filmu a hraje stejná hudba. V roce 2009 se v kině Babylon, kde měl film svou východoněmeckou premiéru, znovu vrátil na plátno.\n\nNa zámku Moritzburg se od roku 2009 nachází velká expozice rekvizit, kostýmů, původních scénářů z filmu, každoročně ji navštíví přes 150 000 návštěvníků. V listopadu 2013 se zde konaly oslavy 40. výročí premiéry filmu. V únoru 2014 neznámý pachatel ze zámku ukradl kopii plesové róby Popelky a v květnu téhož roku je poštou zaslal zpět policii. V roce 2013 se konala na vodním hradě Švihov výstava \"Po stopách Popelky\" ke 40. výročí filmu.\n\nPo úspěchu pohádky se objevily různé pokusy o nové zpracování. V roce 2005 se spekulovalo o možném pokračování, kde by opět hráli původní herci (Šafránková, Trávníček, Jandák), souhlasil i režisér Vorlíček, avšak nenašel se žádný vhodný scénář. Německá televizní společnost Bavaria v roce 2011 chtěla po Vorlíčkovi, aby záběr po záběru pohádku přetočil s německými herci. To Vorlíček odmítl, nabídl pouze autorská práva, avšak projekt se nezrealizoval. V roce 2011 měl premiéru muzikál na ledě \"Popelka\", kde scénář napsal Jindřich Šimek a hudbu složil Petr Malásek.V roce 2015 se na internetu objevila zpráva, že se v Norsku bude točit remake s norskými herci. Václavu Vorlíčkovi nabídli režii, ten jí však odmítnul, protože řekl, že už nikdy nebude točit zimní film.\n\n"}
{"id": "22810", "url": "https://cs.wikipedia.org/wiki?curid=22810", "title": "Popelka", "text": "Popelka\n\nPopelka je hlavní hrdinka stejnojmenné pohádky (německy \"Aschenputtel\" nebo \"Aschenbrödel\") bratří Grimmů, která je v českých zemích známa i pod alternativním názvem O Popelce, jak její příběh ve svém zpracování nazvala Božena Němcová.\n\nDěvče, které doma musí snášet ústrky od nevlastní matky a sester, se za pomoci tří oříšků zúčastní tří plesů. Získá si náklonnost prince, který se ji vydá hledat, ačkoliv netuší, kdo dívka je. Podaří se mu ji najít a s Popelkou se ožení.\n\n\nBylo také popsáno mnoho možností, jak Popelka získala krásné šaty a dostala se na ples. Nejznámější jsou dvě: první uvádí, že zato mohla dobrá kmotřička víla, druhá, že za to mohly tři kouzelné oříšky.\n\nExistují i verze jakési „Popelky naruby“, v nichž Popelka není chudá dívka, ale prostý chlapec či neúspěšný mladý muž (tedy jakýsí \"Popelák\"), nejznámější verze v české kultuře je pohádka \"O Popelákovi\" Josefa Lady, která byla zfilmována režisérkou Vlastou Janečkovou .\n\nPopelčin příběh je prastarý (je znám už v 10. století v Číně, kde se praktikovalo svazování chodidel) a stále velice aktuální, neboť pojednává o společenských problémech ve vztazích mezi partnery, kteří se nacházejí na opačných koncích sociálního žebříčku (mesaliance). Hlavním principem pohádky je Popelčina přeměna z chudé, ušmudlané a zanedbané dívky v krásnou a atraktivní dámu. Tento princip, známý z Popelčina příběhu, byl hojně používán v minulosti a je stále používán i dnes v mnoha moderních literárně-dramatických i audiovizuálních dílech.\n\nMotiv drobné nožky, která prozradí ušlechtilý původ přestrojené princezny, se objevuje i v literární verzi pohádky \"O princezně se zlatou hvězdou na čele\" v podání Boženy Němcové; do známého filmového zpracování se však nedostal.\n\nPoznámka: moderní pojetí se obvykle snaží příběh zvěrohodnit, proto odbourává pohádkovou fikci o vílách nebo kouzelných oříšcích. Popelka v tomto pojetí své krásné šaty i svůj atraktivní vzhled získává nějakým realističtějším postupem.\n\n"}
{"id": "22811", "url": "https://cs.wikipedia.org/wiki?curid=22811", "title": "Quake", "text": "Quake\n\nQuake je akční FPS počítačová hra vytvořena společností id Software. Byla vydána v roce 1996 společností GT Interactive. Skladatelé Soundtracku jsou Trent Reznor a Nine Inch Nails.\n\nLidská vláda dělala pokusy s teleportační technologií a otevřela brány do nových dimenzí. Hráč je v roli elitního vojáka, jež je součástí tzv. Operace Counterstrike. Má za úkol zničit nepřítele nazvaného jako Shub-Niggurath, jenž skrze svoji mentální sílu ovládl teleportační technologii lidí a posílá skrze ní svoje armády za cílem zničit lidstvo.\n\nHráč se před začátkem každé z epizod dostává skrze teleport do jiného světa a ve finálním souboji zničí samotnou Shub-Niggurath.\n\nJe kompletně ve 3D zpracování. Všechny zbraně, klíče i artefakty, stejně jako nepřátelé i náboje jsou vytvořeny trojrozměrně, sprity téměř neexistují. Nedostatkem hry je ale barevné provedení. Téměř vše splývá do hnědo-zelené barvy. Je možnost tvořit vícepatrové prostory a pohybovat se kolem všech tří os, což v době vzniku hry nebylo obvyklé. Ve hře se nevyskytují žádné in-game scény ani cinematické filmy.\n\nCD verze hry disponuje hudebním doprovodem skupiny Nine Inch Nails.\n\nPůvodní hru pro prostředí MS-DOS (později výrobce doplnil spouštěč pro Win32) po uvolnění zdrojových kódů rozšiřují porty třetích stran o podporu dalších systémů a především grafické akcelerace (vysoké rozlišení, GL efekty). Většina z nich je volně stáhnutelná z internetu.\n\n\n\n\nPower-ups mají celou řadu využití a každý z nich dá hráči určitou výhodu.\n\nKaždý hráč začíná s 100 bodovým zdravím (životem). Maximum života je 250, které začne po 5 sekundách klesat o 1 bod (1 sekundu) až na úroveň 100.\n\nBrnění jsou na ochranu nositele a absorbují určité poškození podle typu brnění.\n\n\nHra obsahuje 38 samostatných map (levlů), které se objevují v sedmi epizodách. Tyto mapy mají jeden ze tří stylů: Base, Medieval nebo Runic.\n\n\n\nJe první officální rozšíření hry Quake vytvořeno společností Hipnotic Interactive v roce 1997. Datadisk přidává jak nové epizody, tak i nové zbraně a nebo nepřátele.\n\nJe druhé officální rozšíření hry Quake vytvořeno společností Rogue Entertainment v roce 1997. Datadisk přidává jak nové epizody a zbraně, tak i mnoho nových bossů a nepřátel.\n"}
{"id": "22812", "url": "https://cs.wikipedia.org/wiki?curid=22812", "title": "MMORPG", "text": "MMORPG\n\nZkratka MMORPG (z anglického \"massively multiplayer online role-playing game\", volně Hra obrovského počtu hráčů s RPG prvky) je označení žánru počítačových her. Jedná se o počítačovou online hru na hrdiny o více hráčích, která umožňuje připojení i tisíců hráčů najednou; zpravidla skrze Internet. Hra se obvykle, podobně jako jiné hry na hrdiny, odehrává ve fiktivním světě, často ve fantasy či sci-fi prostředí.\n\nHry žánru MMORPG se vyvinuly z textových RPG online her, tzv. MUDů, a původně (kolem poloviny 90. let 20. století) byly označovány jako \"grafické MUDy\". S termínem MMORPG přišel až Richard Garriott, tvůrce Ultimy Online, v roce 1997. Ultima Online, ač nebyla zcela první grafickou online hrou na hrdiny, zaznamenala takový úspěch, že hry podobného rázu jsou od té doby nazývány MMORPG. MUDy jsou pak někdy naopak označované i jako textové MMORPG hry.\n\nPodle PCGamesN mezi nejlepší MMORPG patří EVE Online, , Guild Wars 2, Lord of the Rings Online, PlanetSide 2, Rift, Runescape 3, , The Secret World a . První českou MMORPG je Chmatákov Online.\n\n\n"}
{"id": "22815", "url": "https://cs.wikipedia.org/wiki?curid=22815", "title": "Mohutnost", "text": "Mohutnost\n\nMohutnost množiny (také kardinalita množiny) je pojmem teorie množin vyjadřující velikost, počet prvků u konečných, ale i nekonečných množin. Značí se většinou formula_1.\n\nNechť formula_2, formula_3 jsou množiny.\n\nVýše jsme definovali pojem \"mít větší mohutnost\", ale nikoli pojem \"mohutnost\":\n\nPrávě uvedené pojmy jsou mnohem snazší k pochopení, než pojem kardinálního čísla, a lze je zavádět i bez znalosti kardinálních čísel. Jsou velmi užitečným nástrojem pro práci s \"běžnými\" množinami (například lze jimi snadno dokázat, že algebraických čísel je méně než reálných a tedy nutně musí existovat transcendentní čísla). Relace \"mít menší/větší/stejnou\" mohutnost umožňují kvalitativně množiny co do velikosti srovnávat, ale neposkytují způsob, jak jejich velikosti vyjádřit kvantitativně.\n\nPro kvantifikování velikostí nekonečných množin slouží kardinální čísla. Pojem \"mohutnost\" se pak používá jako synonymum k pojmu \"kardinalita\"; oba značí kardinální číslo vyjadřující velikost příslušné množiny. Kardinální čísla lze mezi sebou porovnávat; kardinalita množiny \"A\" je menší než kardinalita množiny \"B\", právě tehdy, když \"A\" má menší mohutnost než \"B\".\n\nS ohledem na to, že formula_17 je ekvivalence a že kardinální čísla jsou určena především k „zastupování ostatních množin ve věci jejich mohutnosti“, nabízí se samozřejmě otázka, zda je každá množina stejně mohutná, jako některé z kardinálních čísel, tj. zda v každé třídě rozkladu relace formula_17 je alespoň jeden kardinál. Odpověď zní ano – ale pouze za předpokladu, že přijmeme axiom výběru – bez něj mohou ve světě množin existovat takové množiny, které nelze vzájemně jednoznačně zobrazit na žádný kardinál.\n\nRelace formula_17 je reflexivní, symetrická a tranzitivní:\n\nJedná se tedy o ekvivalenci na univerzální třídě formula_24 – všechny myslitelné množiny se rozpadají do skupin (tříd ekvivalence neboli faktortříd) podle své mohutnosti.\n\nRelace formula_26 je (na univerzální třídě formula_24) reflexivní a tranzitivní:\n\nNejedná se však o uspořádání, neboť tato relace není antisymetrická a to ani slabě:\n\nNapříklad pro dvě různé množiny formula_30 a formula_31 platí formula_32.\n\nCantorova-Bernsteinova věta uvedená v následujícím odstavci, poukazuje na fakt, že relace formula_26 je „skoroantisymetrická“ – dává do vztahu relace formula_26 a formula_17 v následujícím smyslu. Protože relace formula_17 je ekvivalencí na univerzální třídě formula_24, lze univerzální třídu podle této relace faktorizovat. Cantorova-Bernsteinova věta pak říká, že relace formula_26 (resp. její přirozené přenesení na třídu formula_39 faktortříd formula_24) je na formula_39 slabě antisymetrická, a tedy je neostrým uspořádáním.\n\nJiná situace je u relace formula_42, která je antireflexivní, antisymetrická i tranzitivní:\n\nJe tedy ostrým uspořádáním na V.\nV případě přijetí axiomu výběru je toto uspořádání lineární vzhledem k ekvivalenci formula_19:\n\nCantorova-Bernsteinova věta uvádí do souvislosti obě relace týkající se mohutnosti:\nformula_49\n\nMyšlenka důkazu této věty je uvedena v samostatném článku.\n\nCantorova věta uvádí do vztahu mohutnost množiny a její potenční množiny:\nformula_50\n\nNekonečné množiny porušují lidskou intuitivní představu, že žádná množina nemůže být ekvivalentní (tj. stejně velká) se svojí částí (vlastní podmnožinou).\nNapříklad množina Z celých nezáporných čísel (tedy přirozených čísel včetně nuly) je ekvivalentní s množinou Z celých kladných čísel (tj. přirozených čísel bez nuly). Touto ekvivalencí je zobrazení f(x) = x + 1, které splňuje všechny požadavky bijekce ze Z do Z:\n\nCelých čísel je stejně, jako celých kladných čísel. To lze dokázat tak, že celá čísla seřadíme: 0, 1, -1, 2, -2, 3, -3, 4, -4, ……\n\nFormálně zapsáno, tuto ekvivalenci množin dosvědčuje zobrazení f(x) definované takto:\n\nUspořádaných dvojic celých kladných čísel je stejně, jako celých kladných čísel. To lze dokázat tak, že uspořádané dvojice \"(a,b)\" seřadíme podle \"a+b\" a v případě rovnosti a dvojice se shodným \"a+b\" podle \"b\"\n\nBijekcí je zde zobrazení (označíme jej T(x,y)), které dvojici čísel přiřadí její pozici ve výše uvedené posloupnosti. Například T(2,2) = 5.\n\nPodobně lze na celá kladná čísla zobrazit uspořádaná trojice: T(x,y,z) = T (T(x,y), z). Toto lze zobecnit pro každé přirozené číslo \"n\">0: Bijekci mezi množinami \"n\"-tic a Z tvoří zobrazení\n\nV prvním kroku odhlédneme od toho, že např. formula_51, a seřadíme všechny zlomky formula_52 podle \"|a|+b\", přičemž zlomky se stejným \"|a|+b\" seřadíme podle \"a\". Obdržíme posloupnost:\n\nMnožina racionálních čísel je (dle své definice) ekvivalentní s množinou zlomků v základním tvaru; v naší posloupnosti však máme i zlomky, které nejsou v základním tvaru, například formula_54. To lze vyřešit dvěma způsoby:\n\n\n\nUvažme množinu P všech konečných posloupností celých kladných čísel libovolné délky (včetně prázdné posloupnosti délky nula). Zdánlivě je P větší, než množina všech \"n\"-tic pro jakékoli pevné \"n\". Ve skutečnosti je však P ekvivalentní se Z. Pro důkaz uvažujme zobrazení, které posloupnosti (a, a, …, a) přiřadí číslo\n\nJedničku přičítáme proto, abychom funkci T nepředali nulu, jde-li o posloupnost délky 0; takové posloupnosti přiřadíme číslo T(1, 1) – což neplyne u uvedené formule, protože funkci T nemáme definovanou; funkci T lze definovat jako T(x) = x.\n\nToto zobrazení ještě není bijekcí, protože v jeho oboru hodnot neleží čísla T(1, 2), T(1, 3), T(1, 4) atd. (Jinými slovy: je jen jedna prázdná posloupnost, ale my pro ni máme \"rezervováno\" nekonečně mnoho míst.) Bijekci dále sestrojíme stejným způsobem, jako výše u racionálních čísel.\n\nReálné číslo se nazývá \"algebraické\", pokud je kořenem nějakého polynomu s celočíselnými koeficienty. Každý takový polynom má jen konečně mnoho kořenů.\n\nProto můžeme každému algebraickému číslu x přiřadit přirozené číslo T\"(n,p,q)\", kde:\nT (\"c\"(\"z\"), \"c\"(\"z\"), …, \"c\"(\"z\")), kde \"c\" je bijekce z celých do celých kladných čísel\n\nZ tohoto zobrazení lze vytvořit bijekci stejně, jako u racionálních čísel.\n\nVztah formula_60 plyne přímo z Cantorovy věty uvedené výše.\n\nPotenční množina přirozených čísel je ekvivalentní s množinou reálných čísel (formula_61). To plyne z Cantorovy-Bernsteinovy věty, protože jsou splněny její předpoklady:\nZ toho plyne, že množina reálných čísel není spočetná.\n\nReálné číslo se nazývá transcendentní, pokud není algebraické. Výše jsme dokázali, že množina algebraických čísel je spočetná, zatímco množina reálných čísel nikoli. Proto nemohou být totožné, čili existují transcendentní čísla. Toto je snazší důkaz existence, než dokazovat například, že Ludolfovo číslo je transcendentní; je to ovšem důkaz nekonstruktivní (nedává návod, jak transcendentní číslo nalézt).\n\nMohutnost konečné množiny je rovna počtu jejích prvků.\n\nMohutnost množiny přirozených čísel se obvykle označuje formula_76 (\"alef nula\" – alef je první písmeno hebrejské abecedy). Množiny se stejnou mohutností, jako přirozená čísla, se nazývají spočetné. Každá nekonečná podmnožina přirozených čísel je spočetná, např. množina:\n\nNaopak některé množiny, které intuitivně vnímáme jako větší, mají stejnou mohutnost, jako přirozená čísla.\nMohutnost rovnou formula_76 mají množiny:\n\nMohutnost množiny všech reálných čísel se obvykle označuje formula_78 či formula_79 (význam symbolů – viz článek Kardinální aritmetika). Tato mohutnost je ostře větší než mohutnost množiny přirozených čísel. Je mohutností například množiny:\n\n\nNa otázku, zda existuje nějaká mohutnost mezi formula_76 a formula_79 (tj. zda existuje množina reálných čísel, která není spočetná, ale přitom má menší mohutnost, než množina všech reálných čísel) nelze najít odpověď z běžných axiomů teorie množin. Tzv. hypotézu kontinua, která tvrdí, že taková množina neexistuje, tj. že\nformula_82\nnelze z axiomů teorie množin ani vyvrátit, ani dokázat.\n\nNaopak na otázku, zda existuje více než jedna nespočetná mohutnost, dává odpověď Cantorova věta, která říká, že\nformula_83\n\nTo znamená, že nespočetných mohutností je nekonečně mnoho, protože\nformula_84\n\nPředstavme si ovčáka, který má dvě stáda ovcí – bílých a černých. Ovčák se rozhodne zjistit, které ze stád je větší, ale má velký problém – neumí počítat. Dlouho nad svým problémem přemýšlí, až ho napadne jednoduché řešení. Bere postupně ovce vždy po jedné z každého stáda a přivazuje je k sobě, vždy černou k bílé. Ví, že až s tím skončí, nezbude mu buď žádná volná bílá ovce, ale několik černých ano, nebo nezbude naopak žádná volná černá, ale několik bílých ano a konečně se může stát, že nezbude žádná bílá ani černá ovce. V prvním případě ovčák ví, že bílých ovcí je méně, ve druhém je černých méně a ve třetím případě jsou všechny ovce svázány po dvojicích k sobě, a tedy jsou obě stáda stejně početná.\n\nOvčák nemá k dispozici pojmy, které by označovaly jednotlivé počty ovcí (nezná čísla), stejně jako člověk neobeznámený s teorií množin (nebo ten, který teorii množin teprve vytváří) nemá pojmy, které by označovaly jednotlivé počty prvků nekonečných množin (nezná kardinální čísla). Přesto však jsou oba schopni svá stáda resp. množiny porovnávat z hlediska velikosti, neboť k pouhému porovnání není třeba přesné velikosti znát.\n\nNásledující příklad uváděl svým studentům David Hilbert, aby jim ukázal, že běžná intuice může při práci s aktuálním nekonečnem velmi klamat.\n\nPředstavme si hotel s nekonečným (spočetným) počtem pokojů. Na vrátnici tohoto hotelu přijde člověk, který se chce ubytovat, všechny pokoje však jsou již obsazené. Recepční však hosta nepošle pryč. Zato si zavolá pokojskou a nakáže jí, aby obešla všechny pokoje a každého z hostů požádala, aby se přestěhoval do pokoje s číslem o jedna vyšším, než v jakém dosud bydlel. Poté, co hosté udělají vše podle pokynů pokojské, jsou opět všichni ubytováni, ale navíc se uvolnil pokoj s číslem 1, kam se nyní může nastěhovat nově příchozí. Dokud chodí na vrátnici vždy jen konečné skupinky lidí, je vše v pořádku – pokojská vždy požádá hosty, aby se odstěhovali do pokojů s číslem o několik vyšším a požadovaný počet pokojů s nejnižšími čísly zůstane volný pro nové hosty. Jednoho dne však na vrátnici tohoto hotelu přijde nekonečně (spočetně) mnoho lidí najednou a všichni se chtějí ubytovat. Vrátný si se vzniklou situací neví rady, a tak zavolá majitele hotelu, aby tolika rozzuřeným hostům vysvětlil, že pro ně v hotelu již není místo. Hoteliér však dostane nápad. Opět vyšle pokojskou, aby obešla všechny pokoje, ale tentokrát má za úkol hostům vyřídit, aby se přestěhovali do pokoje s číslem dvojnásobným oproti tomu, v němž bydleli dosud. Tím se uvolní všechny pokoje s lichými čísly a všichni noví hosté se mohou pohodlně nastěhovat.\n\n"}
{"id": "22817", "url": "https://cs.wikipedia.org/wiki?curid=22817", "title": "Portál", "text": "Portál\n\nPortál (z latinského \"porta\", \"brána\") má více významů:\n\n\n"}
{"id": "22818", "url": "https://cs.wikipedia.org/wiki?curid=22818", "title": "Kardinální číslo", "text": "Kardinální číslo\n\nV matematice se pojem kardinální číslo, někdy též kardinál, pojí s čísly používanými pro popis velikosti množin. Jelikož se matematika zabývá i nekonečnými objekty, kardinální čísla a mohutnosti množin popisují i nekonečné množiny.\n\nKardinální čísla byla popsána Georgem Cantorem, když se v letech 1874 až 1884 pokoušel zavést teorii množin, která se dnes nazývá naivní.\n\nNejdříve zavedl kardinalitu jako nástroj pro porovnávání konečných množin. Například množiny {1,2,3} a {2,3,4} si nejsou \"rovny\", ale mají \"stejnou kardinalitu\".\n\nDále Cantor zavedl bijekci, pomocí které lze jednoduše definovat, že množiny mají stejnou kardinalitu, a to i pro nekonečné množiny, například přirozená čísla. Zavedl i pojem spočetná množina pro každou množinu, která má stejnou mohutnost jako množina přirozených čísel. Kardinál spočetných množin pojmenoval formula_1 (\"alef nula\", alef je první písmeno hebrejské abecedy).\n\nCantora zajímalo, zda každá nekonečná množina je spočetná. Pomocí takzvané diagonální metody dokázal, že tomu tak není a popsal nový kardinál, \"mohutnost\" \"kontinua\", dnes běžně značený \"c\". Vyjadřuje mohutnost množiny reálných čísel. Ukázal, že existuje nejmenší nekonečné kardinální číslo (formula_1) a též že pro každé kardinální číslo existuje kardinální číslo, které je větší (formula_3).\n\nPozději vyslovil tvrzení známé jako hypotéza kontinua. To říká, že \"c\" = formula_4. Ukázalo se, že jeho platnost je nezávislá na standardních axiomech teorie množin, a proto nemůže být na základě nich dokázáno ani vyvráceno.\n\nOrdinální číslo formula_5 nazveme kardinálním číslem (nebo kardinálem), pokud každé menší ordinální číslo formula_6 má i menší mohutnost (tj. formula_5 nelze vzájemně jednoznačně zobrazit na žádnou podmnožinu formula_8). Označíme-li jako formula_9 třídu všech kardinálních čísel a formula_10 třídu všech ordinálních čísel, můžeme zapsat tuto definici ve tvaru:\nformula_11\n\nKardinální čísla jsou obvykle značena písmeny ze středu řecké alfabety formula_12, aby se odlišila od ordinálních čísel, pro která jsou používána písmena ze začátku alfabety: formula_13\n\nKardinální čísla jsou vhodnými kandidáty k reprezentování jednotlivých tříd ekvivalence podle relace formula_14 (viz článek mohutnost).\nJe-li formula_15 množina, kterou lze vzájemně jednoznačně zobrazit na kardinál formula_16, říkáme, že formula_16 je mohutnost množiny formula_15 a píšeme formula_19.\nJednoznačné zobrazení mohutnosti všech množin na kardinály je závislé na axiomu výběru. Připouštíme-li axiom výběru, pak z principu dobrého uspořádání plyne, že každou množinu lze zobrazit na nějaký kardinál. V případě, že axiom výběru neplatí, však mohou existovat množiny, jejichž mohutnost nelze definovat výše uvedeným způsobem.\n\n\nKterá konkrétní nekonečná ordinální čísla jsou tedy zároveň kardinály, když jich existuje tolik? Prvním z nich je, jak již víme, formula_20. Pokusme se najít nějaký další:\n\nJak je vidět, za formula_20 následuje ve třídě ordinálních čísel veliké hluché místo, ve kterém není žádný kardinál – pokud se budeme snažit postupovat třídou ordinálních čísel nahoru pomocí operací ordinální aritmetiky jako v předchozím příkladu, zůstávají další kardinály kdesi daleko za obzorem.\n\nObdobné tvrzení, jako číslo 4 v odstavci Vlastnosti a příklady kardinálních čísel, platí i pro třídu všech nekonečných kardinálů formula_31 – také existuje izomorfismus mezi ní a formula_10.\nTato izomorfní funkce je obvykle nazývána prvním písmenem hebrejské abecedy – alef, a značena formula_33.\n\n\nDá se ukázat, že funkce formula_33 je normální funkce (tj. rostoucí a spojitá pro limitní ordinály) na ordinálních číslech. Lze dokázat, že každá taková funkce má ve třídě formula_10 nekonečně mnoho pevných bodů (tyto pevné body dokonce tvoří vlastní třídu izomorfní s formula_10.\n\nAplikováno konkrétně na funkci formula_33: existuje obrovské (ve smyslu „hodně, ale opravdu hodně nekonečné“) množství ordinálů formula_5, pro které platí, že formula_44.\n\nPokud si toto dáme dohromady s výsledkem našeho hledání formula_45 v předchozím oddílu, vidíme, že funkce formula_33 má opravdu podivné vlastnosti:\n\nNa třídě kardinálních čísel lze definovat stejně jako na třídě ordinálních čísel běžné aritmetické operace součtu, součinu a mocniny – rozdíl spočívá v tom, že zatímco u ordinálních operací hovořím o „typu dobrého uspořádání“ výsledné množiny, u kardinálních operací mě zajímá mohutnost výsledné množiny. Vlastnostmi těchto operací se zabývá samostatný článek kardinální aritmetika\n\n"}
{"id": "22821", "url": "https://cs.wikipedia.org/wiki?curid=22821", "title": "National Hockey League", "text": "National Hockey League\n\nNational Hockey League (NHL, ' – LNH, ') je profesionální soutěž v ledním hokeji, které se účastní kluby ze Spojených států amerických a Kanady. Je považována za nejprestižnější ligu světa.\n\nHraje ji 31 mužstev, která jsou rozdělena do dvou konferencí, východní a západní. Obě konference jsou ještě rozděleny celkem na čtyři divize, každá po dvou. Ve východní konferenci jsou divize atlantická a metropolitní. V západní konferenci jsou divize pacifická a centrální. V každé divizi je osm týmů, pouze centrální divize zahrnuje sedm klubů.\n\nSezóna je rozdělena na dvě části. První je tzv. základní část, v níž každé družstvo odehraje 82 utkání. Po skončení základní části nastává druhé kolo, tzv. play off. Do playoff postupuje osm nejlepších družstev z každé konference. Poté se hrají série na 4 vítězná utkání. Spolu s přerozdělením klubů do nových divizí se od sezony 2013-14 poprvé hrálo play off NHL podle nového formátu. Vyřazovací série se vrátily k rozdělení podle divizí, ovšem s přidáním systému divokých karet.\n\nDo play off postupují tři nejlepší celky z každé divize (celkem 12 týmů). Zbylá čtyři místa doplní držitelé tzv. divokých karet, jimiž jsou další dva nejlepší týmy z každé konference podle počtu bodů. Příslušnost k divizi v jejich případě nehraje roli. V rámci jedné konference tak mohou do play off postoupit jen tři týmy z jedné divize, zatímco z té druhé by jich v tom případě postoupilo pět.\n\nNasazení držitelů divokých karet do play off bude záviset na zisku bodů v základní části. Vítěz divize s největším počtem bodů se střetne s držitelem divoké karty s menším počtem bodů. Vítěz divize s menším počtem bodů se střetne s tím držitelem divoké karty, který má více bodů. Mužstva na druhé a třetí příčce v divizi budou v prvním kole play off hrát proti sobě.\n\nNa rozdíl od minulých let je navíc pro druhé kolo formát daný a nemění se podle toho, zda do něj postoupí níže, nebo výše nasazený tým. Vítězové druhého kola, v němž byl brán zřetel na udržení divizního klíče, postoupí do finále konferencí. Jejich vítězové si pak tradičně zahrají finále Stanley Cupu. Vítěz získává trofej pro vítěze – Stanley Cup. Po sezóně probíhá draft nováčků a nejlepší hráči uplynulé sezóny mohou být odměněni některou z trofejí.\n\nProběhla série jednání v kanadské National Hockey Association (NHA) mezi Eddie Livingstonem, který byl vlastníkem Toronto Blueshirts, a ostatními vlastníky - vlastníky Montreal Canadiens, Montreal Wanderers, Toronto Maple Leafs a Quebec Bulldogs. Všichni jmenovaní se sešli ve Windsor Hotelu v Montrealu, aby jednali o budoucnosti NHA. Jejich diskuse dne 22. listopadu 1917 vedla ke vzniku NHL. Bývalí členové NHA - Montreal Canadiens, Montreal Wanderers a Toronto Maple Leafs byli zakládajícími členy NHL spolu s novým týmem Toronto Arenas.\n\nI když v prvním desetiletí liga těžce bojovala o přežití, týmy NHL byly na ledě velmi úspěšné. Za dobu od vzniku NHL se stalo pouze jednou, a to v roce 1925, že tým z NHL nevyhrál Stanley Cup a vyhrál ho tým z konkurenčních lig. Od roku 1926 již pak po zániku konkurenčních lig patřil Stanley Cup pouze NHL. Následně započal proces rozšiřování: Boston Bruins (první tým z USA, který hrál NHL) a Montreal Maroons vstoupili do ligy v sezóně 1924-25; New York Americans a Pittsburgh Pirates se přidali o sezónu později. V sezóně 1926-27 vstoupily další týmy - New York Rangers, Chicago Black Hawks, a Detroit Cougars (nynější Detroit Red Wings). NHL tak měla 10 účastníků. Světová hospodářská krize spolu s následnou 2. světovou válkou zapříčinila, že z ligy musely v průběhu času odejít 4 týmy, a to zejména z finančních důvodů. Od roku 1942 tak ligu hrála šestice týmů (Montreal Canadiens, Toronto Maple Leafs, Detroit Red Wings, Chicago Black Hawks, Boston Bruins a New York Rangers) zvaná jako Original Six. Po dobu čtvrt století se poté osazenstvo ligy neměnilo.\n\n18. ledna 1958 byl zaznamenán důležitý milník v historii ligy. Willie O'Ree se stal prvním hráčem černé pleti, který si zahrál NHL.\n\nV polovině 60. let 20. století vznikla NHL konkurence v podobě Western Hockey League, která se plánovala prohlásit za hlavní ligu a každoročně vyzývat NHL v bojích o Stanley Cup. NHL se tuto hrozbu snažila odvrátit rozšířením o šestici týmů v sezóně 1967-68. Novými týmy se staly: Los Angeles Kings, Oakland Seals (později zrušen), Pittsburgh Penguins, Philadelphia Flyers, Minnesota North Stars (v roce 1993 přestěhován do Dallasu, přejmenován na Dallas Stars) a St. Louis Blues. O tři roky později se do ligy připojily týmy Vancouver Canucks a Buffalo Sabres.\n\nV roce 1972 byla založena World Hockey Association (WHA), která byla pro NHL vážným konkurentem. NHL se tak rozhodla pospíšit si s dalším rozšířením o celky New York Islanders a Atlanta Flames (od roku 1980 Calgary Flames), aby zabránila WHA, aby se zmocnila nových stadionů v těchto městech. O dva roky později byly přidány týmy Kansas City Scouts (od roku 1976 Colorado Rockies a od roku 1982 New Jersey Devils) a Washington Capitals. Obě ligy bojovaly o hráče a fanoušky až do zániku WHA po sezóně 1978-79. V této sezóně se NHL zmenšila o jeden tým, sloučením Cleveland Barons a Minnesota North Stars. Čtyři týmy ze šesti členů WHA se od sezóny 1979-80 přidaly do NHL: Hartford Whalers (od roku 1997 Carolina Hurricanes), Quebec Nordiques (od roku 1995 Colorado Avalanche), Edmonton Oilers, a Winnipeg Jets (od roku 1996 Phoenix Coyotes).\n\nPo rozšíření v roce 1974 byla NHL rozdělena do dvou konferencí (konference Clarence Campbella - západ a konference Prince z Walesu - východ). Obě konference měly dvě divize. Divize v Campbellově konferenci se jmenovaly divize Lestera Patricka a divize Conna Smytha; divize v konferenci Prince z Walesu se jmenovaly divize Jacka Adamse a divize Jamese Norrise (Norrisova a Patrickova divize byla vzájemně přehozena v sezóně 1981-82). To se změnilo v roce 1993, kdy změnily názvy divizí a konferencí podle geografických názvů.\n\nPo stabilním období v 80. letech 20. století byla NHL rozšířena o 9 týmů během 10 let. Tým San Jose Sharks se přidal v roce 1991, o sezónu později Ottawa Senators a Tampa Bay Lightning, v roce 1993 Anaheim Ducks a Florida Panthers, roku 1998 Nashville Predators, v roce 1999 Atlanta Thrashers a celky Minnesota Wild a Columbus Blue Jackets v roce 2000. V roce 2011 se tým Atlanta Thrashers přestěhoval do Winnipegu pod názvem Winnipeg Jets. V roce 2017 začal v NHL hrát klub Vegas Golden Knights.\n\nKaždý zápas NHL trvá 60 minut. Utkání je rozděleno do tří dvacetiminutových třetin. Po každé třetině je sedmnáctiminutová přestávka (na rozdíl od evropských soutěží se počítá od okamžiku, kdy poslední hráč opustí hřiště - nikoliv od skončení třetiny). Po 60 minutách hracího času se stává vítězem ten tým, který vstřelil více branek než soupeř. Pokud je stav nerozhodný, následuje prodloužení. Během základní části trvá prodloužení pět minut. Oba týmy mají v prodloužení na hřišti 3 hráče v poli. Tým, který vstřelí jako první branku, se stává vítězem. Do sezony 2005-06 platilo pravidlo, že pokud se nerozhodne ani v prodloužení, utkání končí remízou. Za výhru (v prodloužení, na nájezdy i v základní hrací době) získává tým 2 body. Za prohru v prodloužení a na nájezdy získává tým 1 bod.\n\nOd sezony 2005-06 bylo toto pravidlo zrušeno. Pro případ, že je zápas nerozhodný i po prodloužení, byly zavedeny samostatné nájezdy (série po třech na každé straně, případně následuje série po jednom nájezdu až do rozhodnutí). Avšak v playoff jsou pravidla odlišná. V případě nerozhodného stavu po 60 minutách se hraje prodloužení (20 minut, následuje řádná přestávka), dokud nepadne branka. Tým, který jako první vstřelí gól, se stává vítězem. Zápas tak může teoreticky pokračovat do nekonečna. Dva zápasy v historii NHL dokonce skončily až v 6. prodloužení.\n\n\nV roce 1917, kdy NHL vznikla, se jí účastnily čtyři týmy. Díky mnoha rozšířením došlo ke zvýšení počtu týmů na 31 (24 z USA a 7 z Kanady). Nejúspěšnějším klubem historie je Montreal Canadiens, který získal Stanley Cup 24krát. Dalším úspěšným celkem je Toronto Maple Leafs, jenž se ze zisku Stanley Cupu radoval 13krát (naposledy v roce 1967). A třetím nejúspěšnějším celkem je Detroit Red Wings.\n\nKaždý celek má svoje farmy v nižších amerických ligách - American Hockey League a East Coast Hockey League.\n\nNHL se dělí na dvě konference, a to východní a západní. Každá z nich se ještě dále dělí na dvě divize. Ve východní konferenci je celkem šestnáct týmů a v západní jich je patnáct. Podle nového rozdělení se Detroit Red Wings a Columbus Blue Jackets přesunuly ze západní konference do východní, naopak Winnipeg Jets se přesunul do západní. Současný herní systém byl zaveden v sezoně 2013-2014.\n\nEastern Conference\n• Boston\n• Buffalo\n• Detroit\n• Florida\n• Montréal\n• Ottawa\n• Tampa Bay\n• Toronto\n• Carolina\n• Columbus\n• New Jersey\n• NY Islanders\n• NY Rangers\n• Philadelphia\n• Pittsburgh\n• Washington\n\nWestern Conference\n• Chicago\n• Colorado\n• Dallas\n• Minnesota\n• Nashville\n• St. Louis\n• Winnipeg\n• Anaheim\n• Arizona\n• Calgary\n• Edmonton\n• Los Angeles\n• San Jose\n• Vancouver\n• Vegas\n\nDo budoucna tedy od roku 2021 (sezóna 2021/2022) bude v NHL 32 týmů. Novým týmem bude Seattle. Podmínky pro vstup do nejlepší hokejové ligy světa jsou: zaplatit 500 milionu dolarů vedení ligy NHL, zajistit ultramoderní podmínky pro hokejový tým, dokonalé zázemí pro hokejové atlety, hokejisty a NHL, tedy \nmoderní tréninkové centrum, moderní zápasovou halu a medicínské centrum, které bude pečovat o hráče NHL.\nSeattle se zavazuje, že toto splní do roku 2021.\n\nZákladní část NHL začíná první středu v říjnu a končí v polovině dubna. Poté následuje playoff, jenž se hraje od dubna nejpozději do poloviny června. Play off je vyřazovací část, ve které hrají týmy na čtyři vítězné zápasy. Vítěz finále je vyhlášen vítězem Stanley Cupu.\n\nV základní části hraje každý tým 82 zápasů, a to 41 zápasů doma a 41 venku. V současnosti hraje ve východní konferenci každý tým 28 zápasů proti soupeřům z jejich divize (4 zápasy proti každému týmu ve své divizi), 24 zápasů proti týmům ze své konference (3 zápasy proti každému týmu z druhé divize ve své konferenci) a 30 utkání s patnácti zbývajícími celky (2 zápasy proti každému týmu ze západní konference). Naopak v západní konferenci si každé mužstvo zahraje celkem 26 nebo 29 utkání proti soupeřům z jejich divize (5 zápasů proti dvěma soupeřům ve své divizi a 4 zápasy proti čtyřem týmům ve své divizi nebo 5 zápasů proti jednomu soupeři ve své divizi a 4 zápasy proti šesti týmům ve své divizi), 21 nebo 24 utkání proti celkům ze své konference (3 zápasy proti každému týmu z druhé divize ve své konferenci) a 32 zápasů s šestnácti zbývajícími soky (2 zápasy proti každému týmu z východní konference). Takovýto rozpis sezony je platný od sezony 2017-18 a byl vytvořený proto, aby týmy ušetřily na cestovaní, které fyzicky zatěžovalo hráče.\n\nDo play off postoupí nejlepší tři týmy z každé divize (celkem tedy 12 celků). Dále dvě mužstva z každé konference, která budou mít nejvyšší počet bodů bez ohledu na divize (4 týmy). Tým s nejvyšším počtem bodů po základní části z obou konferencí obdrží Presidents' Trophy. V každé konferenci hraje play off 8 týmů.\n\nPlay off se hraje jako vyřazovací turnaj, který se hraje na čtyři vítězná utkání. Obě konference mají nezávislá play off, týmy z opačných konferencí se tak mohou potkat až ve finále Stanley Cupu. Nově také bude zaveden takzvaný „systém divokých karet.“ Tento systém dá dohromady dva vítěze divizí s nejvyšším počtem bodů s držiteli divoké karty s nejnižším a druhým nejnižším počtem bodů. První kolo se bude hrát v rámci divizí, první tým nastoupí proti čtvrtému a druhý proti třetímu. Kdyby z divize postoupili pouze tři týmy, tak by se proti nejlepšímu týmu z konference postavil slabší z týmů, které postoupili díky divokým kartám. Vítězové 1. kola se střetnou v divizním finále, po kterém bude následovat\nfinále konferencí. Dva vítězové play off konferencí se utkají ve finále, jehož vítěz obdrží Stanley Cup.\n\nVýše nasazený tým má výhodu domácího prostředí – čtyři z případných sedmi utkání série jsou hrány na jeho hřišti (první, druhé, případné páté a sedmé).\n\n\n\n\n"}
{"id": "22832", "url": "https://cs.wikipedia.org/wiki?curid=22832", "title": "Bytostné Já", "text": "Bytostné Já\n\nBytostné Já (něm. das Selbst, angl. Self, lat. Ipse) označuje v analytické psychologii archetyp psychické celosti a středu, nadřazený organizující princip psychického jáství. V náboženských systémech nachází analytická psychologie různé psychologické manifestace archetypu v symbolech celosti a integrace.\n\nAnalytická psychologie rozlišuje pojem vědomí od psychického jáství – ego-komplexu. Vědomé já je zakotvené ve světě vědomí, zatímco určité komponenty duševna leží mimo zorné pole vědomí, v nevědomí. Obě části dostávají vyjádření ve fenoménu psychické celosti – bytostném Já. Na něj je také vázán smysl (teleologie) individuality, je jejím nejčistším a nejdokonalejším ztělesněním a náleží mu atributy jedinečnosti a neopakovatelnosti. Vědomé já je subjektem vědomí, bytostné Já je subjektem celé, tedy i nevědomé psýché. Individuální já se může různě zařazovat do kontextu s archetypem celosti. Tento proces se nazývá individuací a může být přirozený nebo podněcovaný pomocí psychoterapie.\n\nVztah vědomí k nevědomí není statický, ale dynamický stav psychické rovnováhy. V jeho základě vždy stojí ústřední archetyp celosti. Rozsah vědomí a význam já se zvětšuje integrací a asimilací nevědomých obsahů, které jsou projikovány do vnějšího světa. To má terapeutickou hodnotu v případě, že já je pod silným vlivem nějakého nevědomého archetypu. Z opačné strany hrozí riziko inflace (nadutosti) já. Musí dojít ke kritickému rozlišení mezi já a postavami nevědomí, jimž je však potřeba přiznat autonomní realitu psychické povahy. Nelze je pouze prohlásit za neskutečné, čímž by mohlo dojít naopak k asimilování bytostného Já ve vědomém já jejich psychologizací. Realita musí být chráněna proti věčnému, všudypřítomnému snovému stavu. Plynoucí obtíže z inflace nevědomých obsahů se řeší posílením ctností, trpělivosti, svědomitosti, pozornosti. Naopak domýšlivost já muže být zviklána morálními porážkami.\n\nFenomén bytostného Já jako transcendentního pojmu zahrnujícího vědomé i nevědomé obsahy lze popsat jenom v podobě nějaké antinomie, která musí být doplněna protikladnými atributy (jedinečnost × všeobecnost, neopakovatelnost × věčnost). Pojem celosti zní abstraktně, avšak referují na něj empirické fenomény vyjadřované v symbolech mandal a kvaternit, jež jí dávají empirickou existenci v produktech snů nebo v umění národů. Individuální mandaly jsou symboly řádu, které zažehnávají rušivé síly temnoty. Chaos se mění v kosmos přetvářením přítomných archetypů. Carl Gustav Jung si této aktivity všiml u dezorientovaných pacientů. Symboly bytostného Já nejsou jen arbitrárně přiznanou hodnotou, ale kolektivní hodnotou, jež existuje a rozvíjí se sama o sobě, ať si je toho subjekt vědom nebo ne. Jako metoda k vyjádření celostního symbolu se používá výklad snů, asociací nebo aktivní imaginace.\n\nAčkoliv idea bytostného Já slouží v psychologii jako pracovní hypotéza, chybějící charakter historické události zjevení nachází v náboženských symbolech. Každý psychický proces se pojí s citovým zabarvením. To udává míru afektu, jímž je subjekt dotčen a zatažen do procesu, jímž pocítí celou váhu skutečnosti. Symbol je proto vybaven určitou numinozitou a jsou přítomné jeho mytologické aspekty. Východní átman, tao nebo západní symbol Krista, jsou produktem poznání, založeného na zkušenosti nevědomí, které produkuje archetypický symbol. Bytostné Já se díky svým empirickým vlastnostem jeví jako idea všech nejvyšších představ celosti a jednoty, které jsou vlastní monoteistickým systémům. Symbol jednoty a celosti stojí na nejvyšším stupni.\n\nV české odborné literatuře se setkáme s určitou škálou překladů německého \"das Selbst\". \"Bytostné Já\" převažuje ve vydávání souborného Jungova díla v překladech vedených PhDr. Karlem Plockem. Rudolf Starý převádí das Selbst jako \"Svébytnost\", Hugo Široký často používá latinské \"Ipse\" s komentářem „\"vnitřní probuzené já\"“. Někteří překladatelé dávají přednost anglické obdobě slova – \"Self\". V žádném z uvedených jazyků se však nelze vyhnout kontextuálnímu čtení tohoto pojmu.\n\nPravý obraz Boží představuje celost božského nebo nebeského druhu. Carl Gustav Jung nachází oporu v rané křesťanské teologii (evangelia, Órigenés - „\"Duše je podobná Kristu jako obrazu neviditelného Boha\"“, svatý Augustin - „\"Máme něco, v čem je obraz Boží, ducha a rozum\"“, aj.) Ale i výzvy k proměnění volají po obnovení do původního stavu (apokatastasis), spojení s původním obrazem Božím. Kristus jako historický člověk je jedinečný, jako Bůh je všeobecný a věčný. Podle Junga atribut duchovnosti a dobra nese protiklad hmoty a zla - zde usuzuje na antikrista - temný aspekt.\n\n"}
{"id": "22835", "url": "https://cs.wikipedia.org/wiki?curid=22835", "title": "Mobilní telefon", "text": "Mobilní telefon\n\nMobilní telefon (hovorově mobil) je elektronické mobilní zařízení, které umožňuje uskutečňovat telefonní hovory. Díky použití rádiových vln vázán na místo, kde končí telefonní přípojka, jako je tomu u pevného telefonu. Mobilní telefony poskytují kromě spojení s telefonní sítí také další telekomunikačních služby jako např. SMS, MMS a připojení na Internet. \n\nMezi producenty mobilních telefonů patří: Apple, Huawei, Samsung, Sony, Xiaomi, Lenovo, Motorola, Blackberry, HTC, LG, Nokia, Alcatel a další. Mezi bývalé výrobce patří např. společnost BenQ Siemens. Jedinými českými producenty mobilních telefonů jsou firmy Verzo a Jablotron. Někteří mobilní operátoři (například T-Mobile či Vodafone) si nechávají vyrábět mobilní telefony, které dodávají pod vlastní značkou. \n\nChytré telefony využívají mobilní operační systém a umožňuje instalaci programů. Mezi mobilní operační systémy patří např. Android nebo iOS. Světové prodeje poprvé překročily prodeje klasických mobilních telefonů na počátku roku 2013. Mezi nevýhody chytrých telefonů patří nízká výdrž baterie oproti klasickým telefonům a větší rozměry (oproti klasickým telefonům).\n\nKlasické (někdy označované jako \"hloupé\") telefony jsou většinou vybaveny nedotykovým displejem a klávesnicí. Ta může mít rozložení 3 × 4, kdy jsou písmena sdružena do skupin (zpravidla po třech) nebo rozložení počítačové klávesnice (např. QWERTY). Nejsou vybaveny operačním systémem a možnosti instalace aplikací jsou velmi omezené. \n\nObliba \"hloupých\" telefonů klesá — v roce 2014 bylo v síti české pobočky operátora Vodafone 54 % telefonů tlačítkových. V lednu roku 2019 měly tlačítkové telefony zastoupení 21 %.\n\nPodle způsobu připojení do telefonní sítě se rozlišují:\n\n\nProtože naprostá většina mobilních telefonů používá buňkovou technologii, jako GSM, UMTS, CDMA, LTE (v minulosti NMT, v USA AMPS) v mnoha jazycích jsou slova \"mobilní telefon\" ( ) a \"buňkový telefon\" ( ) synonyma. To platí i o češtině, kde se název \"buňkový telefon\" prakticky nepoužívá, a pro přenosné telefony používající jinou než buňkovou technologii se používají názvy satelitní telefon a bezdrátový telefon.\n\nKromě mobilních systémů pro veřejnost existují i neveřejné komunikační systémy – profesionální mobilní rádio\n\nPřestože vynález bezdrátové telefonie spadá již do konce 19. století, první mobilní telefony pro veřejnost se začaly objevovat až od 50. let dvacátého století v USA a byly zpočátku prodávány jako vybavení automobilů. První skutečně přenosné (ale zdaleka ne kapesní) přístroje se objevily až v průběhu 70. let. Ještě při vývoji systému GSM v 80. letech 20. století se předpokládalo, že mobilní telefony bude i ve vyspělých zemích používat pouze malá část obyvatelstva. Díky výraznému poklesu cen tarifů a dostupnosti předplacených karet došlo k takovému rozšíření mobilních telefonů, že počet mobilních účastníků je srovnatelný s počtem obyvatel Země a mnohonásobně překonal počet účastníků pevných telefonních sítí.\n\nPrvní mobilní telefon sestavila společnost Motorola. Byl představen 21. září 1983 pod názvem Motorola DynaTAC 8000x.\n\nMobilní telefonie přinesla možnost používání textových a multimediálních zpráv, které mohou obsahovat fotografie, MP3 apod.\n\nProtože patří k nejrozšířenějším elektronickým zařízením, výrobci je začali vybavovat také dalšími funkcemi, kterými disponují zařízení PDA. Takto vybavené mobilní telefony mohou v mnoha ohledech nahradit osobní počítače.\n\nV prvním čtvrtletí roku 2016 byli největší výrobci mobilních telefonů celosvětově: Samsung, Apple a Huawei. Chytré telefony tvořily 78 procent prodejů mobilních telefonů. U „hloupých“ telefonů dominovaly společnosti Samsung, Nokia a Alcatel.\n\nNejvětším výrobcem v roce 2018 byla společnost Samsung (21 % trhu), na druhém místě Huawei (16 %) a na třetím Apple (12 %).\n\nMobilní sítě mohou často profitovat i s malým počtem zákazníků, protože náklady mobilní sítě většinou souvisí s objemem hovorů, zatímco telefonie pevných linek má mnohem vyšší náklady spojené s každým účastníkem sítě. Ve většině Evropy, Spojených států amerických a rozvinutější části Asie a Austrálie používá mobilní telefony většina populace. Často je používají také děti. \n\nVe Spojených státech amerických v současnosti (2019) používá mobilní telefon většina obyvatel (96 %), z toho 81 % tvoří telefony chytré. V minulosti byly mobilní telefony v USA méně obvyklé, např. v roce 2003 je používalo asi 66 % populace. Tržní penetrace (průnik) byla nižší než v dalších rozvinutých zemích. Mezi důvody patřilo nekompletní pokrytí a směs nekompatibilních technických standardů. Mnoho evropských a část asijských zemí přijalo GSM standard zákonem pro všechny telefony, zatímco jiné asijské země přijaly standardy CDMA2000. Ve Spojených státech amerických i Kanadě podobný zákon není a každý poskytovatel si standard vybere. Dalšími z důvodů byly: relativně vysoké minimální měsíční poplatky (asi 30 USD) a dostupnost relativně levných pevných sítí (asi 30 USD za neomezené lokální hovory). Paušální tarify nebo předplacené karty obvyklé jinde byly v USA méně obvyklé a dražší než porovnatelné služby v jiných zemích. Zkrácení telefonních čísel a nedostatek neregionálních speciálních telefonních čísel pro mobilní služby – to vše značilo, že cenový systém používaný jinde (hovory stojí víc do mobilní sítě, ale přijímány jsou bezplatně) nemohl být použit, a proto uživatelé platili za přicházející hovory, což odrazovalo od použití mobilů. Některé technické problémy měla též Kanada, používající stejnou směs nekompatibilních standardů jako USA, která je též součástí severoamerického plánu číslování (North American Numbering Plan).\n\nMobilní telefony jsou navrženy pro fungování v celulárních sítích a obsahují standardní sadu služeb GSM, která umožňuje vzájemnou komunikaci mobilních telefonů různých typů a v různých zemích .\n\nPřed použitím mobilního telefonu je nutné zvolit si mobilního operátora (poskytovatele přenosu) a zařídit si u něj služby. Pro telefony v sítích GSM operátor vydá SIM kartu, která obsahuje unikátní účastnické a autentizační (ověřovací) parametry pro daného zákazníka. Případně operátor vloží zákazníkův identifikátor mikrotelefonu do jeho účastnické databáze, aby mikrotelefon mohl realizovat hovory do sítě. Po vložení SIM karty do mobilu jsou služby přístupné. Některé dnešní (2019) telefony umožňují místo tradiční SIM karty použít zabudovaný čip eSIM, na který se služby operátora nahrávají softwarově.\n\nMobilní telefony nepodporují jen hlasové hovory, ale mohou též posílat a přijímat data, faxy, krátké textové zprávy, nebo poskytovat kompletní internetový přístup použitím technologií jako GPRS, EDGE, HSDPA, LTE a další. Mobily mohou mít také hodiny, kalkulátor a možnost stahování aplikací (např. hry).\n\nOperátoři podporují službu roaming, která umožní stejnému mobilu použití ve více zemích. Mobilní operátoři obou zemí v takovém případě musí mít dohodu o roamingu.\nVětšina mobilních telefonů s barevným displejem též umožňuje posílání a příjem multimediálních zpráv, tzv. MMS. Často také mají zabudovaný digitální fotoaparát, což podnítilo určité otázky kolem soukromí. Saúdská Arábie proto na jistou dobu zakázala prodej mobilních telefonů vybavených fotoaparátem. Poutníkům na Hadždž ale jejich držení umožnila. Úplný konec zákazu nastal v prosinci roku 2004. \n\nKaždý mobilní telefon prodávaný v Jižní Koreji musí při pořízení snímku vydat zvuk. Hlavním důvodem tohoto opatření je, aby uživatel mobilního telefonu s fotoaparátem nevyfotil někoho bez jeho svolení.\n\nPro určení polohy mobilního telefonu je možné užít přijímače GPS, které mohou integrované nebo externí (připojené např. přes Bluetooth). Mobilní telefon vybavený GPS může být použitý jako turistická nebo automobilová navigace.\n\nVětšinu dnešních mobilních telefonů lze díky možnosti přehrávání hudby, výstupu na sluchátka, kvalitním integrovaným reproduktorům, barevnému displeji, možnosti přehrávat video a podpoře paměťových karet použít jako MP3 nebo MP4 přehrávač.\n\nMobilní telefony se vyrábějí v různém velikostním provedení, kdy je různým způsobem kladen důraz na tloušťku či velikost mobilu. Nejmenší mobilní telefon na světě, který byl zapsán do Guinessovy knihy rekordů, vyrobila izraelská společnost Modu. Tento telefon má na výšku 7,2 cm, na šířku 3,76 cm a je tlustý 7,8 mm.\nMultimodální (tedy dvoupásmové – dualband, třípásmové triband nebo čtyřpásmové quadband) mobily jsou telefony navržené fungovat na víc než jedné radiové frekvenci GSM. Multimodální případy se vyskytují nejvíc v GSM síti, která začínala v pásmu 900, ale expandovala i do pásem 1800 a 1900 MHz. Některé multimodální telefony mohou fungovat i v analogových sítích (např. duální pásmo, tri-mód: AMPS 800 / CDMA 800 / CDMA 1900).\n\nMultimodální telefony byly užitečné pro umožnění roamingu, ale teď jsou nejdůležitější při zavedení WCDMA (celulární sítě 3. generace) bez toho, aby se zákazníci museli vzdát přístrojů se širokým pokrytím GSM. Téměř každý prodaný opravdový mobilní telefon s podporou sítí 3G je v současnosti WCDMA/GSM \"duální\". To platí i o mobilních telefonech 2.75 G založených na CDMA2000 nebo EDGE.\n\nSpeciální požadavky zahrnuté v produkci multimodálních přístrojů je nalezení způsobu, jak sdílet komponenty mezi různými standardy. Obvykle telefonní klávesnice a displej mohou být sdíleny. Navíc existují požadavky na každém stupni integrace. Složitost těchto požadavků závisí na rozdílech mezi systémy. Různé varianty systémů GSM mají jen různé frekvence a proto nejsou považovány za pravé \"multimodální\" telefony, ale raději za \"multi-pásmové\" telefony. Co se týče multimodálních telefonů IS-95/GSM nebo telefonů AMPS/IS-95, základní pásmové zpracování se mezi jednotlivými systémy velmi liší. To vede k reálným problémům při integraci složek a tedy k objemnějším telefonům.\n\nSpeciální případ multimodálních telefonů je telefon WCDMA/GSM. Radiová rozhraní se od sebe velmi liší, ale posílání zpráv z mobilní do centrální sítě je velmi podobné, což značí, že software pro sdílení je velmi jednoduchý. Asi důležitější je, že vysílací rozhraní WCDMA bylo navrženo s ohledem na GSM kompatibilitu. Má speciální mód operace, nazývaný přerušovaný mód, v kterém namísto souvislého přenosu je mobilní telefon schopen na krátký čas stopnout posílání a zkoušet hledat zdroje signálu GSM v okolí. Tento mód umožňuje bezpečné mezifrekvenční předání s kanálovými měřeními, které mohou být jen aproximovány použitím „pilotních signálů“ v jiných systémech založených na CDMA.\n\nDalší zajímavý případ se týká mobilních telefonů v sítích DS-WCDMA a MC-CDMA – 3G varianta CDMA2000. Původně byla čipová rychlost těchto mobilů nekompatibilní. Částí projednávání souvisejícího s patentem byla dohoda o použití kompatibilních čipových rychlostí. To by mělo znamenat, že i když vysílací a systémové rozhraní jsou značně odlišné i na teoretické úrovni, většina hardwaru pro každý systém v mobilu má být společná a rozdíly budou především v softwaru.\n\nVětšina současných mobilních sítí používá jeden z dvou standardů – GSM nebo CDMA2000. Třetí standard iDEN se používá exkluzivně v Severní Americe a je omezen na použití v síti Nextel. Předpokládá se, že tato síť bude zrušena po fúzi firmy Nextel a Sprint PCS, která provozuje síť CDMA. Podobně firma AT&T Wireless po fúzi s firmou Cingular postupně nahradila TDMA sítí GSM.\n\nExistuje malá vědecká evidence o zvýšení případů určitých typů nádorů při dlouhodobém pravidelném používání mobilních telefonů. Novější panevropská studie poskytla důležité důkazy o poškození DNA za určitých podmínek, avšak expertní skupina (Task Force on EMF effects on health) pověřená Světovou zdravotnickou organizací nemá definitivní závěr o platnosti těchto tvrzení. Obecně se míní, že radiové pole mobilních telefonů nemá energii, která by mohla poškodit molekulární vazby a vést ke vzniku genetických mutací, tedy nejedná se o ionizující záření, ale je schopné působit pouze tepelné účinky. Mezinárodní agentura pro výzkum rakoviny vydala prohlášení, že mobilní telefony mohou napomáhat ke vzniku některých mozkových nádorů a záření z mobilních telefonu je zařazeno do skupiny 2B karcinogenů (podezření z karcinogenity pro člověka).\n\nKaždý rok s sebou přináší nové výsledky vědeckých výzkumů, které prokazují jak škodlivost, tak neškodlivost záření mobilních telefonů. Aby mobilní telefony eliminovaly možná rizika, existují přísné normy určující jejich maximální hodnotu záření, která se udává jako Specific Absorption Rate (SAR). Maximální hodnota SAR je u nynějších mobilních telefonů stanovena maximálně na 1.6 W/kg živé tkáně.\n\nDalší kontroverzní zdravotní otázkou je souvislost používání mobilních telefonů s automobilovými nehodami. Některé země zakázaly držet mobil během jízdy nebo požadují použití systémů „handsfree“. Mnoho evropských zemí a New York požaduje „hands-free“ zařízení pro použití mobilů ve vozidlech a ostatní státy USA je následují. Statistiky říkají, že reakce řidičů se při hovoru mobilním telefonem sníží až o 19 %. Stejně tak se i zvyšuje nebezpečí nedodržování bezpečné vzdálenosti od ostatních vozidel.\n\nMnoho zdravotních námitek a společenských sporů vyvolala síť 3G, která má vyšší pásmové stožáry. Bylo málo komunikace mezi vládami a skupinami poskytujícími informace o zavedení technické aktualizace na sítě 3. generace. Instituce ACA (Australian Communications Authority) a ARPANSA (Australian Radiation Protection And Nuclear Safety Agency) oznámily, že stožáry 3G způsobují méně radiace než starší síť 2G. Průměrný radiační výkon jsou 3 watty. Není dostupné žádné vládní vyjádření a je otázkou, zda současné stožáry uvolňují víc radiace. Jistota však je, že použití dalších stožárů nevyhnutně značí víc zamořenou oblast.\n\nPokud například matky používají při kontaktu s malým dítětem mobilní telefon, může to mít vliv na psychický vývoj dítěte.\n\nPrvní mobily byly velmi jednoduché a hlavní bezpečnostní problém bylo „klonování“, varianta odcizení identity, která je mnohem složitější u nových digitálních systémů. Mnoho uživatelů nepochopilo, že mobil je doslova jednoduchá přenosná vysílačka s nějakými počítačovými elementy. Radiové skenery datované do roku 1996 nebo 1997 typicky mohou zachytit staré analogové celulární telefony jednoduše, jako se dá poslouchat rádio FM. Ale po letech technologie určila pro mobily gigahertzové pásmo nad rozsahem většiny konvenčních skenerů. Navíc většina současných mobilů je zabezpečena mnohými digitálními šifrovacími systémy. Existují též nové prostředky digitální komunikace jako textové zprávy a e-mail. Od roku 2004 i základní mobily mohou posílat a přijímat textové zprávy, které je dělají přístupnými na útoky červů a virů. Mobily připojené k internetu mohou být, např. díky e-mailu napadeny viry, které se mohou šířit posíláním zpráv přes telefonní adresář. Důležitý problém je, že virus může dovolit cizím uživatelům přístup do mobilu pro nalezení hesel nebo firemních dat uložených na zařízení. Navíc viry mohou být použity na realizaci hovorů nebo posílaní zpráv na cizí účet. Na rozdíl od počítačů, které jsou omezeny jen na několik operačních systémů, používají mobily mnoho systémů vyžadujících separátní antivirové programy.\n\nAgentury jako NSA či GCHQ mohou pravděpodobně mobilní telefon dálkově ovládat. Edward Snowden tvrdí, že mohou mobil vypínat a zapínat, zjišťovat polohu a nahrávat zvuky. Patrně každý mobilní telefon lze hacknout. Z těchto důvodů a obav z vendor lock-in se objevují mobily postavené na otevřeném hardware a software, jako např. Librem 5 nebo PinePhone vybavené navíc možností hardwarového vypnutí mikrofonu, kamery a dalších z hlediska narušení soukromí a bezpečnosti potenciálně nebezpečných modulů.\n\nSvětovou jedničkou v prodeji mobilních telefonů je dlouhodobě společnost Samsung. Jihokorejské LG se v roce 2008 stalo třetím největším výrobcem mobilů, v roce 2006 prodala společnost 64,4 milionů mobilů, v roce 2007 80,5 milionů mobilních telefonů a v roce 2008 již 196,6 milionů MT. Ekonomická krize nejvíce postihla americkou společnost Motorola, která zaznamenala v roce 2008 propad v prodeji oproti roku 2006 více než 127 % (2006: 217,4 mil; 2007: 159 mil; 2008: 99,9 mil.). Sony Ericsson sice zaznamenal výrazný nárůst v prodeji v uplynulých letech, rok 2008 byl ale pro společnost ztrátovým (2006: 74,8 mil; 2007: 103,4 mil; 2008: 99,9 mil. prodaných MT). Celkem bylo v roce 2008 prodáno 1177 mil. mobilních telefonů (2007: 1125,5 mil., 2006: 1018,8 mil.).\n\nRok 2009 by měl být podle odborníků nejhorším rokem v novodobé historii mobilních telefonů počínaje rokem 1983. V roce 2009 se prodalo 1133 mil. mobilů, což je sice poprvé méně než v roce předchozím, ale k nějakému dramatickému propadu nedošlo.\n\nNa 100 lidí připadalo 130 mobilních čísel, tzn. penetrace 130 %. 70 procent Čechů si nepamatuje ani pět uložených čísel a polovina měla v mobilu více než 150 kontaktů. 42 % lidí si vůbec kontakty nezálohovalo. Nejvíce telefonních čísel si ukládali muži ve věku 35 až 44 let. Třetina uživatelů mobilní telefon ztratila, nejvíce šlo o muže do 24 let. Průměrná měsíční platba za mobil činila do 800 korun a dvě třetiny osob používaly přístroj jako organizátor času. Nejčastěji Češi měnili přístroj jednou za dva roky – kupovali nejvíce přístroj nižší střední třídy s fotoaparátem. Mobilní telefon vlastniů každý druhý senior (už pro ně existují i speciální mobily pro seniory) a téměř každý student.\n\n\n\n\n"}
{"id": "22839", "url": "https://cs.wikipedia.org/wiki?curid=22839", "title": "Lippe (země)", "text": "Lippe (země)\n\nBývalé Knížectví Lippe (německy \"Fürstentum Lippe\"), po roce 1918 Svobodný stát Lippe (německy \"Freistaat Lippe\"), rozkládající se na severovýchodě dnešní německé spolkové země Severní Porýní-Vestfálsko, bylo spolkovou zemí Německého císařství a poté od roku 1918 tzv. Výmarské republiky.\nJeho metropolí bylo město Detmold.\n\nPrvní zmínka o Panství Lippe (Herrschaft Lippe), nazvaného podle řeky Lippe, pochází z roku 1123. Zakladatelem místní dynastie byl pravděpodobně Bernhard I., který jako první použil titul pána z Lipperode. Střediskem byl hrad Lippe nedaleko Lippstadtu. V průběhu 12. století svoje panství velice rozšířil. Už roku 1344 došlo k rozdělení na linie Dettmold a Lippstadt. Ta záhy vymřela a tak vládu přebírá linie Lippe-Detmold. Roku 1529 bylo panství povýšeno na hrabství. Prvním dědičným hrabětem z Lippe byl až Bernhard VIII. (1536-1563). Na říšské knížectví bylo toto území povýšeno až roku 1789.\n\nRoku 1806 knížectví přistoupilo k Napoleonem zřízenému Rýnskému spolku, v letech 1815-1866 bylo součástí Německého spolku, po jeho zániku bylo spolkovým státem Severoněmeckého spolku a od roku 1871 bylo spolkovým státem Německého císařství. Po abdikaci posledního knížete zde byla vyhlášena republika a Lippe bylo jako Svobodný stát Lippe spolkovou zemí Výmarské republiky.\n\nV letech 1933-1945 bylo zemí nacistického Německa. V letech 1945-1947 bylo jako Země Lippe autonomní zemí Britské okupační zóny.\n\nDne 21. ledna 1947 pak bylo v jejím rámci připojeno k Severnímu Porýní-Vestfálsku, přičemž přišlo o obce Lipperode a Cappel, které byly přičleněny k zemskému okresu Lippstadt.\n"}
{"id": "22841", "url": "https://cs.wikipedia.org/wiki?curid=22841", "title": "Didgeridoo", "text": "Didgeridoo\n\nDidgeridoo, někdy též \"didjeridoo\", je dechový hudební nástroj australských domorodců (Austrálců) a patří mezi jedny z nejtypičtějších symbolů Austrálie. V tradiční podobě se jedná o termity vyžraný dutý kmínek eukalyptu, který se po vyčištění dutiny z užší strany opatří náustkem zpravidla ze včelího vosku a technikou vibrujících rtů rozezní. Výsledkem je táhlý nepřerušovaný bručivý tón (drone) bohatý na vyšší harmonické tóny. Nepřerušovanost hry zajišťuje speciální hráčská technika, tzv. cirkulační dýchání.\n\nNázev \"didgeridoo\" pochází pravděpodobně z irského slovního spojení \"dúdaire dubh\" tj. „černý trubač“ nebo \"dúidire dúth\" tj. „domorodý trubač“. Původní obyvatelé Austrálie mají pro svůj nástroj mnoho jmen, odlišných podle kmenové příslušnosti. V Arnhemské zemi je znám jako \"jidaki\", \"jirraka\", \"gunbarr\" nebo \"mandapul\", na ostrově Groote Eylandt se nazývá \"ngarrriralkpwina\", ve střední Austrálii \"jilpirra\" a \"paampu\", v okolí Darwinu \"artawirr\" a na západě Austrálie \"kurmur\" či \"ngaribi\".\n\nVýznamným českým hráčem na didgeridoo je Ondřej Smeykal.\n\nO původnu tohoto hudebního nástroje vypráví několik mýtů původních obyvatel Austrálie. Důvod je zřejmě ten, že hudba na didgeridoo má pro původní obyvatele rituální význam. Často doprovází léčebné obřady i slavnost iniciace mladých příslušníků kmene a jeho zvuk při obřadech reprezentuje hlasy duchů.\n\nMýtus z Arnhemské země praví, že jistý aboriginský mladík rozdělával oheň a hledal suché dříví, nalezl však dutý kmínek eukalyptu. Když jej zdvihl, všiml si spousty termitů pobíhajících v dutině nalezeného kousku dřeva. Mladíkovi bylo líto upálit bezmocné tvory a chtěl je vyfouknout z dutiny, kterou si sami vykousali. Přiložil rty ke kmínku, ale při prvním vydechnutí vzduchu do dutiny se ozval zvláštní vrnivý zvuk, který sice termity nevyhnal, ale zato ukázal lidem cestu k jednomu z prvních hudebních nástrojů.\n\nJiný mýtus hovoří o netvoru bunyipovi, který zaútočil na tábořiště původních obyvatel. Bojovníci se mu postavili a svými oštěpy netvora bodali do břicha a genitálií. Zraněný netvor se zkroutil a foukal si na propíchnutý penis, který vydal krásné vrnění. Když zraněný bunyip zahynul, domorodci se snažili ten zvuk napodobit foukáním do různých předmětů, ale nedařilo se jim to. Až našli větev vyžranou termity a foukáním do ní dokázali zvuk napodobit.\n\nMýtus ze severovýchodní Ausrálie vypráví o tom, že v čase snění byl lyrochvost nádherný hráčem na didgeridoo, popeláček drozdí tanečník a flétňák australský zpěvák a hráč na ozvučná dřívka. Tito tři ptáci pomocí své hudby, zpěvu a tance dali světu jeho podobu a tvar, účastnili se stvoření ostatních zvířat i lidí a nakonec své dovednosti včetně hudebních nástrojů předali lidem.\n\n\n"}
{"id": "22842", "url": "https://cs.wikipedia.org/wiki?curid=22842", "title": "Ondřej Smeykal", "text": "Ondřej Smeykal\n\nOndřej Smeykal (* 19. prosince 1975 Sušice) je český výtvarník a muzikant, profesionální hráč a průkopník hry na australský domorodý nástroj didgeridoo a elektrodidgeridoo.\n\nPo ukončení základní školy odešel do Prahy na Střední uměleckou školu textilních řemesel, ve studiu pokračoval na Akademii výtvarných umění v Praze .\n\nV současnosti pořádá workshopy, přednášky a koncerty. Za jeho největší výtvarný úspěch lze považovat reprezentaci České republiky na Expo 2005 v Nagoji v Japonsku. Jeho hudební úspěchy charakterizuje dnes již stálá účast na známých didgeridoo festivalech a samostatných koncertech zejména v Německu, Itálii, Švýcarsku (Swizzeridoo), USA, Polsku, ve Velké Británii a v dalších zemích. Úspěchy, dosahující pozornosti už i předních světově známých hráčů, jako např. legendárního didgeridoo hráče Marka Atkinse.\n\nV hudbě je patrné silné zabarvení jeho bigbeatovou minulostí sahající do let 1995–96, kdy hostuje na CD australského didgeridooisty Iana Wooda pod názvem \"Pražské snění\" a později s ním založil skupinu WOODEN TOYS, mj. spolupracoval také s Monikou Načevou na jejím albu \"Fontanela\", nebo např. s Filharmonií Hradec Králové, při zpracování skladeb V. Vimmera – \"Věk Vodnáře\".\n\nOndřej Smeykal nastoupil kdysi svou dráhu jako samouk a pro nedostupnost didgeridoo začínal své první pokusy s osvojením hry nacvičovat tehdy ještě na obyčejné papírové trubky používané k navinování koberců. Později se na necelý rok vydává do Austrálie za účelem studia aboriginského skalního malířství na univerzitě v Canbeře a studia hry na australský domorodý nástroj. Dnes se tento česko-slovenský průkopník didgeridoo věnuje výhradně koncertním vystoupením, pořádá semináře výuky hry pro začínající i pokročilé a na základě úzkých kontaktů na australské výrobce zastává ve spolupráci s nimi i roli dovozce tradičních eukalyptových nástrojů.\n\nOndřej Smeykal vydává svá hudební díla pro didgeridoo na CD. V prosince 2013 se uskutečnil křest již čtvrtého samostatného titulu SINGING DIDGERIDOO. Po samostatných albech DIDGERIDOO SOLO I a II a DIDGERIDOO SOLO III, jehož obsahem byly tři CD, dospěl autor k novému názvu aktuálního CD z důvodu nových skladatelských a interpretačních přístupů. Výrazně se nově projevuje hlasová složka a snaha o tvorbu „zapamatovatelných písní“.\n\n"}
{"id": "22843", "url": "https://cs.wikipedia.org/wiki?curid=22843", "title": "Javor v plynárnách", "text": "Javor v plynárnách\n\nJavor v plynárnách je památný strom v Rokycanech. Javor klen (\"Acer pseudoplatanus\") rostl na dvoře v areálu bývalých plynáren, v současnosti je na okraji parkoviště obchodu společnosti Lidl. Strom má obvod kmene 349 cm (měření 2003). Chráněn od roku 1995 pro svůj vzrůst a věk.\n\n\n"}
{"id": "22844", "url": "https://cs.wikipedia.org/wiki?curid=22844", "title": "Brčálnický jasan", "text": "Brčálnický jasan\n\nBrčálnický jasan je památný strom v osadě Brčálník u Hojsovy Stráže na Šumavě. Vysoký jasan ztepilý (\"Fraxinus excelsior\") roste v nadmořské výšce 820 m u potoka nad železniční tratí okolo 300 let, měřený obvod kmene 545 cm a dosahuje výšky 40 m (měření roku 2000). Chráněn je od roku 1985 pro svůj vzrůst a věk.\n\n\n"}
{"id": "22845", "url": "https://cs.wikipedia.org/wiki?curid=22845", "title": "Brčálnická lípa", "text": "Brčálnická lípa\n\nBrčálnická lípa je památný strom v osadě Brčálník u Hojsovy Stráže na Šumavě. Přibližně třistaletá lípa velkolistá (\"Tilia platyphyllos\") roste na louce mezi hotelem Fanda a železniční tratí v nadmořské výšce 820 m. Obvod jejího kmene měří 700 cm a koruna dosahuje výšky 17 m (měření 2003). Strom chráněn od roku 1985 pro svůj vzrůst a jako dominanta krajiny.\n\n"}
{"id": "22846", "url": "https://cs.wikipedia.org/wiki?curid=22846", "title": "Jinan dvoulaločný", "text": "Jinan dvoulaločný\n\nJinan dvoulaločný (\"Ginkgo biloba\"), zvaný také ginkgo biloba, je dvoudomý opadavý strom. Je jediným druhem rodu jinan z monotypické čeledě jinanovitých. Čeleď přísluší do fylogeneticky velmi prastarého řádu jinanotvaré, který má právě jen tuto jedinou čeleď.\n\nPodle již překonaného morfologického a anatomického způsobu zařazování flory byly vedle sebe řazeny taxony podobné si vzhledem nebo vlastnostmi. Z toho vyplývá následující. V anglosaské taxonomické literatuře je druh \"Ginkgo biloba\" řazen do samostatného oddělení \"Ginkgophyta\", což je podporováno moderními výsledky genetických výzkumů. V evropské literatuře převládá systém, v němž se na úrovni oddělení slučují všechny nahosemenné rostliny jako \"Pinophyta\", včetně tohoto druhu; odděluje se teprve na úrovni samostatného pododdělení (subdivisio) \"Ginkgophytina\", případně na úrovni třídy (classis) \"Ginkgopsida\". Tento posledně jmenovaný přístup také dodržuje i \"Květena České republiky\" (viz cit. lit.).\n\nS rozvojem vědy a poznáním genetických zákonitostí vzniklo moderní kladistické třídění APG III, ve kterém jsou jednotlivé taxony setříděny na podkladě monofyletického hlediska, vycházejícího z molekulárních dat genových sekvencí určitých úseků DNA, mimo jiné genů pro ribozomální RNA. Podle něho existují 4 řády jinanotvaré, cykasotvaré, borovicotvaré a liánovcotvaré které jsou zařazeny do společné třídy jehličnany.\n\nNejstarší prehistorické stopy po rostlině podobné jinanu vedou až do geologického období rozhraní karbonu a permu v prvohorách, tj. do období asi před 300 až 270 miliony let. Za tak dlouhou dobu si jinan prošel svou érou širokého rozšíření v juře (asi před 200 miliony let), kdy jeho areál zabíral celou Severní polokouli i obdobím postupného úpadku až do dnešních dnů, které mohly být jeho posledními. Z amerického kontinentu vymizel před 7 miliony, z Evropy před 3 miliony let. Přestože se s ohledem na současné přírodní podmínky jeví jako rostlina nenáročná, zůstal v přírodě zachován pouze v jediném druhu a jen na malém území v jihovýchodní Číně, kde byl nově „objeven\" pro Evropu.\n\nJinan je statný strom s kuželovitou až rozkladitou korunou, který dorůstá do výšky 30 až 40 metrů. Je to dlouhověký strom, nejstarší doložený jinan je starý okolo 4700 let a roste v Číně, provincii Guizhou, v okresu Changshun. Borka kmene je šedá, ve stáří široce brázditá. Větve jsou téměř vodorovně odstálé.\n\nŘapíkaté listy vyrůstají ve svazečcích na silně zkrácených větvičkách. Listová čepel je plochá, klínovitá, rozdělená zářezem na dva laloky, s vějířovitou žilnatinou. Olistění jinanů má cévní svazky uspořádané podobně jako jehličnany, jiné vlastnosti jsou však bližší listům opadavých krytosemenných rostlin.\n\nJe to nahosemenná rostlina, nemá květy ani plody, vajíčka nejsou chráněna v květech a vyvíjející se semena v plodech.\n\nDužnaté obaly semen obsahují organické kyseliny, jež jsou původcem zápachu i možného podráždění pokožky, glyceridy, steroly a estery.\n\nJinan je dvoudomý, to znamená, že jeden strom má samčí rozmnožovací orgány a některý druhý zase samičí. Samčí rostliny vytvářejí plodolistové šišticovité útvary podobné jehnědám, zatímco samičí rostliny vytvářejí shluky nazelenalých semeníků zavěšených na tenké stopce nesené krátkým brachyblastem. Vajíčka jsou zpravidla dvě spolu, jedno z vajíček pravidelně zakrňuje. Při opylování větrem se dostane pyl ze samčích rostlin na polinační kapku vajíčka samičí rostliny, dosah je asi do vzdálenosti 5 km. Pylová zrna jsou při vysychání kapky vtahována do pylové komory vajíčka. Uvnitř vyklíčené pylové láčky vznikají bičíkaté spermatozoidy, k oplození vaječné buňky dochází až po dozrání a odpadnutí semene ze stromu.\n\nVe vajíčku vznikne semeno, která je postupně obaleno dužnatým obalem a připomíná plod třešně o průměru 2 až 3 cm. Na povrchu má dužinu, uvnitř sklerotické jádro pod nimž je škrobnaté živné pletivo s dvouděložným embryem. K opylení dochází v květnu až červnu, semeno dozrává v říjnu až listopadu, mění barvu ze zelena do žluta. S opylenými semeny dozrávají současně i neopylená, oboje nelze od sebe pohledem odlišit. Stromy začínají plodit až ve věku 35 let.\n\nVegetativně může druh být množen z nevyzrálých řízků (15 cm dlouhých) odebraných v červenci/srpnu a zasazených do pařeniště se spodním vyhříváním, nebo z vyzrálých řízků (15 až 30 cm) odebraných v prosinci které uložíme do pařeniště, kde příští jaro zakoření. Také ho lze množit roubováním na semenáče nebo hřížením větví. Důvodem vegetativního množení je především záruka žádaného pohlaví rostliny, ale také vlastnosti odrůdy.\nDřevina je oblíbena pro neobvyklý tvar listů, někdy je list považován za symbol, nebo dřevina za kultovní rostlinu.\n\nRoste poměrně pomalu, asi 30 cm za rok, nesnáší trvalý stín nebo zamokřené půdy, vyhovují mu teplejší stanoviště, živné humózní, propustné půdy. Dobře snáší průmyslové prostředí, je odolný proti průmyslovým exhalacím.\n\nNemá žádné závažné choroby ani škůdce. Snese i mrazy přes -20 °C. Se starými exempláři druhu, přestože jde o oblíbené dřeviny, se lze setkat spíše méně často než u jiných dřevin.\n\nVětšinou bývá pěstován volně. Koruny jsou v mládí téměř pravidelně větvené, později velmi nepravidelné. V parcích se pěstují převážně samčí rostliny. Nevýhodou pěstování samčích stromů, je vysoce alergenní pyl. Oplodí zralých semen silně zapáchají po fekáliích.\n\nVe velkovýrobě může být jednoduše množen výsevem semene nebo vegetativně.\n\nV Číně a Japonsku se semen používá v tradičních kuchyní, semena se zbaví dužniny, pak se máčí ve slané vodě, praží a prodávají k přímé spotřebě nebo se přidávají do dezertů. Toxické sloučeniny nejsou však při úpravě rozkládány teplem a při požití většího množství slané pochoutky nebo dlouhodobém užívání, způsobují otravy, především u dětí.\n\nV zahradní architektuře je jinan méně často používaný okrasný strom. Někdy býval vysázen jako alej ve městech, ale s ohledem na velmi malebně nepravidelné, široké, prosychající a řídké koruny, které tyto starší dřeviny v pouličních alejích tvoří, jde spíše o méně častý jev. V pouličních alejích jsou ceněny dřeviny s menšími nebo úzkými, pravidelnými korunami, které mohou tvořit jen mladé rostliny tohoto druhu, nebo štíhlé kultivary.\n\nJe známo přes 90 kultivarů a forem, třetina se komerčně pěstuje. V Japonsku je jinan dvoulaločný často pěstován jako dřevina v nádobě v asijském zahradním umění, pěstování bonsají.\n\nČasto je atraktivní pro neobvyklý tvar listu. Je oficiálním stromem japonského hlavního města Tokia, symbolem Tokia je list ginkga.\n\nGinkgo je někdy nabízen jako léčivo pro farmakologické využití. Je sbírán a prodáván list (Folium ginkgo bilobae) od jara do léta. Droga se podává buď ve formě krátce vařeného odvaru, nebo ve formě tinktury. Droga podle tvrzení prodejců a biolib.cz rozšiřuje cévy, preventivně se má používat proti náhlým mozkovým příhodám, proti infarktu myokardu i proti poškození buněk vznikající při degenerativních nemocích spojených se stářím, otocích mozku atd.\n\nOvšem podle široké studie \"National Center for Complementary and Alternative Medicine\" a \"National Institute on Aging of the National Institutes of Health\" nemá žádné prokázané účinky na paměť, žádné prokázané účinky na snížení krevního tlaku u starších osob. Nemá žádnou prokázanou účinnost proti srdečním chorobám, tedy ani proti infarktu, ani nechrání kognitivní funkce stejně jako není prevencí proti demenci u starších osob a ani proti žádnému typu rakoviny. Dokonce je podle IARC výtažek (Ginkgo biloba extract) klasifikován jako možná karcinogenní látka.\n\nPoužití přípravků s drogou má ale řadu kontraindikací a může způsobit zdravotní komplikace.\n\nPřesto jsou dále nabízeny potravinové doplňky z jinanu dvoulaločného při poruchách paměti, nedokrvení dolních končetin, při Alzheimerově chorobě (jejíž průběh údajně zpomaluje), při impotenci způsobené zhoršeným průtokem krve tepnami penisu, při hluchotě způsobené nedostatečným průtokem krve ke sluchovým nervům, při chronickém pískání v uších i při chronické závrati. Podle studie z roku 2008 je droga také zcela neúčinná proti Alzheimerově chorobě, kterou měla údajně mírnit. Podle \"NutritionBusinessJournal\" se však jen za rok 2007 prodalo výrobků z Ginkgo biloby za 107 milionů dolarů.\n\nV čínské tradiční medicíně je jinan používán po tisíce let k léčbě astmatu, zažívacích potíží, kašle, omrzlin a senility stejně jako při použití částí těla tygrů nebo nosorožců, jde o národní kulturní dědictví.\n\nObsahuje přibližně na 60 biologicky aktivních látek. Mezi nejdůležitější patří následující:\n\nJinan dvoulaločný se objevil v knize Jaroslava Foglara \"Stínadla se bouří\", kde jedna ze skupin Vontů zvaná Uctívači ginga užívá listy ginkga jako odznak příslušnosti. Motiv ginga se objevuje i v trilogii o Uctívačích ginga, kterou napsal Svatopluk Hrnčíř a navazuje tak po několika desítkách let na příběhy Jaroslava Foglara.\n\nJohann Wolfgang Goethe (1749–1832) byl inspirován nádherným vzhledem stromu a krásou jeho listí k napsání básně nazvané Ginkgo biloba. Zářez rozdělující list ve dvě stejné části symbolizoval pro něho přátelství a jednotu dvou milujících se lidí.\n\n\nCelkem AOPK eviduje 47 památných stromů tohoto druhu.\n\nVědecký název rodu \"Ginkgo\" má původ koncem 17. stol. nepřesným přepisem čínského jména 銀杏 (Yínxìng, český přepis jin-sing) jako „ginkyo“ resp. „ginkgo“ německým lékařem a botanikem Engelbertem Kaempferem v jeho díle „Amoenitatum xoticarum“ (Lemgo, 1712), ve kterém tento druh jako první zmínil; původní čínské jméno v doslovném překladu značí „stříbrná meruňka“. Druhové adjektivum \"biloba\" je odvozeno z latiny a vztahuje se ke tvaru listů; ze slov \"bis\" (dva, dvojí) a \"lobos\" (lalok). Převodem z latiny vzniklo i české druhové označení. Japonci používají pro plody i název „stříbrná meruňka“.\n\n\n"}
{"id": "22848", "url": "https://cs.wikipedia.org/wiki?curid=22848", "title": "Brčálnický buk", "text": "Brčálnický buk\n\nBrčálnický buk je památný strom v osadě Brčálník u Hojsovy Stráže na Šumavě. Buk lesní (\"Fagus sylvatica\") rostoucí u hájovny v nadmořské výšce 980 m má obvod kmene 480 cm a dosahuje výšky 20 m (měření 1984). Strom chráněn od roku 1985 pro svůj vzrůst.\n\n\n"}
{"id": "22850", "url": "https://cs.wikipedia.org/wiki?curid=22850", "title": "Hamerský buk", "text": "Hamerský buk\n\nHamerský buk je památný strom nad vsí Hamry u Hojsovy Stráže na Šumavě. Buk lesní (\"Fagus sylvatica\") rostoucí v nadmořské výšce 850  poblíž kapličky znovuvybudované roku 1993 leží na modré turistické trase při cestě na Zadní Hamry. Obvod jeho kmene je 421 cm a dosahuje výšky 28 m (měření 2003). Chráněn je od roku 1985 pro svůj vzrůst a jako krajinná dominanta.\n"}
{"id": "22855", "url": "https://cs.wikipedia.org/wiki?curid=22855", "title": "Santorini", "text": "Santorini\n\nSantorini, Santorin nebo Théra ( nebo ) je souostroví a obec na rozhraní Egejského a Krétského moře, které se nachází na jižním okraji souostroví Kyklady v Řecku. Hlavním a zdaleka největším ostrovem, obepínajícím obloukovitě celý sever, východ a jih souostroví je Théra, na severozápadě jeho protějšek tvoří ostrov Thirasia a obvod na západě uzavírá ostrůvek Aspronisi. Uprostřed mezi nimi leží dvojice ostrovů Nea Kaimeni a Palea Kaimeni. Souostroví se nachází 110 km severně od Kréty a 220 km jihovýchodně od Athén. Tvoří zároveň stejnojmennou obec o rozloze 92,5 km². Nejvyšším bodem je Profitis Ilias na ostrově Théra s nadmořskou výškou 567 m.\n\nV roce 2011 žilo v obecní jednotce 15550 obyvatel. Celé souostroví tvoří jednu obec a dvě obecní jednotky, které se skládají z komunit a jednotlivých sídel, tj. měst a vesnic. V závorkách je uveden počet obyvatel jednotlivých komunit.\n\nHlavním městem ostrova Santorini a zároveň jeho správním centrem je město Fira. Nachází se na západní straně ostrova, v nadmořské výšce asi 260 m. Dole pod městem leží přístav Skala. Právě na okraji sopečného kráteru najdeme kromě Firy hned několik známých turistických letovisek - město Oia proslavené svými nádhernými západy slunce, město Imerovigli s pozůstatky středověkého hradu Skaros nebo například Akrotiri s archeologickým nalezištěm, které patří k nejvýznamnějším památkám v celém Řecku.\n\nZatímco západní pobřeží ostrova těší návštěvníky krásným výhledem do dalekého okolí, na východním pobřeží Santorini se rozprostírají jedinečné pláže pokryté sopečným pískem. K nejznámějším městům v této části patří především přímořská střediska Kamari a Perissa včetně blízkého archeologického naleziště starověkého města Théra.\n\nVnitrozemí ostrova ukrývá hlavně malé, často tradiční řecké vesničky, kam turistický ruch ještě moc nezasáhl. Nacházejí se tu například vesničky Emporio, Mesa Gonia či Karterados s několika krásnými kostely a kapličkami.\n\nZ původního ostrova zůstaly jen obvodové části, obklopující až 400 m hlubokou lagunu. Má oválný tvar o rozměrech zhruba 17 km od severozápadu k jihovýchodu a šířce 13 km. Zatímco z vnější strany se povrch od pobřeží zvedá postupně, směrem dovnitř laguny spadají do moře 200 až 300 m vysoké skalní stěny.\n\nSoučasný název Santorini dostalo souostroví až v dobách latinského císařství ve 13. století podle svaté Ireny (Sancta Irene). Dřívější názvy souostroví zněly Kallístē (Καλλίστη, \"\"ta nejkrásnější\"\"), Strongýlē (Στρογγύλη, \"\"kruhová\"\" resp. \"\"kulatá\"\"), nebo Thēra.\n\nDne 16. listopadu 1477 byl vysvěcen na titulárního biskupa baziliky sv. Ireny na ostrově Santorini Augustin Luciani. Od roku 1482 až do smrti 1493 působil v českých zemích a utrakvistům (české a moravské církvi podobojí) světil jáhny a kněze. Byl pochován v chrámu Panny Marie (Matky Boží) před Týnem na Staroměstském náměstí.\n\nNynější souostroví je zbytkem velkého sopečného ostrova (nazývaný ve své době Thēra), jehož střed byl rozmetán mohutným výbuchem. K sopečné erupci došlo někdy na přelomu 17. století př. n. l. a 16. století př. n. l. (Druhá přechodná doba). Jedná se patrně o jeden z nejsilnějších sopečných výbuchů známých člověku, který svou silou mnohonásobně převýšil slavný výbuch sopky Krakatoa v roce 1883 (podle některých odhadů až 100×). Jím vyvolaným klimatickým změnám a vlnám tsunami je připisován pád mínojské civilizace, dává se do souvislosti s některými z biblických deseti egyptských ran. Po erupci v Egyptě následovala Nová říše, jejíž zakladatel Ahmose I. je identifikován jako faraon, který vystupuje v příběhu Exodus. Někdy se tato katastrofa považuje za zdroj pověsti o Atlantidě. Síla výbuchu se odhaduje kolem 2 400 megatun TNT. Pro představu, hirošimská bomba explodovala se silou 15 kilotun TNT, Théra se tedy vyrovnala svojí silou 160 000 hirošimským bombám. Nejsilnější lidstvem vytvořená bomba, nazývaná car-bomba, byla i při své síle výbuchu 50 megatun TNT stále 48krát slabší než výbuch ostrova Théra.\n\nJe zde římskokatolická minorita. Diecéze Santorini (Théra), sufragánní (podřízená) arcidiecézi Naxos, vznikla v roce 1204. V roce 2014 měla v jedné farnosti 1 řeholního kněze, 1 stálého jáhna, 1 řeholníka a 16 řeholnic a 500 věřících (tvořili tak 4 % z 12 360 obyvatel).\n\n"}
{"id": "22860", "url": "https://cs.wikipedia.org/wiki?curid=22860", "title": "Simutrans", "text": "Simutrans\n\nSimutrans je počítačová hra z kategorie dopravně-obchodních strategií, podobně jako Transport Tycoon, Locomotion, Railroad Tycoon a Transport Giant.\n\nHra je šířena jako neplacený, volný software – a to pod Artistic licencí. Hru začal vyvíjet Hansjörg Malthaner, ale již delší dobu je vyvíjena hráčskou komunitou. A to jak po programové, tak i grafické stránce.\n\nHra je napsána v jazyce C++ a v současné době existují kompilace pro Microsoft Windows (doporučuje se XP a novější, hratelnost na Windows 98 není zaručena), MacOS, Linux, BeOS a Haiku.\n\nCílem je postavení dopravního impéria. A to z peněz vydělaných přepravou zboží, cestujících či pošty po zemi, po vodě či vzduchem. K tomu jsou k dispozici tyto čtyři základní dopravní cesty: silnice, železnice, vodní a letecká cesta, a bezpočet alternativních dopravních cest – jako např. maglev, jednokolejka, úzkorozchodná dráha, tramvaje a trolejbusy.\n\nNa rozdíl od podobných her, zde je u cestujících i zboží určen cíl cesty. A navíc vybrané továrny mají mezi sebou smlouvy o dodávkách zboží, takže není možné vzít například uhlí z jednoho dolu a dovézt jej do libovolné továrny, která jej potřebuje. A tou továrnou může být ocelárna či elektrárna, od níž lze natáhnout dráty a proudem zásobovat továrny.\n\nPokud se nechce hráč starat o ekonomickou stránku, může hrát v režimu freeplay (začátečnický mód). A pokud chce mít již od začátku dostupná všechna vozidla a především dopravní stavby, je možné hrát bez časové osy.\n\nPro větší zábavnost hry je připravena i hra o více hráčích – a to jak proti počítači, tak přes síť proti skutečným hráčům.\n\nHra standardně začíná v roce 1930, ale může začínat i později či dříve. To záleží na konkrétní grafické verzi. Počet typů dopravních cest i vozidel je na začátku většinou velmi omezený, ale postupně se zvětšuje. Celkový počet vozů v provozu však není prakticky omezen.\n\nSimutrans má k dispozici sice omezený, ale přesto velmi rozsáhlý seznam dopravních cest, které je možno využít. Některé jsou však k dispozici jen ve vybraných grafických verzích.\n\nTyto dopravní cesty jsou téměř ve všech grafických verzích. Vzhled tratí a vozidel se však může velmi lišit.\n\nJednou ze základních dopravních cest je železnice. Lze po ní převážet náklad, poštu i cestující. Na trase je možné stavět tunely i mosty. Ze začátku bývají k dispozici jen parní lokomotivy, později přibývá motorová a elektrická trakce. V pozdějších letech jsou k dispozici i rychlovlaky.\n\nDalší základní cesta je silnice. Principiálně je velmi podobná železnici.\n\nLodní doprava může probíhat po moři, po splavných řekách i po umělých kanálech.\n\nV některých grafických verzích je navíc možné stavět i podzemní průplavy či průplavové mosty (viadukty).\n\nOd verze 88.0.0 byla zavedena letecká doprava. Tento způsob dopravy je ve většině grafických verzích.\n\nPro leteckou dopravu není na rozdíl od ostatních cest nutno stavět dopravní cestu, staví se jen letiště. Ve hře jsou k dispozici letadla, a v některých grafických verzích i vzducholodě (ty však startují stejně jako letadla).\n\nNovinkou posledních verzí je možnost stavby atypických druhů dopravy a dopravních cest. Tyto typy dopravních cest jsou však více než jiné vázány na grafickou verzi.\n\nOd verze 0.86.00 byla do hry přidána i tramvajová doprava. Tato doprava je přítomná ve většině grafických verzí. V některých grafických verzích jsou však tratě podobné tramvajím z TTD (tzn., že v jednom díle jsou tratě pro oba směry), zatímco v jiných jsou spojitelné s tratěmi železničními. V obou případech je možné je postavit jak na silnici, tak i mimo.\n\nHlavní výhodou tramvají je jejich větší kapacita a rychlost v porovnání s autobusy. V městech se totiž autobusy mohou pohybovat maximálně 50 km/h, zatímco tramvaje mohou jet rychleji – většinou 60 až 70 km/h.\n\nVe městě mají stejné výhody i nevýhody jako autobusy, ale vhodnou stavbou trolejového vedení je možné striktněji nastavit cestu. Jsou přítomny v Pak128 a Pak128.CS.\n\nVětšina maglevů v této hře odpovídá spíše německému Transrapidu než japonskému MLX01. Je určen především k dopravě cestujících a pošty. V některých verzích je možné jej použít i k přepravě vybraných druhů zboží.\n\nUrčená téměř výhradně k přepravě cestujících. Použitelná jako alternativní způsob dopravy v městě. Buď je zavěšená (v Pak128, kde má podobu visuté dráhy ve Wuppertalu) nebo nikoliv (Pak64, kde svým vzhledem připomíná spíše maglev).\n\nPodobá se normální železnici.\n\nSimutrans je k dispozici v mnoha jazycích včetně češtiny. Překlady textů programu jsou téměř kompletní. Překlady různých grafických verzí však mohou trpět nedostatky. A některé grafické verze nejsou přeloženy vůbec.\n\nSimutrans je od jiných podobných her odlišný rovněž tím, že k němu existuje více grafických verzí, které se liší především rozlišením, velikostí základního herního pole, a to od 32 px po 192 px. Hlavní grafické verze mají rozlišení 64 px nebo 128 px. Dále je to geografická lokalizace, čím se jednotlivé grafické verze liší. Některé verze jsou univerzální a obsahují vozidla a budovy známé z reálného světa bez ohledu na místo původu vozidla a budovy, takže pod Eiffelovou věží může projet Šinkansen. Jiné jsou více specializované – například na Polsko a Maďarsko, na bývalé Československo, USA, Japonsko a mnoho dalších. Jiné jsou z větší části smyšlené. Tím posledním, čím se grafické verze liší je všeobecný styl. Některé se zaměřují na realitu, jiné jsou graficky zjednodušené a vypadají tak velmi komicky.\n\nVývojářská komunita je rozsáhlá a jsou v ní zastoupeni i Češi. Proto není překvapením, že se v některých grafických verzích vyskytují i česká a slovenská vozidla. A dokonce existuje i grafická verze zaměřená výhradně na české, moravské a slovenské luhy a háje.\n\nPůvodní grafická verze. Jsou zde vozidla z téměř celého světa, především však Evropy, Asie a USA. V této grafické verzi potkat například českou lokomotivu řady 180.\n\nVývoj této verze stále probíhá.\n\nGrafická verze, která vznikla jako reakce na monitory s velkými úhlopříčkami a vysokými rozlišeními, kde původní grafická verze již nebyla přehledná.\n\nPůvodně byla vytvořena úpravou objektů z Pak64 (takže je možné vidět spoustu stejných budov jako v Pak64) ale později dostala tato grafická verze již vlastní vozidla a vlastní budovy.\n\nTato grafická verze je mnohem rozsáhlejší a obsahuje ještě větší množství českých vozidel. Například elektrické lokomotivy řady 151, 163, 380, dieselové lokomotivy řady 749 a 750 a parní lokomotivu Albatros.\n\nVe hře jsou téměř všechny typy vlaků – vlaky tažené parní, dieselovou či elektrickou lokomotivou, elektrické jednotky (včetně rychlovlaků) i motorové jednotky.\n\nJedna z vývojově velmi mladých grafických verzí. Je zaměřená na silniční a železniční vozidla a stavby České a Slovenské republiky, včetně bývalého Československa. Obsahuje však (celkem pochopitelně) i značné množství zahraničních vozidel. Jednak železničních (hlavně pokud jde o vozidla Německých drah, Rakouských spolkových drah a Maďarských státních železnic), ale i silničních.\n\nJe vyvíjena českou komunitou.\n\nGrafická verze s částečně zjednodušenou grafikou. Je možné zde potkat reálná vozidla (především letadla), ale většina vozidel i staveb je smyšlená.\n\nTato verze sice neobsahuje žádná česká vozidla, ale jedním z autorů grafiky pro tuto verzi je Čech. Proto je možné mezi továrnami najít pole s tak českou plodinou, jakou je len.\n\nGrafická verze s velmi zjednodušenou grafikou. Jeho grafika je velmi jednoduchá zejména díky malému rozlišení. Nejspíše už se nebude vyvíjet. Složitější varianta této grafické verze je Pak96.Comic\n\nVedle cestujících je v hře velké množství zboží, které je možné přepravovat. Některé druhy zboží mohou být v různých grafických verzích zařazeny do různých skupin podle toho, v jakých vagonech a automobilech je nutno je přepravovat.\n\nZákladní verze hry. Určeno pro spíše pro začátečníky a nenáročné hráče.\n\nJde o verzi, kde jsou do hry přidány některé prvky, které nejsou v základní distribuci. Tato distribuce je určena spíše pro pokročilé hráče. Mezi prvky, které jsou v experimentální distribuci (a které nejsou v základní) jsou:\n\nPřestože grafika vozidel tento prvek ignoruje, vozidla s naklápěním mohou oblouky (přestože v této hře oblouky jako takové neexistují) projet mnohem rychleji. Bez naklápění funguje zpomalení vlaku v obloucích s malým poloměrem.\n\nNa rozdíl od základní distribuce, zde může vlak v stanici vyměnit lokomotivu (například elektrickou za dieselovou) a pak pokračovat dál stejným směrem či odjet opačným, což je zajímavé pro hlavové železniční stanice (příkladem je Masarykovo nádraží v Praze). Elektrické a motorové jednotky se \"neotočí\", ale přesto mohou pokračovat v jízdě v potřebném směru.\n\nOsobní vlaky mohou mít různý komfort pro cestující.\n\n"}
{"id": "22862", "url": "https://cs.wikipedia.org/wiki?curid=22862", "title": "Mohuč", "text": "Mohuč\n\nMohuč (německy \"Mainz\") je správní město německé spolkové země Porýní-Falc (německy \"Land Rheinland-Pfalz\").\n\nV letech 780/782–1802 bylo centrem vlivné mohučské arcidiecéze, jejíž arcibiskup byl po staletí jedním z říšských knížat a kurfiřtem. Po jejím zániku pak zde byla založena dodnes existující mohučská diecéze.\n\nNejznámější ze zdejších osobností byl Johannes Gutenberg, vynálezce v oblasti knihtisku, jehož jméno nese i místní univerzita. Mohuči se proto občas říká \"Gutenbergovo město\". Bohatá historie zanechala ve městě řadu památek, z nichž byla většina za 2. světové války vážně poškozena nebo zcela zničena. Zbylé památky lákají, společně s bující vinařskou tradicí, do města a jeho okolí řadu turistů.\n\nMohuč se nachází ve střední části Německa na západním břehu řeky Rýn ve spolkové zemi Porýní-Falc. Středem města prochází přesně 50 stupeň severní šířky. Jižně od města se rozprostírá oblast Rheinhessen Pfalz, která je proslavená svým vínem. Na druhém břehu Rýna, při soutoku s Mohanem (Main), leží správní město spolkové země Hesensko Wiesbaden. Mezi oběma městy existuje velmi těsné spojení. Hlavní dopravní propojení představuje most, nazvaný po prvním spolkovém prezidentovi po 2. světové válce Theodoru Heussovi.\n\nPrvní zmínky o zdejším osídlení jsou spojeny s původní usedlostí římských legionářů \"Moguntiacum\", založené roku 13 př. n. l. (starší zdroje uvádějí 38 př. n. l.). Tato usedlost byla skoro 500 let součástí římské říše. Od roku 780 do roku 1803 se Mohuč stala hlavním sídlem arcibiskupů a říšských knížat. Arcibiskup Siegfried III. z Eppsteinu prohlásil v roce 1244 Mohuč za svobodné město (privilegium emancipace od městských pánů), město si udrželo tento titul až do roku 1462. Toto období je také považováno za dobu největšího rozkvětu a rozmachu města. S městem je úzce spojena postava Johannese Gutenberga, který svými inovacemi a vynálezy dosáhl toho, že se knihtisk stal použitelný pro levnou a masovou produkci knih. Mohuč byla za 2. světové války, díky významné průmyslové výrobě, častým cílem bombardování.\n\nPrávě postava Johannese Gutenberga se zasloužila v novodobé historii o věhlas Mohuče, kterou navštívily osobnosti jako je anglická královna Alžběta II. (Elizabeth II.), papež Jan Pavel II., americký prezident George H. W. Bush a jeho syn a prezident George W. Bush či francouzský prezident Jacques Chirac.\n\nHranice města určovala dlouhá staletí kamenná pevnost, která brzdila rozvoj města a nárůst obyvatelstva. V dávné historii tak počet zdejšího obyvatelstva nepřekračoval 30 000 osob. Až v 19. století došlo k otevření opevnění a vedlo k prudké expanzi a růstu tzv. nového města. Na počátku 20. století počet obyvatelstva překročil hranici 100 000, v současné době se počet blíží 200 000 obyvatelům.\n\nMěsto je součástí oblasti Frankfurt-Rhein-Main, proto má velmi dobrou infrastrukturu, která se zasloužila o ekonomicky silnou pozici města v německém měřítku (dle studie časopisu Wirtschaftswoche z roku 2005 Mohuč obsadila 4. místo, v roce 2006 místo páté; měřítkem bylo srovnání produktivity, hrubého příjmu obyvatelstva a výše investic). Sídlí zde velké společnosti mezinárodního významu jako je například IBM, specializovaná na informační technologie, farmaceutická firma Novo Nordisk, společnosti Siemens, SCHOTT anebo televizní společnosti ZDF a Sat.1.\n\nV Mohuči působí Gutenbergova univerzita, patřící v Německu mezi vysoce uznávané instituty. Součástí univerzity je vědecký Max-Plack-Institut neboli Institut Maxe Plancka, specializovaný na výzkumy v oblasti chemie je Otto-Hahn Institut. Gutenbergova univerzita úzce spolupracuje s Karlovou univerzitou v Praze, s Ostravskou univerzitou a s Vysokým učením technickým v Brně.\n\nSídlí zde také Adademie vědy a literatury (Akademie der Wissenschaften und der Literatur), jejíž součástí je Institut evropských dějin Institut für Europäische Geschichte. Dále pak zde najdeme hudební konzervatoř (Musikhochschule Rheinland-Pfalz), Vysokou odbornou školu stavebních inženýrů a architektů, geoinformatiky a hospodářských věd a Vysokou odbornou školu uměleckých řemesel a umění. V devadesátých letech 20. století zde byla založena Vysoká odborná škola katolická (Katholische Fachhochschule) se zaměřením na sociální práci, sociální pedagogiku a praktickou teologii.\n\nZdejším vlakovým nádražím projede denně přes 80 vlaků dálkové přepravy a 440 vlaků regionální přepravy. Nádražím projde denně kolem 55 000 cestujících (zdroj: Německé dráhy Deutsche Bahn). Mohučí projíždí vlaky IC, EC a ICE, jejímž prostřednictvím je město dobře spojeno s velkoměsty Koblenz, Kolín nad Rýnem, Frankfurt nad Mohanem, Mannheim a švýcarským Baselem. Nově jsou cestujícím přístupné i přímé trasy s městy Drážďany, Fulda, Erfurt a Lipsko.\n\nMěstskou dopravu zajišťuje MVG Mainzer Verkehrsgesellschaft mbH 25 autobusovými a třemi tramvajovými linkami. Zdejší dopravní podnik je součástí integrovaného dopravního systému RMV (Rhein-Main-Verkehrsverbund). Městskou hromadnou dopravu využívá denně na 150 000 cestujících. Meziměstskou dopravu mezi okolními velkoměsty Frankfurt am Main, Wiesbaden, Darmstadt a přilehlými obcemi regionu Rhein-Main zajišťuje RMV prostřednictvím tratí označovaných S-Bahn.\n\nBlízko města se nachází největší evropské letiště Frankfurt nad Mohanem, které je s centrem města propojeno metrem. Existuje zde i další malé letiště, a to v městské části Finthen. Ve městě se mimo jiné nachází hlavní celní úřad v přístavu pro lodní dopravu. Dle statistiky města zde ročně projede přes 2.000 lodí s objemem nákladu přes 1,3 mil. tun.\n\nNejvětším zdejším divadlem je Staatstheater, které se nachází na Gutenbergově náměstí. Dalším divadlem je Frankfurter Hof, které vzniklo na počátku 19. století. Toto divadlo má především tradici v oblasti zasedání karnevalového představenstva. Místní oslavy masopustu v patří v Německu k těm nejvyhlášenějším. Dále zde působí řada menších divadel.\n\nPěvecký sbor Mohučské katedrály Mainzer Domchor sdružuje na 160 členů. Jeho historie sahá do poloviny 19. století. Působí zde také Státní filharmonický orchestr Philmarmonisches Staatsorchester Mainz.\n\nNachází se zde řada historických muzeí. Nejznámějším je Gutenberg-Museum, který návštěvníky zasvětí do tajemství knihtisku a typografie. Ke zhlédnutí nabízí toto muzeum mimo jiné i historii výrobu papírů a v trezorových prostorech prezentuje přes čtyřicet originálů Gutenbergovy bible. Dalším známým muzeem je Mainzer Fastnachtsmuseum, muzeum Mohučského karnevalu či Museum für antike Schifffahrt, muzeum antických lodí, ve kterém lze zhlédnout lodě z římského období.\nZdejší mediální koncerny jsou hlavními a největšími zaměstnavateli obyvatelstva. Působí zde televize veřejnoprávní ZDF (das Zweite Deutsche Fernsehen) , privátní televize Sat1, místní televizní a rozhlasový vysílatel SWR (Südwestrundfkunk) a televizní kanál der Offene Kanal. Na území města dále působí Radio Rockland Pfalz GmbH & Co. KG a regionální stanice K3 Kulturkanal. Dalším mediálním magnátem je vydavatelství Verlagsgruppe Rhein-Main, které tiskne přes 21 titulů pro více než půl miliónů čtenářů z Hesenska a Porýní-Falc. Mezi největší zdejší deníky patří Allgemeine Zeitung a Rhein-Zeitung z Koblenze. Velmi oblíbeným je místní magazín a univerzitní časopis STUZ .\n\nCentrum města je charakterizováno především obdobím vrcholného románského stylu a s ním spojená katedrála svatého Martina a svatého Štěpána, která má šest impozantních věží. Interiér katedrály zdobí řada historicky významných uměleckých kousků z období 13. až 18. století, které jsou zasvěceny tehdejším arcibiskupům a svatým. V severní části na náměstí před katedrálou se nachází kašna Marktbrunnen z 16. století, která je odborníky považována za jedinečný dochovalý skvost renesančního stylu v Evropě vůbec. V blízkosti katedrály se nachází Gutenberg-Museum, které nabízí různé druhy prohlídek, jež jsou zajímavé i pro děti. Nedaleko muzea je velké nákupní centrum, za nímž protéká Rýn, na jehož břehu vznikla oblíbená promenáda. Promenádu lemuje řada dalších historických památek, z nichž nejzajímavější je například Mohučská radnice Rathaus a dřevěná věž Holzturm ze 14. století, která byla součástí středověkého opevnění města. Staré město Altstadt Mohuče je charakterizovanáno spletitými uličkami a středověkými hrázděnými domy, ve kterých dnes sídlí především malé butiky a obchodníci s uměleckými předměty. Pěší zónu Gutenbergova náměstí Gutenbergplatz zdobí po celé linii vyznačení 50 stupně severní zeměpisné šířky, nad kterou se tyčí socha Johannese Gutenberga.\n\nNávštěvníci Mohuče brzy objeví zvláštnost města , kterou je typické barevné odlišení označení ulic. Jména ulic na červených štítcích určují směr kolmý na řeku Rýn, ulice vedoucí paralelně s Rýnem jsou označeny modře. Bílými štítky jsou označeny ulice v přilehlých částech Mohuče, které jsou Rýnu hodně vzdáleny. Barevné odlišení ulic bylo zavedeno v 2. polovině 19. století, jejím účelem bylo sjednocení číselného označení domů v závislosti na řece Rýn.\n\n\n\nMěsto je složeno z následujících patnácti okrsků: Altstadt (staré město), Bretzenheim, Drais, Ebersheim, Finthen, Gonsenheim, Hartenberg-Münchfeld, Hechtsheim, Laubenheim, Lerchenberg, Marienborn, Mombach, Neustadt, Oberstadt a Weisenau. \nKaždý okrsek zastupuje rada města složená z předsedy a třinácti členů rady.\n\nPrimátorem města je Jens Beutel, zástupce SPD (listopad 2006). Městskou radu dnes tvoří 23 zástupců CDU, 17 zástupců SPD, 9 členů Die Grünen a dalších 11 zástupců politických stran.\n\n\n"}
{"id": "22864", "url": "https://cs.wikipedia.org/wiki?curid=22864", "title": "Českosaské Švýcarsko", "text": "Českosaské Švýcarsko\n\nČeskosaské Švýcarsko je negeografický, ale vžitý lidový název pro krajinu na obou březích řeky Labe mezi Děčínem a Pirnou. Název pochází ze sousedního území Německa, kde se od konce 18. století začalo používat názvu Saské Švýcarsko, zavedeného švýcarskými malíři, kterým zdejší krajina připomínala domovinu, Antonem Graffem a Adrianem Zinggem působícími v Drážďanech.\n\nToto území spadá do geomorfologických celků zvaných na saské straně Elbsandsteingebirge (česky Labské pískovce, Labské pískovcové pohoří) a na české straně Děčínská vrchovina.\n\nV Evropě jde o unikátní krajinu budovanou kvádrovými pískovci, které vznikly zpevněním písků usazených na dně dávného moře koncem druhohor (ve svrchní křídě asi před 100 miliony let). Později, ve třetihorách byla pískovcová tabule tektonickými pohyby zemské kůry rozlámána a následnou erozně denundační činností rozčleněna v síť hlubokých kaňonovitých údolí a divokých roklí se svislými skalními stěnami a pískovcovými skalními věžemi. Kromě toho do ní ojediněle pronikly i sopečné výlevy čedičových láv (Růžovský vrch, Vosí vrch aj.).\n\nMimořádně rozbrázděné území odvodňované říčkami Křinicí, Kamenicí a Suchou Kamenicí ústícími do Labe zprava a menšími potoky přitékajícími zleva, umožnilo osídlení pestrou vegetací a zvířenou. Na výše položených plošinách se daří teplomilným druhům, v hlubokých roklích chladnomilným.\n\nTato původně hojně zalesněná oblast byla po dlouhou dobu pro člověka poměrně nepřístupná a proto se zde zachovala poměrně nedotčená příroda.\n\n\n"}
{"id": "22865", "url": "https://cs.wikipedia.org/wiki?curid=22865", "title": "Chráněná krajinná oblast Labské pískovce", "text": "Chráněná krajinná oblast Labské pískovce\n\nChráněná krajinná oblast Labské pískovce byla vyhlášena dne 27. června 1972 výnosem ministerstva kultury č.j. 4.946/72 - II/2 o zřízení Chráněné krajinné oblasti Labské pískovce, okres Děčín a Ústí nad Labem na rozloze 32 302 ha, po vyčlenění její nejzachovalejší severní části vyhlášené k 1. ledna 2000 jako Národní park České Švýcarsko je současná rozloha CHKO 24 300 ha. Od 1. června 2017 vykonává státní správu na území CHKO Labské pískovce Správa Národního parku České Švýcarsko.\n\nGeograficky zaujímá spolu s Národním parkem České Švýcarsko prakticky celou geografickou jednotku Děčínská vrchovina s nejvyšším vrcholem Děčínský Sněžník (723 m). Rozprostírá se severně od Českého středohoří – zhruba od obce Petrovice a Tiských stěn na západě, dále přes Děčín až po Chřibskou na východě.\n\nPřírodní poměry jsou stejné jako v Národním parku České Švýcarsko, avšak hustší osídlení zanechalo svůj vliv v menší rozmanitosti fauny a flóry. Velmi cenná je však zachovaná lidová architektura v podobě roubených domů.\n\nPovrch tvoří pískovce křídového stáří. Počet skalních útvarů v krajině je srovnatelný s národními parky v USA v Arizoně a Utahu, avšak na západě USA jsou skalní útvary vlivem suchého klimatu obnažené, zatímco v Labských pískovcích jsou pokryté lesy.\n\n\n\n"}
{"id": "22866", "url": "https://cs.wikipedia.org/wiki?curid=22866", "title": "Hlučínsko", "text": "Hlučínsko\n\nHlučínsko (původně jižní Ratibořsko; v místním úzu Praj(z)sko či Praj(z)ská; německy \"Hultschiner Ländchen\", polsky \"Kraj hulczyński\" nebo \"Kraik hulczyński\") je historické území v Česku, součást Českého Slezska, dnes rozdělené mezi okresy Opava (naprostá většina) a Ostrava-město. Má rozlohu 316,76 km², asi 75 tisíc obyvatel, a nazývá se podle svého střediska a největšího sídla, města Hlučína. \n\nVe středověku bylo součástí Opavského knížectví v rámci Slezska. Roku 1742 však bylo odtrženo od českých zemí, když se stalo nejjižnější výspou pruského záboru ve Slezsku. Až do roku pak 1920 tvořilo jižní část okresu Ratiboř (\"Landkreis Ratibor\") v rámci pruské provincie Slezsko (\"Provinz Schlesien\"). Přestože zde zůstala převaha slovanského (českojazyčného) obyvatelstva, téměř dvousetleté sepětí s Pruskem (později Německem) zanechalo hluboké stopy v kultuře a myšlení zdejších Čechů, tzv. Moravců, kteří své české sousedy v tehdejším Rakousku nazývali s jistou pohrdavostí „císaráky“. \n\nPo první světové válce se stalo Hlučínsko jedním z územních nároků vznikajícího Československa, na základě práva na sebeurčení a snahy získat do nového státu i Čechy mimo tehdejší historická území. Rozhodnutím Versailleské mírové smlouvy pak bylo 4. února 1920 skutečně připojeno a jako nový politický (a zároveň soudní) okres Hlučín se stalo opět součástí Českého Slezska. \n\nSpecifická kultura a lidová paměť však na Hlučínsku trvá i na počátku 21. století. Zdejší obyvatelé se dodnes označují jako Prajzáci nebo Prajzové.\n\nHlučínsko se rozkládá podél hranice s Polskem, mezi městy Opavou, Ostravou a Bohumínem. Ze severu je vymezeno státní hranicí, z jihozápadu řekou Opavou a z jihovýchodu Odrou. Na západě hranice probíhá mezi opavským předměstím Kateřinky (do Hlučínska nepatří) a Malými Hošticemi.\n\nHranice vůči Polsku je poměrně klikatá a nepřirozená, a ani neodpovídala přesně jazykovým poměrům v době vytyčování. Je výsledkem dvou nesourodých přístupů – západní část hranice (od Opavy po Třebom) odpovídá hranici mezi dosavadním hlubčickým a ratibořským okresem, zatímco zbytek hranice kopíruje přímou linii Ketř–Bohumín, narýsovanou francouzskou generalitou. To mělo za důsledek, že hranice místy vedla zcela proti smyslu etnického principu – zatímco převahou česká obec Velké Štibořice zůstala Německu (dnes \"Ściborzyce Wielkie\" v Polsku), německé obce Sudice a Třebom byly připojeny k Československu.\n\nNejstarší doklady přítomnosti člověka na území Hlučínska spadají do starší doby kamenné, a to do starého paleolitu. Z té doby pochází nález pěstního klínu srdčitého tvaru s poškozenou bází, kulturně odpovídající acheuléenu, jež byl nalezen na katastru obce Bohuslavice. Rovněž nálezy z obce Oldřišov, koncentrující se především v místech bývalé pískovny východně od kostela Narození Panny Marie, Závady a Bolatic signalizují přítomnost člověka již v tomto období.\n\nNa východním svahu „Černého kopce“ na katastru obce Třebom byla nalezena drobná štípaná silicitová industrie pravděpodobně středně paleolitického stáří.\n\nVe starší fázi mladého paleolitu byla širší oblast Slezska „intenzivněji“ osídlena szeletienem a právě této „starokamenné“ kultuře náležící drobná kolekce štípané industrie z Hněvošic, Hošťálkovic, Chuchelné a Třebomi. Aurignacienu pak náleží nálezy z Hošťálkovic, Kozmic a Malých Hoštic.\n\nVe střední fázi mladého paleolitu je osídlení, reprezentované gravettienem, zachyceno na katastru Hošťálkovic nad soutokem řek Odry a Opavy. Bohatá kolekce této kultury pak pochází z nejlépe prozkoumané a současně také nejznámější archeologické lokality Hlučínska z Petřkovic, kde se osídlení koncentrovalo na vrchu Landek, odkud také pochází stejnojmenná venuše - tzv. Landecká venuše.\n\nZastoupeno je na území Hlučínska také osídlení z pozdní fáze mladého paleolitu reprezentované epigravettienem, a to na katastru obce Chuchelná.\n\nBlíže chronologicky nezařaditelné paleolitické předměty pocházejí z území obcí Kravaře, Strahovice a Velké Hoštice. Z katastru obce Koblov je znám nález mamutí stoličky a rovněž na tomto území je signalizováno i mezolitické osídlení, které je rovněž sledováno také na katastru Strahovic.\n\nPočátek mladší doby kamenné je v širším středoevropském kontextu spojen s kulturou lidu lineární (dříve také označované jako volutové) keramiky. Stopy této kultury byly zachyceny v Bohuslavicích, Bolaticích, Darkovicích, Hlučíně, Hněvošicích, Chuchelné, Kravařích, Píšti, Strahovicích, Třebomi a Velkých Hošticích. Lineární kultura se na území Hlučínska objevuje od nejstarší fáze (Ib) svého vývoje a pokračuje i ve fázích IIa i IIb. Rozpoznán zde byl i její III. stupeň. Rovněž byly v regionu zachyceny prvky želiezovské skupiny a ojediněle i šáreckého typu.\n\nOsídlení pak pokračuje v intencích lengyelské kultury, která plynule přechází do eneolitu. Zmiňovaná kultura se objevuje v Bohuslavicích, Bolaticích, Hněvošicích, Chuchelné, Kobeřicích, Malých Hošticích, Píšti, Služovicích, Strahovicích a Velkých Hošticích. Je zde jednoznačně potvrzen její počáteční stupeň (HLS I). Kultura se pak dále plynule vyvíjí (HLS III) až do své konečné fáze (HSL IV), kdy ji střídá lid kultury s nálevkovitými poháry. Osídlení této kultury je potvrzeno z katastru obcí Dolní Benešov, Hněvošice, Kobeřic, Malé Hoštice, Oldřišov, Služovice, Velké Hoštice. Tato kultura zde přežívá ještě i ve své mladší fázi - II.\n\nV dalším vývoji se zde objevuje středoneolitická kultura s kanelovanou keramikou (Malé Hoštice, Velké Hoštice).\nV pozdním eneolitu se na území Evropy vyskytují dva výrazné kulturní komplexy. První reprezentují nositelé lidu kultury zvoncovitých pohárů, jejichž pozůstatky nacházíme na území Malých Hoštic, Petřkovic a Velkých Hoštic. Druhý komplex náleží lidu kultury se šňůrovou keramikou, kdy na území Hlučínska nacházíme především kamenné sekeromlaty náležící této kultuře.\n\nVe starší době bronzové náležel region do sféry mierzanowické kultury a později se zde objevuje osídlení věteřovské skupiny (Bolatice, Kobeřice). Toto osídlení je však velmi řídké a nevýrazné. Ve střední době bronzové je území součástí komplexu mohylových kultur. S nálezy z tohoto období se setkáváme na území Kobeřic, kde byl v místním kamenolomu nalezen kostrový hrob s výbavou tvořenou dvěma bronzovými záušnicemi a několika jantarovými perlami. Na místě byla rovněž objevena i bronzová sekerka s lištami. Mohylová kultura je pak hlášena také z Malých Hoštic, odkud pochází drobná amforovitá nádobka s kalichovitě rozevřeným hrdlem.\n\nMladší a pozdní doba bronzová a počátek doby železné je reprezentován kulturou lidu lužických popelnicových polí (Bělá, Bolatice, Dolní Benešov, Hněvošice, Chuchelná, Bolatice, Kobeřice, Kravaře, Malé Hoštice, Oldřišov, Petřkovice, Píšť, Strahovice, Sudice, Třebom, Velké Hoštice, Závada), která zde přežívá téměř tisíc let.\nV mladší době železné, kdy hovoříme o „keltské“ laténské kultuře, je osídlení regionu opět řídké a nevýrazné. Pozůstatky po Keltech pak nacházíme na katastrech obcí Rohov, Malé Hoštice a Velké Hoštice.\n\nDoklady z tohoto období pravěku nacházíme na katastrech obcí Bělá, Kobeřice, Kravaře, Malé a Velké Hoštice, kde je osídlení reprezentováno především germánskou dobrodźieńskou skupinou.\n\nNejstarší středověké osídlení je na podkladě archeologických nálezů datováno do 8. století (doba hradištní), kdy se na území nalézala otevřená sídliště (Malé Hoštice, Velké Hoštice, Hněvošice, Sudice), s pohřebištěm (Hněvošice), ale také s hradiskem (Landek).\n\nV roce 1000 bylo z iniciativy Boleslava Chrabrého za účelem omezení míšeňského a pražského biskupství založeno hnězdenské arcibiskupství s podřízeným biskupstvím ve Vratislavi, území Pštiny a Bytomi bylo podřízeno krakovskému biskupství a jih (tzv. české Slezsko) olomouckému biskupství. V důsledku velkého rozrodu piastovské dynastie, která si mezi sebou rozdělovala další polská území (včetně slezského) vznikla v průběhu 12.-13. století soustava slezských knížectví: v Dolním Slezsku knížectví Vratislav, Hlohov, Lehnice, Lubuš, v Horním Slezsku Opolsko (Ratibořsko, Těšínsko, Osvětim, Zátor, Bytom, Pština) pod vlivem krakovského biskupa. Za vlády Jana Lucemburského a Karla IV. došlo k postupnému připojení všech slezských knížectví k zemím Koruny české. Olomoucké biskupství a Opavské knížectví se z Markrabství moravského vyčlenily jakožto samostatné země Koruny české. \n\nHlučínsko se od poloviny 12. století stalo nakrátko součástí Českého knížectví a do poloviny 13. století se tato oblast vyvíjela jako součást středověké holasické provincie (Olomoucký úděl). Od počátků 13. století, v době vlády Přemyslovců a hlavně zásluhou kolonizačního úsilí velehradského kláštera, bylo území osídlováno německými kolonisty. Od roku 1318 se území současného Hlučínska stalo součástí Opavského vévodství v držení Mikuláše II. Opavského z rodu opavských Přemyslovců, od roku 1336 držící též Ratibořské knížectví. V roce 1377 připadla větší část území k dílu vévody Přemysla I. Opavského, menší díl s Kravaři a Sudicemi jako součást Krnovska jeho bratru Janu II. Opavskému a Ratibořskému. Hlučín s Landekem byl často zastavován, v roce 1385 knížatům kozelským (Koźle/Kozlí/Cosel). V roce 1439 se Hlučín stal znovu součástí knížectví Opavského. \n\nV držení opavských Přemyslovců bylo Hlučínsko až do roku 1464 (resp. 1474), kdy se dostalo do rukou českého krále Jiřího z Poděbrad (1420–1471), který novým knížetem ustanovil svého syna Viktorína. Roku 1485 bylo Opavsko na nátlak uherského a českého krále Matyáše Korvína postoupeno jeho synovi Jánošovi. Po smrti Matyáše se vlády nad Slezskem chopil dle olomouckých úmluv Vladislav II. Jagellonský. Ratibořsko zůstalo v držení opavských Přemyslovců až do roku 1521, kdy ho Jan II. Opolský sloučil s knížectvím Opolským a Ratibořsko sdílelo v rámci Zemí Koruny české osud Opolska.\n\nI po připojení Slezska (potažmo Hlučínska) k českému státu docházelo na jeho území ke střetům zájmů sousedního Polska a Uher. V důsledku těchto mnoha konfliktů – zejména husitských válek a válek Jiřího z Poděbrad s Matyášem Korvínem, se Slezsko měnilo politicky, etnicky a především správně. První pokus o sjednocení slezské správy zavedl Matyáš Korvín v roce 1474, kdy zavedl instituci vrchního slezského hejtmana, kterému byli podřízeni hejtmani v Dolním a Horním Slezsku. Vrchní hejtman předsedal celoslezskému sněmu (Fürstentagu). V roce 1498 byl založen knížecí soud (Fürstenrecht), který se scházel dvakrát ročně, dále bylo zavedeno pravidelné vybírání daní. Jednotu Slezska nadále oslabovaly třenice mezi jednotlivými stavovskými příslušníky, z tohoto důvodu nebylo schopné se navenek jednoznačně vyjadřovat k mezinárodní politické situaci.\n\nPo smrti Ludvíka Jagellonského a následným zvolením Ferdinanda I. Habsburského českým králem připadlo území rakouským Habsburkům. Dne 28. prosince 1613 bylo Opavsko uděleno jako dědičné manství Koruny české Karlu I. von Liechtenstein a dne 16. března 1621 obdržel lénem i Krnovské knížectví. Jan II. Dobrý (Opolský) sloučil Ratibořské knížectví s knížectvím Opolským, čímž Ratibořsko sdílelo v rámci Zemí Koruny české další osud s Opolskem (Opolsko-ratibořské knížectví).\n\nZa třicetileté války, kdy bylo území součásti Habsburské monarchie, bylo Hlučínsko zdecimováno zejména vpády dánských a švédských žoldnéřských vojsk, která zle poplenila a vypálila Kravaře, Kouty, Chuchelnou, Píšť i města Benešov a Hlučín. V samotném Hlučíně bylo zcela vypáleno 80 domů, v řadě vesnic bylo obyvatelstvo zdecimováno na polovinu, několik vsí zaniklo úplně.\n\nNová etapa hlučínských dějin se začala odvíjet v polovině 18. století. Nástup Marie Terezie na slezský vévodský stolec se stal záminkou k vyvolání rakousko-pruského válečného konfliktu (1742 až 1746), jehož první epizoda byla roku 1742 uzavřena vratislavským mírem, podle kterého větší část Slezska, včetně levobřežní krajiny při řece Opavě mezi Opavou a Ostravou, připadla Prusku. Město Hlučín a okolní městečka a vsi se tak staly součástí Pruského Slezska (Provinz Schlesien).\n\nOdloučením Hlučínska od Opavy, nejbližšího velkého města, se území stalo periferním příhraničním krajem Pruského království, které sahalo až k Baltskému a Severnímu moři. Po jeho anexi zavedl zavedl Fridrich II. Veliký (1712-1786) na území pruské provincie okamžitě vojenskou správu v čele s Generálním válečným komisariátem (Generalkriegskomissariat), v jehož čele stál hrabě Ludwig Wilhelm von Münchow a Karl Franz von Reinhardt. Od srpna 1741 pak probíhal převod z vojenské správy na civilní pruskou správu, dovršený 1. ledna 1742, kdy byl také zrušen Generální válečný komisariát v Dolním Slezsku a o rok později i v Horním Slezsku (dvě královské komory/Kriegs- und Domänenkammer ve Vratislavi/Breslau a v Hlohově/Glogau, které nahradily později Regierungsbezirke).\n\nVčele komor stálo kolegium vedené prezidentem, kterého v době nepřítomnosti zastupovali dva direktoři. Lesní správu měli na starost v komorách tzv. Oberforstmeisteři. Komory dohlížely na vládní výdaje (rozpočet) na armádu (⅔ rozpočtu) a hospodářství (zavádění nových pracovních postupů pro vyšší půdní výnosy, ochrana poddaných - policejní záležitosti, výběr daní). Prezidenty komor se stali Karl Franz von Reinhardt a Ludwig Wilhelm von Münchow, který byl nakonec jmenován prezidentem obou komor a stal se ministrem pro Slezsko, přičemž měl na starosti jeho celkovou správu, po něm Joachim Ewald von Massow (1753-1755), Ernst Wilhelm von Schlabrendorf (1755-1769) a hrabě Karl Georg von Hoym (1769-1807). Celozemské a knížecí stavovské sněmy byly nahrazeny okresy, v jejichž čele stanuli starostové (Landráti), úředníci dosazovaní panovníkem, v čele měst magistráty.\n\nUž v roce 1764 vstoupil v platnost zákaz ustanovování takových kněží a učitelů, kteří by nemluvili německy. Podle německého historika Gerharda Schellina se kolem roku 1784 mluvilo v hlučínských vesnicích moravsky (až na tři vesnice, kde se mluvilo německy). Toto místní obyvatelstvo, náležející v Pruském Slezsku k diecézi olomoucké, si říkalo Moravci. Právě jejich silný vztah k náboženství byl hlavním důvodem, proč zcela nesplynuli s pruským státem, jeho pruským protestantismem a nacionalismem. Katolická církev se proto také stavěla na obranu moravského jazyka na Hlučínsku. \n\nV důsledku napoleonských válek bylo v roce 1807 tzv. říjnovým ediktem zrušeno v Prusku, a tedy i na Hlučínsku, poddanství (v Rakousku se tak stalo teprve roku 1848). \n\nPo vytvoření německého císařství v roce 1871 se podařilo Ottovi von Bismarckovi stmelit teritoriální rozdrobenost Německa a zlepšit jeho hospodářský rozvoj. Politickými oponenty se staly sociálnědemokratická hnutí a římskokatolická církev, která podporovala slovanské (a tedy i moravské) menšiny. Hlavní tlak Bismarckovy vlády byl zaměřen na oblast školství. V roce 1872 byla na Hlučínsku moravština vyloučena ze všech škol, o tři roky se přestalo vyučovat v mateřském jazyku též náboženství. Římskokatoličtí kněží považovali svou konfesní povinnost za nadřazenější službě pruskému státu, zrovna tak zůstávalo věrno svému přesvědčení i katolické obyvatelstvo. Tento nebývalý tlak pruské vlády přispěl ke sblížení katolické církve s Moravci. Jejich společné zájmy hájila v roce 1871 ustanovená politická strana Deutsche Zentrumspartei, která měla značnou podporu právě na Hlučínsku. \n\nV listopadu 1894 byl založen Deutscher Ostmarkverein (1894–1934), který měl podporovat ve východních provinciích Německo. Úřednickým výnosem z dubna 1898 měli úředníci a učitelé kromě plnění svých povinností usilovat o posílení pruského vědomí nejen ve službě, ale i ve svém soukromém životě. Dalším nařízením byly slezské pohraniční okresy prohlášeny za národně ohrožené. Zakládání spolku od devadesátých let 19. století tak leželo na bedrech obecních učitelů, kteří převážně v hasičských a tělovýchovných spolcích dbali na jejich pruský a velkoněmecký duch. Kněží odchovaní v novém duchu se spolčovali kolem Katolických novin, které vycházely sice v moravštině, ale bez národního programu. \n\nZájmy Hlučíňanů podporoval na začátku 20. století v berlínském říšském sněmu hlučínský farář Hugo Stanke (* 1. dubna 1861, † 18. dubna 1921), který byl za Deutsche Zentrumspartei poslancem. Přes germanizační tlak se při sčítání lidu v prosinci 1905 na Hlučínsku přihlásilo 87,3 % obyvatel k moravštině jako svému rodnému jazyku (němčinu uvedlo 10,5 %). Moravština ale byla užívána jako intimní hovorový jazyk pro domácí a rodinné prostředí a pro styk v kostele. Němčina se stala oficiálním jazykem, který Hlučíňané užívali ve škole a práci. Mezi historiky panuje konsenzus, že obyvatelé Hlučínska si na kombinování němčiny s moravštinou zvykli a byli s tímto stavem spokojeni. Za 1. světové války padlo na Hlučínsku v německých službách 1 743 Hlučíňanů (není znám žádný Hlučíňan, který by sloužil v Československých legiích).\n\nZa „ztracené město“ českého národa považoval Hlučín v roce 1899 i básník a slezský buditel Petr Bezruč, který ve své básni \"Hučín\" na motivu Moravců úpících pod pruským jhem vystavěl básnickou konfrontaci minulosti a přítomnosti jednoho lidského života. V úvodu básně popisuje Bezruč pěší cestu krajinou po jižním (tj. domácím rakouském) břehu hraniční řeky Opavy: \"„Odru jsem přešel. A na Střebovice, na Děhylovo a Dobroslavice.“\" Během této cesty básník jako na své mládí vzpomíná na důvěrně známou, ale ztracenou zemi okolo města Hlučína, která se nyní (tj. ve stáří) nachází „na modré straně“ (barva pruských uniforem) a v níž prostý lid již jen „tiše svou dýchá[…] řečí“, protože na něj číhající „Prus za stromem klečí“ se sekyrou v ruce.\n\nPorážkou centrálních mocností v 1. světové válce, rozpadem německého císařství a Rakousko-Uherska vznikla potřeba nového státoprávního uspořádání středoevropského prostoru. Za těchto okolností se zrodila také Československá republika. Političtí představitelé Čechů a Slováků v zahraničním i domácím protirakouském odboji uvažovali o budoucích hranicích státu. Vznikly koncepce, které počítaly s připojením rozsáhlých oblastí, které v minulosti byly nějaký čas součásti českého státu, např. Horní a Dolní Lužice, Kladska, ale i Hlubčicka a Ratibořska. O Hlučínsko, průmyslově rozvinutou oblast s nerostným bohatstvím, neusilovalo jen Československo a Německo, ale i Polsko. Hranice Československa tehdy překreslil francouzský generál Henri Le Rond, když území směrem na jih vytyčené hranice (hornoslezského okresu Ratiboř) označil za část, která připadne Československu.\n\nNa základě Versailleské mírové smlouvy, která vstoupila v platnost 10. ledna 1920, vznikla uměle a bez práva na sebeurčení oblast \"Hlučínsko\".\nVojenský zábor Hlučínska prováděl 4. února 1920 3. moravský pluk v Opavě s velmi reprezentativním obsazením, v jehož čele stál francouzský generál Marty, zplnomocněný komisař pro Hlučínsko dr. Josef Šrámek, poslanci národního shromáždění František Zíka, Josef Lukeš a dr. František Rambousek, prezident zemského soudu Kunz, finanční ředitel Hrubec, zástupce zemského prezidenta dr. Schiller a další. Delimitační práce na Hlučínsku byly dokončeny definitivně až v roce 1923 připojením obcí Hať a Píšť.\n\nČeskoslovensko se tak rozrostlo o téměř 320 kilometrů čtverečních Hlučínska a o 46 tisíc obyvatel, kteří od dob Marie Terezie patřili k Prusku. Přestože se nazývali Moravci a hovořili českým dialektem, k této změně se podle historika Metoděje Chrásteckého stavěli spíše chladně a byli za 178 let navyklí na pruskou mentalitu. Část obyvatel, která se cítila být spíše Němci (asi čtyři a půl tisíce lidí), hlavně úředníků a učitelů, se proto do jednoho roku z Hlučínska vystěhovalo za hranice.\n\nNa základě Mnichovské dohody bylo Hlučínsko 8. října 1938 připojeno přímo k Třetí říši jako součást Pruského Slezska a stalo se součástí okresu Ratiboř v opolském vládním obvodu pruské provincie Slezsko (od roku 1941 provincie Horní Slezsko). Manifestačních oslav navrácení uskutečněných 13. prosince 1938 se účastnil i slezský vrchní prezident a župní vedoucí (Gauleiter) Josef Wagner. Hlučíňané se tak stali německými státními občany, jelikož německou státní příslušnost nikdy nepozbyli (Německo obyvatele Hlučínska nikdy ze státního svazku nepropustilo). S tímto aktem byla spojena i povinná služba mužů ve Wehrmachtu v průběhu 2. světové války. Do německé armády narukovalo na 13 tisíc mužů, z války se jich nevrátily tři tisíce a dalších pět tisíc si neslo doživotní následky.\n\nPředáním Hlučínska nově vzniklému československému státu vznikl problém začlenění, který se také označuje jako tzv. \"hlučínská otázka\" (jádrem této otázky bylo určování národností a státní příslušnosti u značné části hlučínského obyvatelstva po roce 1945, na němž závisela konfiskace majetku a odsun Němců). Tento problém se řešil ještě počátkem 50. let. Po druhé světové válce tlačili na vystěhování německého obyvatelstva zejména komunisté a národní socialisté. Hlučínsku se ale jako jediné pohraniční oblasti podařilo výraznému odsunu vyhnout. Hlučíňané směli zůstat v ČSR nejprve provizorně, později trvale. Do 1. ledna 1946 bylo vyhnáno 1 425 Hlučíňanů německé národnosti z 11 759 připravených (celkem se jednalo o přibližně 50 000 obyvatel).\n\nV prvních poválečných volbách v roce 1946 zvítězila na Hlučínsku ČSL se ziskem 7 592 hlasů, KSČ tehdy skončila poslední. V lednu 1948 prosadili komunisté a odbojáři na krajské Národní frontě na Hlučínsku revizi všech vydaných osvědčení o státním občanství, konfiskaci majetku těm osobám, které by při této revizi neobstály a jejich přestěhování do českého vnitrozemí, dále pak očistu orgánů lidové správy a taktéž odsun těchto nespolehlivých živlů do vnitrozemí. Po nových volbách po únoru 1948 z toho sešlo, ale KSČ u moci upřednostnila konfiskaci tzv. juterkové půdy podle dekretu č. 12 a normální přídělové řízení. Taktéž k přídělu půdy nakonec nedošlo, jelikož ministerstvo zemědělství nařídilo, aby tato půda byla přidělená JZD, pak Státním statkům, Státním lesům a teprve pak malorolníků. V roce 1951 se v JZD nacházelo 74% tzv. juterkové půdy. \n\nNa počátku 21. století žilo ve 27 členských obcích mikroregionu Sdružení obcí Hlučínska a 4 spolupracujících čtvrtích Ostravy a Opavy celkem 73 693 obyvatel. Tento počet nezahrnuje obyvatele do mikroregionu nezapojených území, především Antošovic a Koblova (tato dvě mají dohromady asi 1600 obyvatel).\n\nHlučínsko je na jihovýchodě ohraničeno řekou Odrou a na jihu řekou Opavou, podél jejíž břehů se táhne zvlněná linka Hlučínské pahorkatiny. Severní a severozápadní hranici regionu tvoří dnešní česko-polská státní hranice, jejíž přesný průběh stanovila rozhraničovací komise naplňující v letech 1920-1923 zadání mírové smlouvy. Na jihozápadě k Hlučínsku nepatřila tehdejší levobřežní část tehdejšího města Opavy, ani jeho hospodářské zázemí obec Kateřinky (protože tyto oblasti nepropadly roku 1742 Prusku).\n\nNa Hlučínsku se nachází velké množství dochovaných kulturních památek, jež skýtá pestrou škálu architektonických a řemeslných zajímavostí. Je i výletní oblastí s mnoha cyklostezkami, jejíchž páteří je část stezky Moravská brána, která navazuje na česko-polskou příhraniční trasu a množství lokálních cyklotras.\n\nMezi 4. únorem 1920 a 16. březnem 1923 bylo k Československu připojeno 1 město (Hlučín), 37 obcí a 30 velkostatků. Na rozloze 316 km² v nich žilo přibližně 46 000 obyvatel. Z připojených sídel byl utvořen nový politický a soudní okres Hlučín, příslušný ke krajskému soudu v Opavě a do župy XIV. Moravská Ostrava. \n\nV pozdějších letech se hranice okresu Hlučín měnily, až tento úplně zanikl. Dnes se Hlučínsko rozkládá převážně na území okresu Opava (tvoří jeho východní čtvrtinu) a nepatrně též Ostrava-město (několik sídel na jihovýchodě regionu). Rovněž hranice obcí a katastrů prodělaly změny, některé obce byly sloučeny s jinými. V roce 2003 navázalo 27 nástupnických obcí formální spolupráci v rámci Sdružení obcí Hlučínska.\n\nZe srovnání podrobných historických a současných map vyplývá, že historické Hlučínsko, tak jak bylo připojeno k Československu, zahrnuje následující území:\n\nNa Pruskem Československu odstoupeném území – Hlučínsku – hovořila většina obyvatel mateřskou řečí „moravskou“ (37 607 z asi 46 000 obyvatel). Německy mluvící byli v těchto obcích významně zastoupeni pouze v Třebomi (97 %), Sudicích (86 %) a Hlučíně (28 %). Velká část obyvatelstva však měla na Prusko silné hospodářské vazby, které byly změnou státní příslušnosti zpřetrhány. Vývoj počtu obyvatel v jednotlivých obcích Hlučínska a jejich místních částech sleduje následující tabulka. Počty jsou uvedeny do roku 1970, protože pro další jednotlivé roky jsou údaje dostupné na stránkách Českého statistického úřadu.\n\nJelikož Hlučín je od 13. století městem, existuje pro něj více demografických údajů, proto je pro vybrané roky zvláštní tabulka. \n\nHlučínsko leží stranou hlavních dopravních tahů. Silniční osou území je úsek silnice I/56, vedoucí z Opavy přes Kravaře a Hlučín do centra Ostravy. Další významnou silnicí je I/46 vedoucí z Opavy podél hranice do Sudic, odkud pokračuje do polské Ratiboře. Dále tudy vedou silnice II. třídy č. 466, 467 a 469. Okrajově na jihovýchodě zasahuje na území trasa dálnice D1, ovšem prakticky bez nájezdů.\n\nŽeleznice se zde nachází pouze regionální, a to slepá jednokolejná trať Opava východ – Hlučín, s rovněž slepou odbočkou Kravaře ve Slezsku – Chuchelná. Trať do Chuchelné byla původně součástí rakousko-pruské mezistátní dráhy z Opavy do Ratiboře, přeshraniční provoz byl ukončen po druhé světové válce. Mezi lety 1950 a 1982 existovalo tramvajové spojení Hlučína s Ostravou, pak však byla trať zrušena, snesena a nahrazena přeložkou silnice I/56.\n\nSdružení obcí Hlučínska bylo založeno roku 1992 a sdružuje historické hlučínské obce, kterým umožňuje společně více vzájemně spolupracovat. Sdružení usiluje o dosahování úzkých specifických cílů a také o rozvíjení kulturní a ekonomické spolupráce se sousedními příhraničními polskými obcemi. V současné době ve Sdružení obcí Hlučínska působí 27 měst a obcí, s nimiž volně spolupracuje opavská městská část Malé Hoštice a ostravské městské obvody Hošťálkovice, Petřkovice a Lhotka. Sdružení se také zaměřuje na spolupráci v oblasti cestovního ruchu, kultury, rozvoje a propagace regionu.\n\nV budově zámku v centru Hlučína působí od roku 2005 Muzeum Hlučínska, které se věnuje prezentaci města Hlučína a regionu Hlučínska v jeho historických hranicích. V roce 2014 byla v muzeu zpřístupněna stálá expozice \"Kdo jsou lidé na Hlučínsku\". Výstava mapuje národnostní pozadí regionu, jeho vojenskou a správní historii, jakož i hospodářské dějiny regionu a všední život a identitu jeho obyvatel. Studiu a uchovávání původní identity Hlučínska se od roku 2010 věnuje Společnost přátel Muzea Hlučínska.\n\nObyvatelé a krajina Hlučínska byly hlavním námětem fotografického projektu Lidé Hlučínska devadesátých let 20. století. Byl uskutečňován mezi léty 1993-1998. Pracovaly na něm desítky autorů, vesměs studentů Institutu tvůrčí fotografie Slezské univerzity v Opavě. Teoretické základy projektu vytvořil sociolog Jiří Siostrzonek, dohled nad realizací převzali profesionální dokumentaristé Jindřich Štreit, Vojtěch Bartek a vedoucí ITF Vladimír Birgus.\n\nFotografování probíhalo za spolupráce obcí tak, že skupina fotografů po dobu několika měsíců navštěvovala jednu konkrétní obec na území Hlučínska. Seznamovali se zde s místními lidmi, dokumentovali jejich každodenní život a závěr své práce vystavili v místní restauraci nebo na obecním úřadu.\n\nVětšinu fotografií vzniklých v rámci projektu lze zařadit do kategorie dokumentární fotografie, výjimečně se autoři zajímali také o portrét nebo krajinu. Výsledek mnohaletého projektu byl nakonec představen širší veřejnosti v rámci několikrát reprízované výstavy a formou obsáhlého katalogu.\n\n\n"}
{"id": "22872", "url": "https://cs.wikipedia.org/wiki?curid=22872", "title": "R.U.R.", "text": "R.U.R.\n\nR.U.R. (zkratka z Rossumovi univerzální roboti) je vědeckofantastické drama o vstupní komedii a třech dějstvích Karla Čapka z roku 1920.\n\nAutor v příběhu varuje před případnými negativními vlivy techniky na lidstvo. Je ovlivněn svým zájmem o techniku, ale také obavami o budoucnost lidstva (destrukce za první světové války). Ve hře poprvé zaznělo slovo robot, které na Karlovu výzvu navrhl jeho bratr Josef Čapek. „Ale já nevím,“ řekl autor, „jak mám ty umělé dělníky nazvat. Řekl bych jim laboři, ale připadá mně to nějak papírové.“ „Tak jim řekni roboty,“ mumlal malíř se štětcem v ústech a maloval dál. A bylo to. Karel Čapek původně uvažoval o slově „labor“.\n\nDivadelní hra byla přeložena do více než třiceti jazyků včetně esperanta.\n\nÚvodní dějství se odehrává v blíže nespecifikované budoucnosti na Rossumově ostrově výrobny robotů. Celá výroba je prováděna roboty. Připluje za nimi pěkná dcera prezidenta Helena Gloryová, která chce roboty zrovnoprávnit a do které se všichni zamilují. Postupně jí vyprávějí příběh vynálezu prvních robotů starého Rossuma a jeho synovce. Nakonec se vdá za ředitele Harryho Domina.\n\nPříběh dále pokračuje po deseti letech, kdy už jsou roboti široce rozšířeni. Heleně je smutno z toho, že roboti, ač velmi podobní lidem, nemohou mít city jako lidé, a tak přiměje Dr. Galla, aby začal experimentovat s jejich „duší“. Jejich původním cílem bylo vytvořit pro člověka ráj na zemi, aby již nikdy nemuseli lidé umírat hlady a měli všeho dostatek. Jenže upadly mravy, lidé zlenivěli a začali roboty původně určené k práci používat jako vojáky pro své války.\n\nNakonec se několik robotů vzbouřilo, ustanovilo Ústřední výbor robotů a vyhlásilo válku lidstvu, jež drtivě porazilo a nenechalo nikoho přežít. Nakonec dorazili až na výrobní ostrov a pozabíjeli všechny až na Alquista, protože on ještě pracoval rukama (což ho uklidňovalo; věřil, že je práce smyslem života). Jenže roboti se začali opotřebovávat a umírali. Chtěli po něm, aby objevil původní Rossumův výrobní postup, ten však spálila Helena předtím, než ji zabili.\n\nJednou v noci Alquista vzbudili robot Primus a robotka Helena. Když chtěl jednoho z nich pitvat (kvůli výzkumu), druhý se nabízel místo něj - vůbec se nechovali jako roboti (snažili se navzájem chránit; záleželo jim jednomu na druhém). Nakonec zjistil, že se mají rádi, a tak je poslal pryč, aby udrželi život a začali s láskou znovu jako Adam a Eva.\n\nZávěr je symbolickým odkazem k Bibli, z níž Alquist cituje.\n\n\nRoboti v Čapkově hře nejsou roboti v moderním smyslu. Jsou to biologičtí tvorové stvoření ve stejném stylu jako Frankensteinovo monstrum, jak o něm píše Mary Shelleyová. Jsou biologickými entitami, jejichž části se montují dohromady jako automobily. Projevují se úsečnými pohyby a výslovností. Oděni jsou stejně jako lidé a charakteristickým znakem je upřený pohled ve tváři bez výrazu. \n\nV jistém smyslu se podobají nejmodernější koncepci živých forem stvořených člověkem (jako jsou replikanti ve filmu \"Blade Runner\" nebo Cyloni v nové verzi seriálu \"Battlestar Galactica\"). V Čapkově době ale neexistovala žádná koncepce genetického inženýrství. Jeho roboti jsou biologické stroje, jsou \"sestaveni\" jako protiklad k tomu, že by \"rostli\" nebo se \"narodili\".\n\nV roce 1938 byl natočen podle divadelní hry krátký 35minutový britský film produkovaný BBC. \n\nV roce 1977 napsal podle hry \"R.U.R.\" stejnojmennou operu Zdeněk Blažek.\n\nSvětová premiéra hry \"R.U.R.\" měla být na Národním divadle v Praze. Jak však v roce 1927 uvedly \"Lidové noviny\", původní termín byl odložen na 25. ledna 1921. Královéhradecký ochotnický soubor Klicpera, který měl hru premiérovat krátce po Národním divadle, se o odložení nedozvěděl. Tak se světová premiéra odehrála 2. ledna 1921 na prknech scény v Hradci Králové.\n\n\n"}
{"id": "22873", "url": "https://cs.wikipedia.org/wiki?curid=22873", "title": "Želva (formace)", "text": "Želva (formace)\n\nPůvodně římská bojová formace želva (latinsky \"testudo\", což označuje obdobně jak želvu coby živočicha, tak tuto bojovou formaci) je specifické seskupení pěších vojáků se štíty. Vojáci jsou pevně semknuti do pravidelného útvaru. První řada kryje svými štíty přední linii, boční řady boky a ostatní vojáci používají štíty k ochraně útvaru seshora, čímž vytvářejí efekt a dojem želvího krunýře, chránícího celý útvar. Tato formace se používala hlavně tehdy, když byl oddíl při postupu vystaven silné nepřátelské střelbě, například při obléhání. Nevýhody této formace spočívají v tom, že je pomalá v pohybu a znemožňuje vojákům účinný boj muže proti muži. Na druhé straně v okamžiku, kdy by měl tento boj nastat, již je obvykle znemožněn účinný zásah lučištníků a je možno želvu zrušit.\n\nStarověcí Peršané a další nepřátelé používali proti této formaci s úspěchem primitivní zápalné bomby – hliněné nádoby obsahující vysoce hořlavý olej. Hořící olej pronikl mezerami mezi štíty a ulpěl na vojácích, kteří pak měli problém udržet štíty ve správné poloze.\n"}
{"id": "22876", "url": "https://cs.wikipedia.org/wiki?curid=22876", "title": "Teorie složitosti", "text": "Teorie složitosti\n\nTeorie složitosti je odvětvím teorie počítání v informatice a matematice, které se zaměřuje na klasifikaci výpočetních problémů dle jejich vlastní složitosti a určení vztahů mezi třídami. V tomto kontextu je problém chápán jako úkol, který lze vyřešit na počítači, čímž se myslí mechanickou aplikací postupných kroků pomocí algoritmu. Konkrétní zadání problému je tzv. \"instance\" a algoritmus vrátí řešení instance. Základním příkladem je situace, kdy chceme zjistit, zdali je nějaké přirozené číslo \"n\" prvočíslem nebo ne. Zadáním tohoto jsou tedy přirozená čísla a výsledkem je odpověď ANO/NE případně 0 nebo 1.\n\nProblém, například výše zmíněné \"testování prvočíselnosti\", se považuje za těžký, pokud jeho řešení potřebuje značné zdroje bez ohledu na to, jaký algoritmus je použit. Teorie složitosti formalizuje tento intuitivní přístup a zavádí výpočetní modely. Na nich se studuje a kvantifikuje množství potřebných zdrojů pro řešení problémů, např. čas a paměť.\nPoužívají se i další míry složitosti, jako množství komunikace (v komunikační složitosti), počet hradel obvodu (ve složitosti obvodů), počet přístupů do keše (v analýze kešování) a počet procesorů (v paralelním programování). Jeden z cílů teorie složitosti je určit praktické limity toho, co počítače dokážou spočítat a co ne.\n\nPříbuzné oblasti informatiky jsou analýza algoritmů a teorie vyčíslitelnosti. Hlavním rozdílem mezi analýzou algoritmů a teorií složitosti je, že analýza algoritmů se zabývá množstvím potřebných zdrojů, které potřebuje konkrétní algoritmus, zatímco teorie složitosti zjišťuje obecnější otázky týkající se všech algoritmů, které se dají použít pro řešení určitého problému. Snaží se tedy klasifikovat problémy podle daných omezení na dostupné zdroje. Tedy zavedení omezení na dostupné zdroje odlišuje teorii složitosti od teorie vyčíslitelnosti, které se ptá, jaké problémy lze, v principu, vyřešit algoritmicky.\n\nVýpočetní problém lze chápat jako nekonečnou sbírku příkladů a jejich řešení pro danou situaci. Zadání vstupu, tzv. instanci problému, nelze zaměňovat s problémem samotným. Problém je třeba řešit bez ohledu na způsob jeho zadání. Například zmíněný test na prvočíslo. Zadáním je číslo a výstupem \"ano\" nebo \"ne\". Výstup tedy musí patřičně korespondovat se zadáním.\n\nNejzákladnějším způsobem je zadání problému v podobě vyslovené věty. Pokud se jedná o následné řešení počítačem je třeba překládat do jazyka počítačů. Matematické úlohy v oblasti grafů například můžeme zadávat pomocí sousednosti v podobě matic.\n\nRozhodovací problém je jeden ze základních typů problémů teorie složitosti, který má pouze dva možné výstupy ANO či NE. Případně binárně 0 nebo 1. V jazyku, kde členy jazyka jsou případy s odpovědí ANO a ostatní členy s odpovědí NE. Je třeba pomocí algoritmu rozhodnout, jakým způsobem zadaný vstup s tímto jazykem odpovídá. Jestliže algoritmus vrátí ANO pak je vstup přijat, jinak odmítnut. Algoritmus počítá charakteristickou funkci jazyka.\n\nPříkladem rozhodovacího problému je graf a máme rozhodnout zda je to souvislý graf či ne. Formální jazyk je pak množina všech souvislých grafů a pouze je třeba rozhodnout, jak graf reprezentovat v binární podobě.\n\nFormální jazyky (a problémy nad nimi) jsou nad nějakou abecedou, která nemusí být nutně binární.\n\nProblém funkce je výpočetní problém, kde jeden výstup totální funkce platí pro všechny možné vstupy, ale je složitější než výstup rozhodovací funkce, neočekává se pouze výstup ve tvaru ANO nebo NE.\n\nProblém funkce je bohatší na výsledky než rozhodovací problém. Nicméně problém funkce lze přepracovat také na rozhodovací problém a to takto: chceme vynásobit dvě čísla, vstupem rozhodovacího problému je tedy trojice formula_1 a odpověď ANO se vrací pouze pro trojice, kde platí formula_2.\n\nZávisí na množství času pro zpracování algoritmem. Tyto dílčí problémy, kterým může být i prostor potřebný pro řešení zpracovává samostatný algoritmus a vše souvisí také s velikostí vstupu v bitech. Teorie složitosti se zajímá mimo jiné o způsob jakým se algoritmus vypořádá s velikostí vstupu. Například pro řešení souvislého grafu o \"n\" hranách v porovnání s grafem o \"2n\" hranách.\n\nJestliže je vstupem \"n\" pak čas potřebný pro výpočet je funkce formula_3. Například pokud formula_3 je polynomiální pak hovoříme o polynomiálním algoritmu. Cobhamova teze říká že problém lze vyřešit v polynomiálním čase, pokud pro něj existuje algoritmus, který zpracuje \"n\" bitový vstup v čase formula_5, kde \"c\" je konstanta závisející na problému, nikoliv jeho vstupu.\n\nZajímá nás spotřebovaný čas (v krocích), paměť (v bitech/bajtech/buňkách), pakety (rámcově v rámcích), cache (např. počet přístupů) ...\nA to buď pro konkrétní algoritmus anebo pro nějaký problém, čímž se myslí nejlepší algoritmus pro předložený problém.\nA protože to chceme obecně pro data velikosti \"n\" a nikoli pro konkrétní hodnotu vstupu \"k\" (velikosti \"n\"), navíc pro všechny možné (počtem nekonečné) velikosti, tak složitost odhadujeme a to obvykle asymptoticky.\n\nA ještě obecnější pojem jsou třídy složitosti.\n\n\n\n"}
{"id": "22878", "url": "https://cs.wikipedia.org/wiki?curid=22878", "title": "Thomas Stearns Eliot", "text": "Thomas Stearns Eliot\n\nThomas Stearns Eliot (26. září 1888, St. Louis, Missouri, USA – 4. ledna 1965, Londýn) byl anglický básník, esejista a dramatik amerického původu, nositel Nobelovy ceny za literaturu za rok 1948.\n\nThomas Stearns Eliot se narodil roku 1888 v americkém městě St. Louis ve státě Missouri ve starobylé novoanglické rodině. Jeho rodiče byli Henry Ware Eliot a Charlotte Champe Stearns. Nejprve navštěvoval Smithovovu akademii ve svém rodném městě a později Miltonovu akademii v Massachusetts. V roce 1906 začal studovat na Harvardově univerzitě, kde roku 1909 promoval jako bakalář svobodných umění. Poté strávil rok ve Francii (1910-1911) a navštěvoval zde přednášky Henriho Bergsona na pařížské Sorbonně. Ve studiích pak pokračoval na několika německých univerzitách a také v Oxfordu a zajímal především o řeckou a o indickou mystickou filozofii.\n\nRoku 1916 se Eliot definitivně usadil v Anglii. Krátce zde učil na střední škole, roku 1917 se stal redaktorem časopisu \"The Egoist\" a současně pracoval v zahraničním oddělelní Lloydovy banky (do roku 1925). Roku 1922 založil čtvrtletník \"The Criterion\", v jehož prvním čísle otiskl svou slavnou báseň \"Pustá země\" (česky též jako \"Pustina\" nebo \"Zpustlá země\").\n\nRoku 1927 se Eliot stal ředitelem nakladatelství \"Faber and Faber\", v němž postupně uveřejňoval díla moderních britských básníků. Téhož roku získal britské státní občanství a vstoupil do anglikánské církve.\n\nEliotova raná básnická tvorba se zrodila ze složitého střetávání tradicionalismu a evropské a angloamerické avantgardy, především symbolismu a imagismu. Eliot totiž programově navazoval na anglické básníky 17. století (např. na Johna Donna) a s jazykem pracoval způsobem, který jakoby navazoval na francouzské básníky konce 19. století, zejména na Julese Laforguea. Po roce 1912 se Eliot začal od symbolismu vzdalovat a pod vlivem Ezry Pounda se přiblížil k imagismu, zejména k jejich teorii i praxi přesných, vycizelovaných obrazů, které byly průsečíkem intelektu, imaginace a senzibility. Na rozdíl od imagistů však Eliot vždy zdůrazňoval společenskou funkci poezie, kterou spatřoval v udržování básnického jazyka jako prostředku společenské komunikace a přesného nástroje myšlení a cítění. Jeho básnická tvorba 20. a 30. let 20. století tak reflektuje duchovní krizi moderní západní civilizace. Pojetím reality a duchovního života v monologu či kaleidoskopickém kubistickém střídání různých hlasů je řazen jednak k modernistům, jednak ke ztracené generaci. Ve svých pozdních pracích pak Eliot rozvíjel svou poetiku směrem k velmi zvláštnímu mixu realismu a metafyzična a rovněž se přikláněl k hodnotám křesťanství a anglosaské kulturní tradice.Eliot je rovněž autorem několika básnických dramat, která jsou určena širšímu a mnohdy neliterárnímu publiku, a proto se vyznačují větší sdělností. O organickém spojení jeho básnické tvorby s kritickou činností svědčí to, že vydal za svého života na pět set esejů, týkajících se nejrůznějších stránek uměleckého i politického života.\n\nFormálními inovacemi a intelektuální silou svého díla se Eliot stal jedním z vrcholných a současně nejvlivnějších tvůrců anglofonní i světové poezie 20. století. Jeho poezie je poměrně komplikovaná, není jednoduchá na čtení a vyžaduje značnou pozornost. Roku 1948 byla Eliotovi udělena Nobelova cena za literaturu \"„za jeho pozoruhodný, průkopnický příspěvek obohacující současnou poezii“\" (citace z odůvodnění Švédské akademie).\n\nThomas Stearns Eliot zemřel roku 1965 v Londýně. Byl pohřben ve vesnici East Coker.\n\n\n\n\n\n"}
{"id": "22881", "url": "https://cs.wikipedia.org/wiki?curid=22881", "title": "Brno-Slatina", "text": "Brno-Slatina\n\nBrno-Slatina je městská část na východním okraji statutárního města Brna. Je tvořena městskou čtvrtí Slatina (německy \"\"), původně samostatnou obcí, která byla k Brnu připojena v roce 1919. Její katastrální území má rozlohu 5,83 km². Samosprávná městská část vznikla 24. listopadu 1990. Žije zde přibližně 9400 obyvatel.\n\nPro účely senátních voleb je území městské části Brno-Slatina zařazeno do volebního obvodu číslo 58.\n\nPřestože má Slatina městský charakter, má dosud stále velice dobře zachované původní vesnické jádro, nacházející se přibližně uprostřed území městské části. Jižně od původní vesnice se rozkládá řadová rodinná zástavba vzniklá převážně v dobách první republiky. Naopak severně od vesnické zástavby se jižně od silnice v Hviezdoslavově ulici rozkládá zdejší panelové sídliště, na západě sousedící se skupinou činžovních domů. Severně od Hviezdoslavovy ulice se nachází přibližně kosočtvercový obytný komplex tzv. Nové čtvrti, na západě a východě sousedící s průmyslovými areály. Při Hviezdoslavově ulici se nachází také areál zdejší trolejbusové a autobusové vozovny. Jihem území městské části prochází od jihovýchodu k západu Vlárská železniční trať, na níž se zde nachází nádraží. Podél trati a Řípské ulice se rozkládá velká průmyslová oblast, sousedící se zdejšími kasárnami. Na samém jihozápadě katastru Slatiny se rozkládají Švédské valy. V jejich sousedství vznikla na ploše tzv. Černovické terasy stejnojmenná průmyslová zóna, která v současnosti zasahuje i do okrajových částí katastrálních území Černovice a Tuřany. První budovu v této průmyslové zóně postavila za velmi výhodných podmínek roku 2001 společnost Flextronics. Po odchodu této firmy budovu získala společnost Honeywell, jež ji nadále vlastní. V sousedství této továrny postupně vznikla řada dalších továren. Některé z nich jsou rozděleny mezi Slatinu na jedné straně, a Černovice nebo Tuřany na straně druhé. Jihem území městské části prochází dálnice D1. Nejsevernější část území městské části je archeologicky významná Stránská skála.\n\nNa území městské části se dále nacházejí tyto čtyři oddělené osady:\n\nObyvatelé Slatiny mají k dispozici 5 supermarketů, jimiž jsou Kaufland, Penny Market, Lidl, Albert,a také Brněnku, která se nachází poblíž Slatinské radnice.\n\nKatastrální území moderní městské částí Brno-Slatina zahrnuje vedle téměř celého původního katastru bývalé obce Slatina, části původních katastrů Bedřichovic, Brněnských Ivanovic, Černovic, Líšně, Tuřan a Židenic.\n\nJako zemědělská ves existovala Slatina již ve 13. století (první dochovaná písemná zmínka je z roku 1247) a v následujících obdobích se často měnili její majitelé církevní i světští, měšťané z nedalekého Brna i šlechtici. Jako majetek olomouckého biskupa se poprvé připomíná v r. 1306 a následně olomoucké kapituly, a to od roku 1399. V roce 1592 byla Slatina prodána brněnskému měšťanu Janu Menclovi z Kolsdorfu. Až v roce 1628 byla přičleněna k líšeňskému panství a od té doby s ním sdílela svoje osudy až do zániku poddanství v polovině 19. století. Do té doby obec řídil rychtář a konšelé, ustanovovaní líšeňskou vrchností. Potom už si obec volila svoje zastupitelstvo, v jehož čele stál starosta a několik radních.\nTéměř až do konce minulého století měla Slatina dvě části - zemědělskou (zvanou Dědina - dnes Přemyslovo náměstí) a dělnickou (Budín). Už před první světovou válkou se však začala rozšiřovat výstavbou rodinných domků kolem silnice do Líšně, k Tuřanům a k Brnu. Líšeňský velkostatek obhospodařoval ve Slatině vlastní rozsáhlý dvůr až do začátku dvacátých let tohoto století. Po vzniku samostatné Československé republiky v roce 1918 a po připojení Slatiny (se 1400 obyvateli) k Brnu v roce 1919, vykoupilo totiž město v rámci pozemkové reformy od majitele líšeňského velkostatku slatinský dvůr s příslušnými polnostmi a rozparcelovalo jej z části k pronájmu zdejším rolníkům, z části pro výstavbu rodinných domků. To umožnilo další rozšíření obce ve všech uvedených směrech (Tuřanka, Ráj, Nová čtvrť). Vznik továren bratrů Johanových (1925), inženýra Ericha Roučky (1929) a později Václava Jiránka (1937) svými pracovními příležitostmi vedl k dalšímu rozvoji obce a zvýšení počtu obyvatelstva (na 3300) a s ním přibývalo i živnostníků a řemeslníků. V obci byl zřízen poštovní úřad Brno 27, zahájila činnost lékařská ordinace. V roce 1932 bylo zavedeno autobusové spojení s Brnem, které bylo podstatně výhodnější než dosavadní vlakové (od roku 1886).\nDalší vlna rozvoje Slatiny nastala po druhé světové válce. Už v roce 1949 autobus vystřídala první trolejbusová linka. V padesátých letech byly postaveny rodinné domky na východní straně obce, v šedesátých činžovní bloky na západní straně směrem k Brnu. Závažné bylo vybudování silnice podél železniční tratě od kasáren k novému brněnskému letišti v roce 1973, což bylo podnětem k postupnému zastavění téměř veškeré okolní zemědělské půdy různými sklady a továrními objekty. Kolektivizace zemědělství, která se i ve Slatině těžko rodila, stala se sice posléze dobře prosperující, ale v důsledku neustálého úbytku orné půdy muselo zdejší JZD upustit od veškeré živočišné výroby a spojit se s družstvem tuřanským.\n\nV rámci radikální druhé katastrální reformy Brna ve druhé polovině 60. let 20. století byly ke slatinskému katastru připojeny části původních katastrů Černovic (Černovičky, kasárny, západní dvě třetiny areálu vozovny, Lidl), Židenic (oblast Stránské skály, a ulice Stránská a osada pod Stránskou skálou s přilehlými pozemky), Líšně (severovýchodní část Slatiny, počínaje severní stranou dnešní Rousínovské ulice, a domy v severní části Bedřichovické ulice) a Šlapanic (malé území na jihovýchodě katastru při silnici vedoucí k Letišti Brno-Tuřany), jakoby protiváha na opačném konci ležící Slatinky, která patřila ke Slatině už od 17. století. Došlo též k úpravě jižní hranice, při níž Slatina získala nepatrnou část původního katastru Tuřany a Brněnských Ivanovic, a naopak zde přibližně stejně velkou část svého původního katastru ztratila ve prospěch nově vymezeného katastru Tuřan. Zároveň byla zanedbatelná část katastru připojena ke Šlapanicím.\n\nV sedmdesátých letech potom pokračovala výstavba i směrem jižním. Největší změnu však přinesla stavba sídliště s panelovými domy, zakončená až v osmdesátých letech. Počet obyvatel se téměř ztrojnásobil a přesáhl 9000. S tím souvisela i občanská vybavenost (jesle, mateřské školky, velká základní škola, obchodní středisko Slatinka a jiné). Do sídliště byla zavedena druhá trolejbusová linka.\n\nDalší rozvoj celkové vybavenosti i služeb ve všech směrech přineslo období po sametové revoluci v roce 1989 vlivem rozvoje všestranného podnikání. Tehdy se také Slatině vrátila po mnoha letech samospráva volbou zastupitelstva jakožto jedné z městských částí. To už však naprosto zmizel venkovský, zemědělský ráz obce a Slatina se stala doslova a v plném rozsahu brněnským předměstím se všemi kladnými i zápornými stránkami této skutečnosti. V roce 2002 měla Slatina 61 ulic a při sčítání lidu v roce 2011 měla 9360 obyvatel.\n\n\nOd roku 2003 působí z rozhodnutí zastupitelstva městské části na území Slatiny také dva osadní výbory, jimiž jsou osadní výbor Slatinka (pro ulici Slatinka), a osadní výbor Osada pod Stránskou skálou, do roku 2006 zvaný Černovičky (pro ulice Černovičky, Stránská a Podstránská).\n\n\n"}
{"id": "22892", "url": "https://cs.wikipedia.org/wiki?curid=22892", "title": "Pravděpodobnostní algoritmus", "text": "Pravděpodobnostní algoritmus\n\nPravděpodobnostní (náhodnostní) algoritmy jsou nedeterministické algoritmy, které se snaží najít řešení rychleji nebo řešení těžko řešitelných problémů, často tzv. NP-úplných problémů. Pravděpodobnostní algoritmus se může náhodně rozhodovat mezi různými možnostmi jak pokračovat. Pro stejný vstup může dávat takový algoritmus různé výsledky, které mohou být dokonce nesprávné. Mnohdy se tedy na daném vstupu spustí pravděpodobnostní algoritmus vícekrát, aby se s větší pravděpodobností dospělo ke správnému výsledku.\n\n\nVšechny tři varianty jsou ekvivalentní.\n\nPravděpodobnostní algoritmy jsou většinou jednoduché, avšak analýza jejich časové složitosti je často náročná.\n"}
{"id": "22895", "url": "https://cs.wikipedia.org/wiki?curid=22895", "title": "Optimalizační problém", "text": "Optimalizační problém\n\nOptimalizační problém je problém nalezení nejlepšího ze všech přípustných řešení. Mějme funkci formula_1, kde formula_2 a formula_3 je množina všech řešení. Hledáme pak formula_4 takové, aby formula_1 bylo maximální, případně minimální. Hovoříme pak o minimalizačním nebo maximalizačním problému.\n"}
{"id": "22896", "url": "https://cs.wikipedia.org/wiki?curid=22896", "title": "Aproximační algoritmy", "text": "Aproximační algoritmy\n\nAproximační algoritmy je druh algoritmů používaných při řešení optimalizačního problému, kdy nepožadujeme nutně optimální řešení, ale spokojíme se i s řešením, které je optimálnímu velmi blízké.\n\nŘíkáme, že algoritmus formula_1 problému maximalizace kriteriální funkce formula_2 je k-aproximační, jestliže pro číslo formula_3 takové, že pro všechny instance formula_4 daného problému platí formula_5 (analogicky se definuje pro algoritmy minimalizace kriteriální funkce).\n\nZjednodušeně řečeno: k-aproximační algoritmus optimalizačního problému nalezne vždy řešení, které je nejhůře k-krát horší než řešení optimální.\n\nÚrovňový algoritmus\n"}
{"id": "22904", "url": "https://cs.wikipedia.org/wiki?curid=22904", "title": "Týr (město)", "text": "Týr (město)\n\nTýr či Týros (fénicky cur, latinsky Tyrus, akkadsky curru, hebrejsky צר \"cur\", řecky Τύρος \"Týros\", arabsky الصور \"as-súr\") je starověké fénické město v Libanonu na pobřeží Středozemního moře. 81 km od Bejrútu. Novodobé město se jmenuje Súr. Název tohoto města znamená \"Skála\".\n\nTýros byl založen ve 3. tisíciletí př. n. l. pravděpodobně osadníky ze Sidónu, kteří chtěli vybudovat nové přístavní město.\n\nZa 18. egyptské dynastie padl Týros do rukou faraonů a po dobu jejích vlády od 17. do 13. století př. n. l. prosperoval pod egyptskou ochranou.\n\nTýrská skladiště byla ve starověku středem celého tehdejšího světa. Týrští obchodníci byli první, kdo se začali ve větším měřítku plavit po Středozemním moři a založili své kolonie na pobřeží blízkých ostrovů Egejského moře, Řecka a severního pobřeží Afriky – v Kartágu, Sicílii, Sardinii a Korsice, Hispánii a dokonce až za Héraklovými sloupy v Cádizu. V dobách krále Davida bylo ustanoveno přátelství mezi týrskými králi a Židy.\n\nZ vládnoucí rodiny ve městě pocházela také Európa, postava řecké mytologie, od níž je odvozeno jméno kontinentu Evropa, stejně jako jejích pět bratrů, kteří se jí vydali hledat, a z nichž Kadmos měl do Řecka přinést hláskovou abecedu.\n\nPodle legendy týrská princezna Elissa, známá také jako Dido se zapletla do spiknutí jehož cílem bylo převzít moc nad městem, a když bylo jasné, že neuspěla, zmocnila se flotily lodí a odplula do severní Afriky kde založila město Kartágo.\n\nTýros se skládal ze dvou rozdílných částí – skalní pevnosti na pobřeží, tzv. Starého Týru, a města vybudovaného na malém skalnatém ostrůvku necelý kilometr od pobřeží. Tato pozice umožňovala velmi dobrou obranu celého místa. Týros obléhal za pomoci Féničanů po pět let Salmanassar III. a Nabukadnesar II. dokonce 13 let (586 př. n. l. – 573 př. n. l.), avšak oba neúspěšně.\n\nV roce 333 př. n. l dorazil do Fénicie Alexandr Veliký. Většina fénických měst – Tripolis, Byblos, Berytos a Sidon – se Alexandrovi okamžitě vzdala. Pouze obyvatelé Týru se postavili proti makedonskému králi, když jim jako podmínku kapitulace stanovil zákaz obětovat Melkartovi. Uražen touto opovážlivostí zahájil Alexandr obléhání města, jež bylo v podstatě mocnou ostrovní pevností s úzkým pozemním přístupem spojujícím jej s pevninou. Dobývání Tyru začalo v lednu roku 332 př. n. l. a byl během něj k ostrovu z pobřeží vybudován násep. Trvalo sedm měsíců, než se makedonské a spojenecké fénické flotile podařilo zlomit udatný odpor obránců. V pouličních bojích přišlo o život několik stovek makedonských vojáků. Všichni mužští obyvatelé města – v počtu asi 30 000, byli za trest pobiti a posledních dva tisíce přeživších bylo ukřižováno na pobřeží. Ženy a děti byly uvrženy do otroctví. Alexandrovo dědictví však v Týru zanechalo nesmazatelné stopy: hráz, kterou vytvořil už navždy spojuje staré město s pevninou a Týros se stal poloostrovem.\n\nV roce 64 př.n.l. byl Týros začleněn do římské provincie a posléze se stal hlavním městem římské provincie Syria – Phoenicia.\n\nMěsto si však uchovalo velký obchodní vliv až do přelomu letopočtu.\n\nV městě začali krátce po smrti svatého Štěpána žít křesťané a svatý Pavel zde při návratu ze své třetí misijní cesty strávil týden v rozhovorech se svými žáky.\n\nTýros byl prvním z libanonských měst, která přijala křesťanství a stal se sídlem arcibiskupství, pod které spadalo 14 biskupství.\n\nArabové převzali město v roce 634 n.l. a prosperita pokračovala nadále.\n\nTýros byl dobyt roku 1124 vojsky křižáckého Jeruzalémského království za pomoci benátského loďstva a stal se jedním z nejvýznamnějších měst v křižáckém panství.V rukou křižáků zůstal Týros po dobu 167 let , dokud v roce 1291 nezískala město mamlúcká armáda al-Malika al-Ašrafa. V Týru zároveň existovaly autonomní obchodní kolonie italských měst. Město se stalo sídlem arcibiskupa, jenž byl sufragánem jeruzalémského patriarchy. Nejvýznamnějším z těchto latinských arcibiskupů byl historik Vilém z Tyru, autor spisu \"\"Dějiny událostí v zámořských zemích\"\". Po pádu Jeruzaléma roku 1187 bylo sídlo království přeneseno do Akkonu, ale korunovace nadále pokračovaly v Týru. Roku 1291 město dobyli Mamlúci, kterých v roku 1517 vystřídali Osmané. Od roku 1984 je Týr zapsán na Seznamu světového kulturního dědictví UNESCO.\n\nBIBLICKÉ odkazy na město TYROS\n\nHlavní fénický přístav; je ztotožňován s dnešním es-Surem, který leží asi 50 km na S od hory Karmel a 35 km na JJZ od Sidonu. Tyros byl starověkým městem (Iz 23:1, 7), ale není známo kdy byl jako kolonie založen Sidonci. První zmínka o Tyru je po dobytí Zaslíbené země asi roku 1467 př. n. l. a v tu dobu to bylo opevněné město. Mluví se o něm v souvislosti s hranicemi kmenového území Ašera. Od svého počátku a po celou dobu své existence zůstával Tyros zjevně mimo izraelské hranice jako nezávislý soused. (Joz 19:24, 29; 2Sa 24:7)\n\nMezi Tyrem a Izraelem existovaly přátelské vztahy, a to zvláště za vlády Davida a Šalomouna. Na stavbě Davidova královského paláce z cedrových klád, které poslal tyrský král Chiram, se podílel zručný tyrský řemeslník. (2Sa 5:11; 1Pa 14:1) Tyřané také Davidovi dodali cedrové dřevo, které bylo později použito na stavbu chrámu. (1Pa 22:1–4)\n\nPo Davidově smrti tyrský král Chiram poskytl Šalomounovi materiál a pomoc při stavbě chrámu a dalších vládních budov. (1Kr 5:1–10; 7:1–8; 2Pa 2:3–14) Na stavbě chrámu se podílel zručný řemeslník, syn Izraelitky a tyrského zpracovatele mědi. (1Kr 7:13, 14; 2Pa 2:13, 14) Za tuto pomoc Tyřané dostávali pšenici, ječmen, olej a víno. (1Kr 5:11, 12; 2Pa 2:15) Kromě toho dal Šalomoun tyrskému králi Chiramovi 20 měst, i když tyrského vládce tento dar příliš nepotěšil. (1Kr 9:10–13)\n\nČasem se Tyros stal jednou z největších námořních mocností starověkého světa a námořníci i obchodní flotila „taršišských“ lodí se proslavili svými cestami do vzdálených míst. Šalomoun a tyrský král se společně podíleli na námořních výpravách, ze kterých se přivážely cenné věci včetně zlata z Ofiru. (1Kr 9:26–28; 10:11, 22; 2Pa 9:21)\n\nV těchto stycích Tyru s Izraelem nejsou žádné náznaky, že by se Tyřané jako národ zajímali o uctívání Jehovy; jejich kontakty byly zejména obchodní. Tyřané byli původem Kananejci a po náboženské stránce prováděli určitou formu uctívání Baala a jejich hlavními bohy byli Melkart a Astarte (Aštoret). Jezábel, dcera Etbaala, krále Sidonců (včetně Tyru), se vdala za Achaba, krále severního izraelského království. Jezábel byla neblaze proslulá svým úsilím odstranit uctívání Jehovy. (1Kr 16:29, 31; 18:4, 13, 19)\n\nOdsouzen Bohem. Pod přísné Boží odsouzení se však Tyros nedostal pro osobní ničemnost Jezábel a její dcery Atalji. Tyros se velmi rozrostl na úkor jiných národů včetně Izraele. Vyráběly se v něm předměty z kovu i ze skla a purpurové barvivo, byl obchodním centrem pro cizozemské karavany a rovněž významným místem vývozu a dovozu. Vzrůst po průmyslové i obchodní stránce mu přinesl bohatství, domýšlivost a pýchu. Tyrští kupci a obchodníci se chlubili, že jsou knížaty a ctihodnými země. (Iz 23:8) Časem si Tyros vypěstoval vůči Jehovovi vzpurný postoj a se sousedními národy se spikl proti Božímu lidu. (Ža 83:2–8) Tento troufalý a otevřený odpor proti Jehovovi tedy vedl k nepříznivému rozsudku nad městem a následně vedl k jeho pádu a zničení.\n\nJehova si povšiml arogantního postoje tohoto města koncem devátého století př. n. l. Varoval tudíž Tyros, že mu stejnou měrou oplatí to, že okrádal Boží lid o zlato, stříbro a mnoho dalších žádoucích věcí, které používal na zkrášlení svých chrámů. Měla to také být odplata za to, že prodal Boží lid do otroctví. (Joel 3:4–8; Am 1:9, 10)\n\nProrok Izajáš později zaznamenal další prohlášení proti Tyru, které ukazovalo, že Tyros bude na „sedmdesát let“ zapomenut. (Iz 23:1–18) O mnoho let později prorok Jeremjáš uvedl Tyros mezi těmi národy, které byly vybrány, aby pily víno Jehovova vzteku. (Jer 25:8–17, 22, 27; 27:2–7; 47:2–4) Národy, které Jeremjáš uváděl ve svém proroctví, měly „sloužit babylónskému králi sedmdesát let“ (Jer 25:8–11), a z toho vyplývá, že Izajášovo i Jeremjášovo proroctví se vztahovalo na Nebukadnecarovo tažení proti Tyru.\n\nJehova prostřednictvím Ezekiela, Jeremjášova současníka, také oznámil, že na Tyros přijde z rukou Nebukadnecara neštěstí. (Ez 26:1–28:19) Tyros byl přirovnáván ke krásné lodi s různobarevnými plachtami a krytem paluby a s přídí vykládanou slonovinou, ale tato loď se na otevřeném moři měla potopit. (Ez 27:3–36) Tyrský ‚král‘ (zjevně rodová linie tyrských panovníků) se povýšeně chlubil: „Jsem bůh. Posadil jsem se na sedadlo boha.“ Jako neposvátný však měl být odstraněn a zničen ohněm. (Ez 28:2–19)\n\nZničení města. Během Nebukadnecarova dlouhého obléhání Tyru ‚olysaly‘ hlavy vojáků, protože je odíraly přilby, a jejich ramena byla ‚odřena dohola‘ od nošení materiálů, které byly použity na stavbu obléhacích valů. Vzhledem k tomu, že Nebukadnecar nedostal žádnou „mzdu“ za to, že posloužil jako nástroj k vykonání rozsudku nad Tyrem, Jehova mu slíbil, že mu to vyváží veškerým bohatstvím Egypta. (Ez 29:17–20) Podle židovského historika Josepha trvalo obléhání 13 let (\"Proti Apiónovi\", I, 156 [21]) a Babylóňany to stálo velmi mnoho. Světské dějiny neuvádějí přesně, jak bylo Nebukadnecarovo úsilí důkladné či účinné. Avšak ztráty na životech a majetku Tyřanů musely být veliké. (Ez 26:7–12)\n\nPo návratu Izraelitů z vyhnanství v Babylóně jim však Tyřané dodávali cedrové klády z Libanonu na stavbu druhého chrámu a v obnoveném městě začali znovu obchodovat. (Ezr 3:7; Ne 13:16)\n\nStřet Tyru s Nebukadnecarem byl sice velký, ale k úplnému zániku města nevedl. Pozdější prorocká prohlášení ukazují, že ačkoli Tyros vystaví násep a nakupí stříbro a zlato, Jehova jej úplně zničí. (Ze 9:3, 4)\n\nProroctví se splnilo téměř za 200 let potom, co je Zecharjáš dostal. V roce 332 př. n. l. vedl Alexandr Veliký svou armádu přes Malou Asii a své tažení na J na nějakou dobu přerušil, aby věnoval pozornost Tyru. Město odmítlo otevřít své brány, a tak Alexandr ve vzteku poručil vojákům, aby posbírali rozvaliny pevninské části města a naházeli je do moře, čímž vytvořili hráz k ostrovní části města a tak se splnilo Zecharjášovo proroctví. (Ez 26:4; NÁKRES, sv. 2, s. 531) Alexandr se pustil do stavby nejvyšších obléhacích věží, jaké kdy byly ve starověku použity, zatímco jeho námořní síly zadržovaly tyrské lodě v přístavu. Po sedmi měsících byly nakonec hradby o výšce 46 m prolomeny. V bitvě bylo zabito 8 000 tyrských vojáků, a navíc jako odveta bylo zabito 2 000 význačných vůdců a 30 000 obyvatel bylo prodáno do otroctví.\n\nZmiňují se o něm Řecká písma. Přestože Alexandr město úplně zničil, bylo během seleukovského období znovu postaveno a v prvním století n. l. bylo význačným přístavem Středozemního moře, kam obvykle mířily lodě. Během Ježíšovy služby v Galileji přišlo mnoho lidí z Tyru a Sidonu, aby slyšeli Ježíšovo poselství a aby byli uzdraveni ze svých nemocí. (Mr 3:8–10; Lk 6:17–19) O několik měsíců později Ježíš osobně navštívil oblast v okolí Tyru a při této příležitosti uzdravil dítě Syroféničanky, které bylo posedlé démonem. (Mt 15:21–29; Mr 7:24–31) Ježíš řekl, že kdyby v Tyru a Sidonu provedl mocné skutky, které provedl v Chorazinu a v Betsaidě, pohané v Tyru a Sidonu by byli mnohem vnímavější než tito Židé. (Mt 11:20–22; Lk 10:13, 14)\n\nTýr byl znám zvláště kvůli výrobě cenného nachového barviva, tzv. týrského nachu. Barvivo používalo mnoho kultur coby barvy královské anebo vyhrazené nobilitě, jako např. v římské říši.\n\n"}
{"id": "22905", "url": "https://cs.wikipedia.org/wiki?curid=22905", "title": "Týr", "text": "Týr\n\nTýr, též Tý, je severský bůh z rodu Ásů. V literatuře bývá označován za boha nebes, války, práva a shromáždění \"thing\", ale jeho skutečná funkce je předmětem mnoha diskusí. Toto božstvo bylo známo i ostatním germánským národům, jeho anglosaský protějšek byl nazýván Tíw, Tiu či Tíg, starohornoněmecký Ziu, gótský Týz. Je s ním spojena runa staršího futharku zvaná \"tiwaz\".\n\nŘímany byl Týr ztotožňován s Martem a známe tak nápisy věnované božstv jménem Mars Thingsus „Mars thingu“. Po vzoru latinského \"dies Martis\" „den Martův, úterý“ také vzniklo v germánských jazycích označení tohoto dne jako staroseverské \"týsdagr\" nebo anglické \"tuesday\". V jiných germánských jazycích vzniklo označení tohoto dne z výrazů \"thing\" a příbuzných, například německé \"Dienstag\" nebo nizozemské \"dingsdag\". S Týrem může souviset i bavorské označení úterý \"Ertag\", které nejspíše odkazuje na Irmina či Ermina, který bývá někdy s Týrem ztotožňován.\n\nJméno Týr vychází z pragermánského \"*tiwaz\" a z praindoevropského \"*deiwós\" „bůh, nebešťan“. S *deiwós je příbuzné slovo \"*D(i)yéus\", což je rekonstruované jméno praindoevropského boha nebes odrážející se například v řeckém Zeus, latinském Jupiter a védském Djaus. Z tohoto důvodu byl některými badateli Týr vykládán jako božstvo nebes, ale vzhledem k tomu že žádný z dochovaných zdrojů nenaznačuje specifickou nebeskou povahu jiní badatelé, například Otto Bremer a Einar Haugen, toto spojení odmítli. Podle Martina L. Westa toto božstvo neslo původně jiné jméno a to bylo později nahrazeno obecným označením \"týr\" „bůh“.\n\nVe vzácných případech bylo ve staroseverštině jméno tohoto boha používáno jako obecné označení pro boha, plurál \"tívar\" tak znamená „bohové“ a v singuláru, tedy jako \"týr\", bylo ve složeninách užíváno v kenninzích pro Ódina, jako například Hangatýr „bůh oběšenců“, a Thóra, nebo i jiných kenninzích: \"bödvar Týr\" „Týr bitvy“ znamená válečníka. Týrovo jméno tím však mezi severskými jmény bohů není nijak výjimečné a nemusí tedy nutně znamenat obecně „bůh“.\n\nProzaická Edda z počátku 13. století o něm uvádí toto:\n\nNa to jak Týr ztratil ruku je vyprávěno ještě na jednom místě \"Gylfiho oblouznění\". Taktéž je zmiňován Týrův protivník při Ragnaröku: pes Garm, který upoután jeskyni Gnipahelli střeží vstup do Helheimu. Ve \"Výčtu meter\" je uváděn pro tohoto boha kenning „Ódinův syn“.\n\nV Poetické Eddě je zmiňována Týova ztráta ruky v písni \"Lokiho pře\" a v \"Písni o Hymim\" Týr doprovází Thóra na výpravě za obrovským kotlem, který je vlastnictvím jotuna Hymiho, Týrova otce. V této písni se objevuje i nejasná zmínka o matce či pramáti tohoto boha:\n\nJaan Puhvel považuje v důsledku etymologie Týra za božstvo nebes a dokonce uvažuje že jeho jména není odvozeno \"*deiwós\", ale přímo od \"*D(i)yéus\". Podle jeho názoru byl zatlačen Ódinem, kterého srovnává s védským Rudrou, a později s ním počal splývat. Týra srovnává s římský bohem přísah Diem Fidiem a hrdiny kteří přišli o svou ruku – římským Scaevolem a irským Núadou. Zároveň přirovnává Týra a Ódina k védské dvojici Mitra-Varuna.\n"}
{"id": "22908", "url": "https://cs.wikipedia.org/wiki?curid=22908", "title": "573 př. n. l.", "text": "573 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 579 578 577 575 574 – 573 př. n. l. – 572 571 570 569 568 \n\n\nMédská říše:\n\nPersis:\n\nEgypt:\n\nNovobabylonská říše:\n"}
{"id": "22913", "url": "https://cs.wikipedia.org/wiki?curid=22913", "title": "Súr", "text": "Súr\n\nSúr má více významů:\n\n\n\n"}
{"id": "22924", "url": "https://cs.wikipedia.org/wiki?curid=22924", "title": "Maltóza", "text": "Maltóza\n\nMaltóza neboli sladový cukr (dříve a v odborné literatuře \"maltosa\") je disacharid, který je tvořen dvěma molekulami D-glukózy spojenými α-(1→4) vazbou. Jedná se o krystalickou látku rozpustnou ve vodě. Uvolňuje se ze škrobu při klíčení ječmene. Je také produktem rozkládání škrobu amylázou (α-amyláza ptyalin) při trávení potravy v ústech některých savců včetně člověka. Podobný rozklad škrobu či glykogenu probíhá v tenkém střevě činností amyláz obsažených v pankreatické šťávě (produkt slinivky břišní). Slouží k výrobě piva. \n\nMaltózu na dvě molekuly glukózy štěpí enzym maltáza.\n"}
{"id": "22926", "url": "https://cs.wikipedia.org/wiki?curid=22926", "title": "Transhumanismus", "text": "Transhumanismus\n\nTranshumanismus (někdy zkracováno pouze na >H nebo H+) je mezinárodní intelektuální a kulturní hnutí, které podporuje použití nových vědeckých objevů a technologií k vylepšení lidských mentálních i fyzických schopností a na druhé straně také zlepšení co se týče nežádoucích a nepotřebných aspektů lidské schránky, jako jsou hloupost, utrpení, nemoci, stárnutí a nedobrovolná smrt. Pro tyto účely transhumanističtí myslitelé kriticky studují možnosti a důsledky vývoje a užití technik lidského vylepšování a dalších příchozích technologií. Možná nebezpečí, stejně jako výhody, mocných technologií, které by mohly rapidně změnit podmínky lidského života, jsou stejně tak věcí zájmu transhumanistů.\n\nAčkoliv se první užití termínu „transhumanismus“ datuje už roku 1957, současný význam je až produktem let osmdesátých, kdy se začala v USA organizovat skupina vědců, umělců a futuristů, což se později vyvinulo v hnutí transhumanistů. Myslitelé tohoto hnutí tvrdí, že lidé se jednou přemění do bytostí s mnohem lepšími schopnostmi a stanou se tak postlidmi (jako „po lidech“).\nTranshumanismus se proto někdy označuje jako „posthumanismus“ nebo jako forma transformačního aktivismu ovlivněného posthumanistickými ideály.\n\nTranshumanistická předpověď budoucí, dalece pozměněné lidskosti přitahuje mnoho příznivců, ale i odpůrců, kteří se na dané téma dívají z různých úhlů. Transhumanismus je popisován jedním ze známých odpůrců jako „nejnebezpečnější ideologie na světě“ (podle stejnojmenné sekce časopisu Foreign Policy), zatímco příznivec odporuje tvrzením, že transhumanismus je hnutí, které představuje nejodvážnější, nejpředstavivější a nejidealističtější cíle lidskosti\".\n\nNěkteří autoři se domnívají, že lidstvo už bude Transhuman, protože pokrok v medicíně v posledních stoletích výrazně změnil náš druh. Nicméně, to by nemělo být vědomým způsobem, a proto Transhumanist.\n\nNa konci roku 2008 začal vycházet online časopis \"H+ Magazine\" s transhumanistickou tematikou.\n\nPodle filosofů, kteří studovali historii transhumanistického myšlení a psali o ní, se nacházely transcendentální impulsy již ve snaze o nesmrtelnost v eposu o Gilgamešovi stejně tak ve snahách o nalezení Fontány mládí, Elixíru života a dalších snahách zabránit stárnutí a smrti. Transhumanistická filosofie je však zakořeněná v renezančním racionálním humanismu a osvícenství. Například Giovanni Pico della Mirandola volal na lidi, ať „si vytesají vlastní sochu“; Marquis de Condorcet spekuloval o využití lékařství k prodloužení lidského života a Benjamin Franklin snil o hibernaci. Po Darwinovi „se stalo mnohem pravděpodobnější vidění současné verze lidskosti ne jako konce evoluce, ale spíše jako jejího počátku.“ Ačkoli vliv Friedricha Nietzsche je například považován za minoritní, i přes jeho vyvyšování „nadčlověka“, kvůli upřednostňování seberealizace před technologickou transformací.\n\nRuský filosof 19. století Nikolaj Fjodorovič Fjodorov obhajoval radikální prodloužení života, fyzickou nesmrtelnost a dokonce vzkříšení pomocí vědeckých metod.\n\nVe 20. století se stala přímým předchůdcem transhumanistických konceptů esej genetika J. B. S. Haldana z roku 1923 \"Daedalus: Science and the Future\", která předpovídala pozitivní přínos aplikace genetiky a dalších pokročilých věd na biologii člověka, a že každý pokrok v této oblasti bude nejprve některými odsuzován jako rouhání a perverze či označován za „obscénní a nepřirozený“. J. D. Bernal spekuloval o kolonizaci vesmíru, bionických implantátech a zlepšení vnímání, které se následně staly běžnými transhumanistickými tématy. Biolog Julian Huxley, bratr spisovatele Aldouse Huxleyho (Haldanův přítel z dětství), byl podle všeho prvním člověkem, který použil termín „transhumanismus“. V roce 1957 definoval transhumanismus jako „člověk zůstává člověkem, ale přesahuje sama sebe pomocí realizace nových možností své lidské povahy“.\n\nInformatik Marvin Minsky psal o vztazích mezi člověkem a umělou inteligencí začínajících v 60. letech 20. století.\nPrvní samozvaní transhumanisté se formálně sešli na začátku 80. let na University of California v Los Angeles, která se později stala jejich centrem. Zde FM-2030 vyučoval svou třetí cestu futuristické ideologie. Na EZTV, často používané transhumanisty a futuristy, uvedla Natasha Vita-More v roce 1980 svůj experimentální film \"Breaking Away\", jehož hlavním tématem byli lidé zbavující se svých biologických limitů a omezení zemské gravitace při cestě do vesmíru.\n\nRoku 1986 publikoval Eric Drexler knihu \"Stroje tvoření: Nastupující éra nanotechnologie,\" která se zabývala vyhlídkami nanotechnologie a molekulárních továren, a založil Foresight Institute. Dalším významným centrem futuristů se staly prostory Alcor Life Extension Foundation, první neziskové organizace zkoumající, obhajující a praktikující kryoniku. V roce 1988 vyšlo díky Maxovi Moreovi a Tomovi Morrowovi první číslo časopisu \"Extropy Magazine\". Roku 1990 filosof More vytvořil svou vlastní konkretizovanou nauku o transhumanismu ve formě manifestu \"Principles of Extropy\" a položil tak základy moderního transhumanismu pomocí nové definice:\n\nRoku 1992 More a Morrow založili Extropy Institute, katalyzátor propojování futuristů a brainstorming nových memeplexů pomocí řady konferencí a poskytování mailing listu, který mnohé lidi poprvé vystavil transhumanistickým názorům právě během příchodu kyberkultury a kyber-psychedelické kultury. V roce 1998 filosofové Nick Bostrom a David Pearce založili Světovou asociaci transhumanistů (WTA), mezinárodní nevládní organizaci, usilující o uznání transhumanismu jako legitimního vědeckého výzkumu a veřejné politiky. Roku 1999 WTA sepsala a přijala \"Transhumanistickou deklaraci\". WTA také připravila \"Často kladené otázky o transhumanismu\", kde uvedla dvě formální definice transhumanismu:\n\nMnožství dalších podobných definic shromáždil vědec a známý transhumanista Anders Sandberg.\n\nNa rozdíl od jiných transhumanistických organizací představitelé WTA uvažovali i o možnosti podemletí svých futuristických vizí společenskými silami, které musí být tudíž také osloveny. Zvláštní důraz je kladen na rovnocenný přístup k vylepšení lidských možností napříč společenskými třídami i hranicemi států.\nRoku 2006 proběhla politická rozepře uvnitř transhumanistického hnutí mezi libertariánskou pravicí a liberální levicí, což vedlo ke změně na více středo-levicové vedení WTA pod dřívějším výkonným ředitelem Jamesem Hughesem. V roce 2006 rada Extropy Institute ukončila činnost organizace s tím, že její cíl byl splněn. Díky tomu získala Světová organizace transhumanistů vůdčí postavení mezi jinými organizacemi. Roku 2008 se WTA jako součást marketingových snah přejmenovala na „Humanity Plus“, nový název má působit více lidštěji. Humanity Plus začala vydávat H+ \"Magazine\", periodikum redigované R. U. Siriusem, šířící transhumanistické myšlenky a novinky.\n\nJe věcí debaty, zda je transhumanismus odnoží posthumanismu, či jak by měl být posthumanismus koncipován ve vztahu k transhumanismu. Dle kritiků z řad konzervativců, křesťanů\na progresivistů\nse jedná o aktivistickou podobu posthumanismu. Stejného názoru jsou však i někteří zastánci transhumanismu, kteří jej charakterizují například jako podmnožinu „filosofického posthumanismu“. Společným rysem transhumanismu a filosofického posthumanismu je vize budoucí inteligentní rasy, ve kterou se lidstvo vyvine, a nahradí a překoná tak současný rozměr lidství. Transhumanismus zdůrazňuje především evoluční perspektivu a připouští i vytvoření vysoce inteligentních zvířecích druhů díky vylepšení jejich kognitivních schopností, ale tíhne především k „budoucnosti po člověku“ jako konečnému cíli lidmi vedené evoluce.\n\nNicméně transhumanismus ovlivnily i snahy o vytvoření inteligentních umělých bytostí navrhovaných například robotikem Hansem Moravcem. Moravcovy myšlenky a transhumanismus byly také označovány za „blahosklonné“ či „apokalyptické“ varianty posthumanismu a opak kritického posthumanismu na poli humanitních věd a umění. Zatímco takový „kritický posthumanismus“ by nabízel zdroje přehodnocení vztahu lidí a stále sofistikovanějších strojů, transhumanismus a jemu podobné druhy posthumanismu na druhé straně neopouštějí starý koncept „samostatných svobodných objektů“, ale rozšiřují jeho rysy do světa postčlověka. Transhumanistický pohled sama na sebe jako na pokračovatele humanismu a osvíceneckého myšlení tomu odpovídá.\n\nNěkteří sekulární humanisté chápou transhumanismus jako odnož humanistického volnomyšlenkářského hnutí a argumentují tím, že se liší od humanistického proudu pouze tím, že se při řešení lidských problémů a smrtelnosti spoléhají na technologie. Na druhou stranu progresivisté jsou toho názoru, že posthumanismus (ať už jeho filosofická či aktivistická forma) se snaží oprostit zájmů o společenskou spravedlnost, reformy lidských institucí a osvícenecká předsevzetí a místo toho se blíží narcistické tužbě po překročení omezení lidského těla v honbě za úžasnějším bytím. Dle tohoto pohledu transhumanismus naopak opouští cíle humanismu, osvícenství a progresivní politiky.\n\nTeoretici a obhájci transhumanismu chtějí použít rozum, vědu a technologie k snížení chudoby, odstranění chorob, handicapů i podvýživy na celém světě. Transhumanismus se však vyznačuje svým zaměřením na aplikaci technologií k vylepšení lidského těla na úrovni jednotlivců. Mnoho příznivců vidí velký potenciál v budoucích technologiích a inovativních společenských systémech pro zlepšení kvality všeho života. Zároveň hledají způsob naplnění materiálních podmínek lidského života a právní i politické rovnoprávnosti odstraněním vývojových vad, které vznikají ve fázi plodu.\n\nFilosofové transhumanismu argumentují nejen existencí perfekcionistické etické povinnosti lidstva toužit po pokroku a zlepšení lidského bytí, ale také že pro lidství je možné a přínosné vstoupit do stavu transčlověka, kdy by lidé kontrolovali svoji vlastní evoluci. V takové fázi by byla přírodní evoluce nahrazena úmyslnou změnou.\n\nNěkteří teoretici, jako například Raymond Kurzweil, si myslí, že tempo technologických vylepšení se zrychluje a že v příštích 50 letech mohou nastat nejen velmi radikální technologické pokroky, ale dokonce technologická singularita, které by mohly způsobit velmi fundamentální změny pro lidské bytosti. Transhumanisté, kteří předpovídají masivní technologické změny, si obecně myslí, že jsou potřebné, ačkoli někteří z nich se také obávají možných rizik spojených s extrémně rychlým pokrokem a snaží se navrhnout, jak zaručit, aby byly vznikající technologie použity rozumně. Například Bostrom napsal rozsáhlý rozbor týkající se existenciálních rizik lidské prosperity v budoucnosti, včetně nebezpečí, která by mohla vzniknout kvůli novým technologiím.\n\nTranshumanisté se zabývají otázkou pochopení a zhodnocení možností překračování biologických omezení s pomocí mnoha oborů lidského poznání. Spoléhají přitom na futurologii a širokou řadu etických oborů, jako např. bioetiku, infoetiku, nanoetiku, neuroetiku, roboetiku a technoetiku. Většinou zastávají hledisko filosofického utilitarismu, společenského progresivismu a politického i ekonomického liberalismu. Na rozdíl od mnoha filosofů, sociálních kritiků a aktivistů, kteří považují za morální zachování přírodních systémů, transhumanisté považují již samotný koncept „přírodnosti“ za přinejlepším problematický a v nejhorším případě za překážku pokroku. Ruku v ruce s tímto názorem označují obhájci transhumanismu své kritiky, jak na straně politické pravice, tak i levice, jako biokonzervativce či bioluddity. Druhý zmíněný termín je odvozen od proti-industrializačního hnutí z Velké Británie 19. století, které protestovalo proti nahrazení lidské práce stroji.\n\n\n"}
{"id": "22927", "url": "https://cs.wikipedia.org/wiki?curid=22927", "title": "A zrodí se Nadace", "text": "A zrodí se Nadace\n\nA zrodí se Nadace (česky 1995), v anglickém originálu Forward the Foundation (1993), je vědecko-fantastický román, jehož autorem je Isaac Asimov. Jedná se o poslední sci-fi, které napsal před svou smrtí. Román byl vydán až po jeho smrti.\n\nKniha byla napsána jako poslední část Série o Nadaci (Foundation series), chronologicky je druhá v pořadí (navazuje na knihu \"Předehra k Nadaci\"). Spojuje v sobě postavy série Nadace (Hari Seldon) a série o robotech (R. Daneel Olivaw). Kniha popisuje začátky pádu galaktického impéria za vlády císaře Cleona I. Nejde o jednolitý román, ale je rozdělena do několika příběhů, které na sebe volně navazují. Příběhy se odehrávají deset let po sobě a mapují život Hariho Seldona až do jeho smrti.\n\nZ díla je patrno, že Isaac Asimov byl již velice nemocný, když tuto knihu psal (zemřel nedlouho po jejím dokončení). Zajímavostí je, že předlohou pro Seldonovu vnučku Wandu Seldon byla Asimovovi jeho dcera z prvního manželství Robyn Joan, která nyní žije v New Yorku.\n\nČesky vydalo knihu nakladatelství AND Classic v roce 1995.\n\nZatímco se mocná Galaktická říše hroutí, Hari Seldon neúnavně pracuje se svým týmem na dokončení psychohistorie, vědy, která má zkrátit dobu chaosu a zajistit opětovný rozkvět lidského vědění. Avšak v očích některých lidí se psychohistorie jeví jako ideální prostředek k udržení moci...\n\n\nHari Seldon se po událostech, které se udály v knize \"Předehra k Nadaci\", uchyluje na dvůr galaktického císaře Cleona I. Po odstoupení Eta Demerzela (R. Daneel Olivaw) se stává prvním ministrem císaře. Jeho rychlý vzestup ale nemohou přenést přes srdce někteří členové dvoru, a tak je na Seldona spáchán neúspěšný atentát. Od jisté smrti ho zachrání jeho žena Dors Venabili. Následuje série poprav, jaké císařský dvůr už dlouho nezažil. Dvorská šlechta však není jediná, kdo usiluje o život Seldona. Vládce Wye, jedné z nejsilnějších částí planety Trantoru, se pokusí Seldona zabít. Omámí drogami Seldonova syna Raycha a pošle ho Seldona zabít. Celé spiknutí odhalí tajná služba a atentátu je zabráněno. Při potyčce zemře již zmíněný vládce Wye.\n\nV témže okamžiku se však v paláci udá mnohem důležitější věc – zahradník Mandell Gruber, který je nespokojený se svým povýšením, zavraždí císaře Cleona I. Celý incident má pro Seldona a celou Galaktickou říši nedozírné důsledky. Zahradník je sice popraven, Seldon ale ztrácí svou funkci ministra a císařství je nahrazeno vojenskou juntou, které vládnou armádní generálové. Následuje razantní omezení financí psychohistorického projektu. Většina lidí z projektu odchází a junta chce projekt dostat pod svou kontrolu, získá proto uvnitř projektu několik spiklenců proti Seldonovi. Ti mají ale nezdolnou překážku v Seldonově ženě (robotovi) Dors Venabili. Vyvinou tedy zbraň, která zničí pozitronový mozek robota. Dors sice na spiknutí přijde a zabije spiklence, ale její mozek je již velmi poškozen, a tak Dors umírá Seldonovi v náručí.\n\nJunta je smetena vlnou demonstrací a je nahrazena těžkopádnou demokracií. Léta rozhazování penězi se začínají projevovat a Galaktická říše začíná upadat. Seldon se rozhodne založit dvě Nadace. Jedna má být složena výhradně z vědců a druhá z lidí, kteří jsou obdařeni zvláštními psychickými schopnostmi, jako je jeho vnučka Wanda Seldon. První Nadace je vykázána z Trantoru na okraj galaxie – na planetu Terminus. Druhá Nadace se potají skryje v útrobách trantorské univerzitní knihovny. Vývoj těchto Nadací popisuje Asimov v dalších částech Série o Nadaci. Celý psychohistorický plán je úspěšně zakončen, ale život Hariho Seldona končí nešťastně. Po zavraždění manželky přichází i o syna Raycha, který padne při obraně univerzity na vzbouřené planetě Santanni. Raychova manželka a mladší dcera zmizí v chaosu při opouštění planety. Jediný, kdo mu zůstává, je Wanda, které mu pomůže vybudovat Druhou Nadaci. Konec příběhu se prolíná se začátkem knihy Nadace (vypovězením Nadace a encyklopedistů z Trantoru na Terminus) a končí osamělou smrtí Hariho Seldona.\n\n\n\n"}
{"id": "22933", "url": "https://cs.wikipedia.org/wiki?curid=22933", "title": "Black Market Music", "text": "Black Market Music\n\nBlack Market Music je v pořadí třetí studiové album britské kapely Placebo, byla vydána roku 2001.\n\nÚvodní píseň \"Taste in Men\" je spíše kytarový pop, ve \"Spite & Malice\" skladbu ozvláštňuje rap Justina Warfielda. V křehké \"Passive Aggresive\" vynikne zvláštní atmosféra a naléhavost Molkova vokálu. K volnější části CD patří ta druhá část, např. \"Peeping Tom\", ale druhý singl \"Slave to the Wage\" s antikonzumně laděným textem stejně jako přiostřená \"Haemoglobin\" jsou hybnější. Poslední skrytá skladba se nijak neodlišuje od zbytku desky, ani nejde o cizí skladbu.\n"}
{"id": "22934", "url": "https://cs.wikipedia.org/wiki?curid=22934", "title": "Cognomen", "text": "Cognomen\n\nCognomen (latinsky dosl. spolujméno, pl. \"cognomina\") tvořilo třetí část římského jména (viz nomen). Původně \"cognomina\" charakterizovala svého nositele podle určitého typického znaku (srov. \"cicero\" hrášek), později se však dědila v rámci rodu (\"gens\"); \"cognomen\" obvykle přejímal nejstarší syn. Protože \"cognomen\" sloužilo především pro rozlišení jednotlivých osob, můžeme jej považovat za jakéhosi předchůdce našeho příjmení, které se ovšem v Evropě objevuje až během 18. století.\n\nPropuštění otroci přibírali jako \"cognomen\" své dosavadní jméno, praenomen a nomen gentile však dostávali od svého pána.\n\nOd \"cognomen\" se rozlišuje agnomen, tedy jméno přídavné, které označovalo svého nositele na základě jeho (vojenských) úspěchů (např. Africanus, Germanicus).\n\nTento seznam obsahuje známá římská \"cognomina\".\n\nAbercius – Abito – Acacius – Acaunus – Achaicus – Acilianus – Adauctus – Adepphius – Adjutor – Adranos – Adventus – Aeacus – Aebutus – Aemilianus – Afer – Agaptus – Agatopus – Agelastus – Agorix – Agricola – Agrippa – Agustalis – Ahala – Ahenobarbus – Albanus – Albinius – Albinus – Alethius – Allectus – Aloysius – Aluredes – Alypius – Amandus – Amantius – Ambrosius – Amor – Amphion – Anatolius – Ancus – Andronicus – Angelus – Antius – Anullinus – Apelles – Apellinus – Aper – Apollonarius – Aquila – Aquilius – Aquillius – Aratus – Arcadius – Arcavius – Archarius – Arius – Armiger – Arminus – Arpagius – Arrianus – Arruntius – Aruns – Arvina – Asellio – Asina – Asprenas – Asprenus – Assanius – Audaios – Audens – Augendus – Augurnus – Augurius – Augustalis – Augustanus – Augustus – Auila – Aurelianus – Ausonius – Auspex – Auxentius – Auxientius – Auxilius – Avienus – Avitus\nBalbillus – Balbus – Balduinus – Bambalio – Bamballio – Banquerius – Barbatus – Baro – Bassus – Bato – Belenus – Belisarius – Bellator – Belletor – Bellicus – Bellus – Bestia – Betto – Bibaculus – Bibulus – Bitucus – Blandus – Bodenius – Bolanus – Bonifatius – Bonosus – Bonus – Bradua – Brocchus – Bromidus – Bruccius – Brucetus – Bruscius – Brutus – Bubo – Buccio – Bulla – Burcanius – Burrus – Buteo\n\nCaecilianus – Caecina – Caecus – Caelistis – Caelestius – Caelianus – Caelinus – Caepio – Caerellius – Caesar – Calacicus – Calatinus – Caldus – Calenus – Calerus – Caletus – Caligula – Callisunus – Calogerus – Calpornius – Calpurnianus – Calpurnis – Calvinus – Calvus – Camerius – Camillus – Campanus – Candidianus – Candidus – Candidius – Canio – Canisius – Cantaber – Capito – Capiton – Caprarius – Caracturus – Carantus – Carbo – Carinus – Carisius – Carius – Carnifex – Carus – Casca – Cassianus – Castinus – Castorius – Castus – Catianus – Catilina – Cato – Catonius – Catullus – Catulus – Catus – Cecilianus – Celatus – Celsus – Cenaeus – Cencius – Censorinus – Censorius – Centumalus – Cerialis – Cerinthus – Cerularius – Cervianus – Cervidus – Cethegus – Chlorus – Christianus – Cicero – Cico – Cimber – Cinna – Cinnianus – Cita – Cittinus – Civilis -Clarus – Classicianus – Claudianus – Clemens – Clement – Clodian -Clodianus – Cogitatus – Colias – Collatinus – Columbanus – Columella – Comes – Comitianus – Comitinus – Commidius – Commidus -Commius – Commodus – Concessus – Congrio – Constans – Constantius -Corbulo – Cordus – Cornix – Cornutus – Corvinus – Corvus – Cosmas – Cotentinus – Cotta – Crassus – Cremutius – Crescentius – Cresces – Crispian – Crispin – Crispus – Crito – Crotilo – Cucuphas – Culleolus – Cumanus – Cunobarrus – Cupitas – Curio – Cyprianus – Cyprias – Cyricus\n\nDacien – Dagwalus – Dalmatius – Dama – Damasippus – Damasus – Damian – Dannicus – Dardanius – Dardanus – Decentius – Decianus – Decmitius – Decmus – Dexion – Dexippus – Didicus – Dignus – Dio – Diocletianus – Diocourides – Disertus – Docilinus – Docilus – Dolabella – Dominicus – Domitianus – Donatianus – Donatus – Donicus – Dorotheus – Drusillus – Drusus (ve spojení s gens Claudia) – Dubitatius – Dulcitius – Durio – Durus – Duvianus\nEborius – Eburnus – Ecdicius – Eclectus – Egbuttius – Egnatius – Elerius – Eliphas – Elpidius – Elvorix – Emeritus – Encratis – Ennecus – Ennius – Ennodius – Eonus – Epidianus – Epimachus – Epolonius – Erasinus – Esdras – Eudomius – Eudoxius – Eugenius – Eugenus – Eulogius – Eumenius – Eunapius – Euphemius – Eustacius – Eutherius – Evodius – Excingus – Exsupereus – Exuperantius – Exupertus\nFabianus – Fabillus – Facilis – Fadus – Fagus – Falco – Falconius – Falx – Famia – Familiaris – Fastidius – Faustillus – Faustinianus – Faustinius – Faustus – Faventinus – Felicissimus – Felissimus – Felix – Ferentinus – Ferreolius – Festus – Fidelis – Figulus – Fimbria – Fimus – Firminus – Firmus – Flaccus – Flavian -Flavianus – Flavillus – Flavinus – Florens – Florentius – Florianus – Florus – Forianus – Fortunatus -Fraucus – Fredisius – Frigidian – Frontalis – Frontinus – Fronto – Fructosis – Frugi – Frugius – Frumentius – Fullofaudes – Fulvianus – Furius – Fuscinus – Fuscus\nGaianus – Gaius – Gala – Galarius – Galenus – Galerus – Gallio – Gallus – Galvisius – Garilianus – Gaurus – Gavros – Gavrus – Gelasius – Gellius – Gemellus – Geminianus – Generidus – Genesius – Genialis -Gennadius – Gerardus – Germanus – Germanicus – Gessius – Geta – Getha – Glabrio – Glaucia – Globulus – Gluvias – Glycia – Gordian Gordianus – Gordio – Gorgonius – Gracchus – Gracilis – Gratian – Gratidianus – Grattus – Gregorius – Grumio – Gualterus – Gryllus\n\nHabitus – Hadrianus – Hardalio – Haterius – Helvius – Herculius – Herenus – Herma – Hermina – Hesychius – Hiberus – Hilario – Hilaris – Hilarius – Hirpinius – Hirrus – Homullus – Honoratus – Horatius – Hortensis – Hortensius – Hortensus – Hosidius – Humilus – Hybrida\n\nIacomus – Igennus – Ignatius – Indaletius – Indus – Ingenuus – Ingenvinus – Iocundus – Iovinus – Irenaeus – Isatis – Isauricus – Italicus – Ivmarus – Ianuarius – Iavolenus – Iovinianus – Iovinus – Iovius – Iuba – Iulian – Iulianus – Iuncinus – Iuncus – Iunianus – Iustianus – Iustinianus -Iustinus – Iustus – Iuvenlis\n\nKaeso (nebo Caeso, gens Fabia)\n\nLactantius – Laeca – Laenas – Laetinianus – Laevinus – Larcius – Lartius – Lateranus – Latinius – Laurentius – Leddicus – Lentullus – Lentulus – Leon – Leontius – Lepidus – Lepontus – Leptis – Libanius – Liberalis – Libo – Licinianus – Licinius – Ligur – Ligustinus – Limetanus – Linus – Litorius – Littera – Litumaris – Livianus – Livigenus – Longinus – Lovernianus – Lovernius – Lucan – Lucanus – Lucianus – Lucilianus Lucretius – Luctacus – Lucullus – Lunaris – Luonercus – Lupercus – Lupicinus – Lupinus – Lupis – Lurco – Lurio – Lutherius – Lutorius\n\nMaccalus -Macrinus – Macro – Macrobius – Mactator – Maecenus – Maecius – Magnentius – Magnus – Magunnus – Maius – Major – Malchus – Mallus – Maltinus – Mancinus – Manlius – Mansuetus – Marcallas – Marcellinus – Marcellus – Marcialis – Marcipor – Margarita – Marinianus – Marinus – Maritialis – Maritimus – Marius (jméno) – Maro – Marsallas – Marsicus – Marsus – Marsyas – Martial – Martialis – Martianus – Martinus – Martius – Martyrius – Marullinus – Marullus – Maternus – Matho – Mauricius – Maursus – Maximian – Maximianus – Maximinius – Maximinus – Maximus – Medullinus – Megellus – Melissus – Melitus – Mellitus – Melus – Meminius – Memmius – Memor – Mercator – Mercurialis – Mercurinus – Merula – Messala – Messor – Metellus – Metilius – Metunus – Micianus – Mico – Micon -Milonius – Minervalis – Minianus – Minicianus – Moderatus – Molacus – Momus – Montanus – Montaus – Mordanticus – Mucianus – Muco – Muncius – Murena – Mus – Musa -Musicus – Mutilus – Mutius\n\nNabor – Naevius – Narcissus – Narses – Nasica – Naso – Natalinus -Natalis – Naucratius – Nazarius – Nectaridus – Nelius – Nemesianus – Nemnogenus – Neneus – Nennius – Nepos – Nero – Nertomarus – Nerva – Nicasius – Nicetius – Nigellus – Niger – Nigidius – Nigrinus – Niraemius – Nolus – Nonius – Noster – Novation – Novellius – Numerianus – Numonis\n\nOceanus – Octavian – Octavianus – Octobrianus – Olennius – Olympicus – Opilio – Opimius – Opis – Optatus – Orientalis – Orientius – Orissus – Orosius – Osterianus – Otho – Ovinus\n\nPacatianus – Pachomius – Pacuvianus – Paenula – Paetinus – Paetus – Palicamus – Pamphilius -Panaetius – Pansa – Pantensus – Pantera – Panthera – Papinian – Papus – Paratus – Parnesius – Pascentius – Pastor – Paterculus – Paternus – Patiens – Patricius – Paulinus – Paullus – Pavo – Pelagius – Pennus – Peregrinus – Perennis – Perpenna – Perperna – Pertacus – Pertinax – Petasius – Petreius – Petronax – Petrus – Philippus – Photius – Pictor – Pilatus – Pilus – Pinarius – Piso – Pius – Placidus – Planta – Plautis – Plautius – Plautus – Pleminius – Pollienus – Pollio – Polus – Polybius – Pompolussa – Pomponius – Poplicola – Porcus – Porphyrius – Postumianus – Postumus – Potitus – Praetextus – Prilidianus – Primanus – Primulus – Primus – Prisca – Priscian – Priscillian – Priscillianus – Priscus – Probus – Processus – Proceus – Proculus – Procyon – Profuterius – Propertius – Protacius – Protus – Proxsimus – Publianus – Publicola – Publicus – Pudens – Pudentius -Pulcher – Pulcherius – Pullus – Pusinnus – Pustula\n\nQuartinus – Quarto – Quatruus – Quentin – Quietus – Quintilianus – Quintilius -Quintillius – Quintillus – Quiriac – Quiricus – Quirinalis\n\nRamio – Ramirus – Ravilla – Reburrus – Receptus – Rectus – Regillus – Reginus – Regulus – Remigius – Remus – Renatus – Respectus – Restitutus – Rex – Ripanus – Rogatus – Rogelius – Romanus – Romulianus – Romulus – Roscius – Rufinianus – Rufinus – Rufrius – Rufus – Rullus – Ruricius – Ruso – Rusticus – Rutilianus\n\nSabellius – Sabinianus – Sabinus – Sacerdos – Saenus – Salinator – Salonianus – Saloninus – Salonius -Salvian – Salvianus – Salvius – Sanctus – Sandilianus – Sanga – Sarimarcus – Sarrius – Saturninus – Saunio – Scaevola – Scapula – Scaro – Scato – Scaurus – Schlerus – Scipio – Scribonianus – Scrofa – Sebastianus – Secundas – Segestes – Sejanus – Sellic – Seneca – Senecianus – Senecio – Senilis – Senna – Senopianus – Sentius – Septimianus – Sergius – Seronatus – Serranus – Sertorius – Servanus – Servatius – Servilius – Seuso – Severlinus – Severus – Sevso – Siculus – Sidonius – Sigilis – Silanus – Silius – Silo – Silus – Silvanus – Similis – Simo – Simplex – Simplicianus – Siricus – Sisenna – Sisinnius – Sita – Sollemnis – Sorex – Sorio – Sosius – Sotericus – Soulinus – Sparticus – Spendius – Speratus – Statius – Stichus – Strabo – Sudrenus – Suilius – Sulinus – Sulla – Sulpicius – Super – Superbus – Superstes – Sura – Surinus – Surius – Surus – Sylla – Sylvian – Sylvius – Symmachus – Symphorian – Sympronian – Synistor – Synnodus\n\nTacitus – Taenaris – Tancinus – Tanicus – Tarquinius – Tarsicius – Tasius – Tatian – Taurinus – Telesinus – Terenteianus – Tertius – Tertullian – Tertullianus – Tertulus – Tetricus – Tetullianus – Thrasea – Tiberillus – Tiberinus – Tibullus – Tiburs – Tiburtius – Ticinius -Titianus – Titillus – Torquatus – Toutius – Traianus – Trailus – Tranio – Tranquillus – Trebellius – Trebius – Trebonianus – Tremerus – Tremorinus – Trenico – Trenus – Triarius – Trifer – Triferus – Trimalchio – Trogus – Trupo – Tuccianus – Tuditanus – Tullas – Turibius – Turpilianus – Turpilinus – Turpilias – Tuticanus – Tutor – Typhoeus – Tyranus\n\nUlfila – Ulixes – Ulpianus – Umbonius – Urbicus – Ursacius – Ursinus – Ursus – Uticensis – Vala -Valens – Valentinian – Valentinus – Valerian – Valerianus – Valgus (Gens Quintia) – Varialus – Varro – Varus – Vatia – Vedrix – Vegetius – Velius – Velus – Venantius – Venator – Ventor – Venustinius – Vepgenus – Veranius – Verecundus – Verinus – Verres – Verrucosis – Verullus – Verulus – Verus – Vespasianus – Vespillo – Vestinus – Vestorius – Vetranio – Vettonianus – Veturius – Viator – Vibennis – Vibius – Vibullius – Victor – Victorinus – Victricius – Vincentius – Vindex – Vinicianus – Virginius – Viridio – Virilis – Virnius – Vitalinus – Vitalion – Vitalis – Vitoricus – Vitulus – Vitus – Vocula – Volturcius – Volusenus – Volusianus – Vonones – Vopiscus – Voteporix – Vulso\n\nZeno – Zoilus – Zosimus\n\n\n"}
{"id": "22935", "url": "https://cs.wikipedia.org/wiki?curid=22935", "title": "Ventil", "text": "Ventil\n\nVentil je mechanické zařízení regulující průtok tekutin (plynů, kapalin, zkapalněných tuhých látek, kalů atd.) v potrubí. Pojem v české strojařské terminologii zahrnuje také kohouty, šoupátka a klapky. Zatímco sedlový ventil reguluje průtok uzavíráním kruhového sedla kuželkou, která se pohybuje šroubem kolmo k ose potrubí, kohout má otočný provrtaný prvek, kolmý k ose potrubí, který se otáčí o 90°. Šoupátko se podobá ventilu, pracovní prvek je plochá destička s otvorem, která se posouvá kolmo k potrubí. Klapka je plochá, nejčastěji kruhová deska, která se otáčí kolem osy kolmé k potrubí.\n\nVentily mohou mít ruční, pneumatický, hydraulický nebo elektromechanický pohon a používají se k nejrůznějším účelům. Nejznámější ventily jsou běžné „kohoutky“ vodovodu, kde se k otevření nebo uzavření musí rukojetí několikrát otočit. Nejběžnější kohouty uzavírají přívod plynu pootočením o 90°. Šoupátka se používají pro větší průměry potrubí, například ve vnějším rozvodu vody, kdežto klapky se užívají například ve vzduchotechnice.\n\nKohout má v tělese zabroušený pracovní prvek, který se pootáčí o 90° kolmo k ose potrubí. Je poměrně jednoduchý, spolehlivý, dá se dobře rozebrat a i při vysokém tlaku není k otočení třeba velká síla. Protože umožňuje rychlé uzavření průtoku, nepoužívá se pro větší potrubí s kapalinami, kde by prudké uzavření způsobilo tlakový ráz. Podle tvaru pracovního prvku se rozlišují kohouty kuželové a kulové, užívané hlavně pro větší průměry. Pracovní prvek kuželového kohoutu je provrtaný komolý kužel, u kulového kohoutu provrtaná koule nebo spíše prstenec s vnější kulovou plochou. Kuželové kohouty se užívaly už ve starověku a bývají například i u sudů s vínem.\n\nTrojcestný nebo vícecestný kohout propojuje různá potrubí a směruje tekutinu do různých směrů.\n\nSedlový ventil má v tělese přepážku s kruhovým sedlem, vůči němuž se pohybuje kruhová kuželka s těsněním. Pohyb je obstaráván šroubem na dříku, kolmém k ose potrubí. Kuželka je v dříku umístěna otočně, aby se při uzavírání a otvírání nemuselo překonávat tření těsnění vůči sedlu. Směr proudění se při průchodu sedlovým ventilem mění. Sedlové ventily patří k nejběžnějším, v domácnostech bývají u vodovodu, u rozvodu ústředního topení aj.\n\nPístový ventil má tělo bez přepážky s válcovým otvorem kolmo k ose potrubí a v něm se pohybuje zalapovaný píst, který zavírá nebo otvírá vstupní i výstupní otvor. Pístové ventily se používají i u některých dechových nástrojů.\n\nŠoupě je ventil pro větší průměry potrubí. V těle se šroubem posouvá deska, dole opatřená otvorem o průměru potrubí. Výhodou je malá délka, nízký odpor a jednoduchá konstrukce. Užívá se u venkovních rozvodů vody i v průmyslu. Plastová šoupata pro zahradní bazény a pod. se posouvají přímým tahem ručně.\n\nPracují s plochým talířem, zapadajícím do obrobeného osazení (sedla) v tělese hlavy motoru. Ventil je schopen udržet v závěrném směru velmi vysoké tlaky a jakožto samotěsnící se používá ve spalovacích motorech. Sací ventil spalovacích motorů je vyroben z velmi kvalitní chromkřemíkové magnetické oceli, kdežto výfukový ventil je vždy ze žáruvzdorné nemagnetické oceli (magnet se na něj nepřichytí - jednoduchá zkouška na rozlišení výfukového a sacího ventilu). Některé moderní motory mají výfukové ventily plněné sodíkem (uprostřed stopky ventilu je dutina, kterou vyplňuje sodík) - pro lepší chlazení ventilu.\n\nFunguje jako sedlový, jen kuželka s těsněním není upevněna na dříku, nýbrž na pružné membráně. Proto může být také ovládán tlakem jiného média nad membránou a případně působit jako zpětná vazba.\n\nJehlový ventil funguje podobně jako sedlový, jen místo sedla má malý otvor a místo kuželky zabroušenou kuželovitou jehlu. Slouží k jemné regulaci malých průtoků, nejčastěji u vysokých tlaků. Používá se například u spotřebičů na zkapalněný plyn.\n\nKuličkový ventil je jednoduché zařízení, které zabraňuje zpětnému proudění. Má malé kruhové sedlo, na něž je obvykle pružinou přitlačována ocelová kulička, kterou proudící látka musí svým tlakem nadzvednout. Nejběžnějším případem je ventilek automobilové nebo bicyklové duše.\n\nSlouží pro regulaci průtoků na velkých průměrech. Pracovním prvkem je klapka (disk), přivírající odpovídajícím způsobem tvarovaný otvor. Klapka se umisťuje tak, aby proud média přispíval k jeho dotěsnění. Nevýhodou je vysoká ovládací síla, nízká přesnost regulace, výhodou nízká cena i při velkých rozměrech. Například srdeční chlopně fungují jako klapky.\n\n\n\n\n"}
{"id": "22940", "url": "https://cs.wikipedia.org/wiki?curid=22940", "title": "Caesar (rozcestník)", "text": "Caesar (rozcestník)\n\nCaesar může označovat:\n\n\nSlovo Caesar se také objevuje v názvech měst.\n\nJinak napsané může také znamenat:\n\nslovo se vyskytuje v různých transkripcích v názvech gastronomických podniků:\n\nSlovo Caesar je také název dříve populárního „extra krátkého“ sestřihu.\n"}
{"id": "22943", "url": "https://cs.wikipedia.org/wiki?curid=22943", "title": "Funkcionální programování", "text": "Funkcionální programování\n\nFunkcionální programování je deklarativní programovací paradigma, které chápe výpočet jako vyhodnocení matematických funkcí. Funkcionální programování má své kořeny v lambda-kalkulu, formálním systému vyvinutém v 30. letech k vyšetřování definicí funkcí, jejich aplikace a rekurze. Mnoho funkcionálních programovacích jazyků může být považováno za rozšíření lambda kalkulu.\n\nVýpočtem funkcionálního programu je tedy posloupnost vzájemně ekvivalentních výrazů, které se postupně zjednodušují. Výsledkem výpočtu, pokud se k němu podaří dospět, je výraz v dále nezjednodušitelné \"normální formě\". Program je chápán jako jedna funkce obsahující vstupní parametry mající jediný výstup. Tato funkce pak může být dále rozložitelná na podfunkce.\n\nV praxi je rozdíl mezi matematickou funkcí a představou funkce použité v imperativním programování. Imperativní funkce mohou mít vedlejší účinky, které mění stav programu. Z toho důvodu postrádají referenční transparentnost: Stejné volání může vést k různým návratovým hodnotám v závislosti na stavu vykonávaného programu. Oproti tomu ve funkcionálním kódu návratové hodnoty funkcí záleží pouze na argumentech funkce, a tudíž dvě volání téže funkce se stejnými argumenty vrací vždy stejnou hodnotu. Eliminace vedlejších účinků může zjednodušit analýzu a pochopení chodu programu, což je jednou z klíčových motivací pro vývoj funkčního programování.\n\nV praxi se můžeme setkat jak s čistě funkcionálními jazyky, které striktně vycházejí z teorie (např. FP, Haskell, Miranda, Hope), tak i s hybridními jazyky, které mohou obsahovat i prvky, které jsou v rozporu se základními principy funkcionálního programování. Například často citovaný „typicky“ funkcionální jazyk Lisp je ve skutečnosti jazykem hybridním, neboť umožňuje modifikovat hodnoty již definovaných proměnných. Mezi hybridní jazyky patří rovněž jazyky Standard ML, Scheme, či F#. Dále lze funkcionální jazyky dělit dle typové kontroly na \"typované\" (Haskell, F#, Scala, OCaml) a \"netypované\" (Lisp, Scheme).\n\nFunkcionální programovací jazyky, především čistě funkcionální, se používají spíše v akademickém než komerčním prostředí. Přesto široké spektrum organizací využívá některé funkcionální programovací jazyky jako např. Erlang, R (statistika), Mathematica (symbolická matematika), Haskell, ML, J a K (finanční analýza) a doménově specifické programovací jazyky jako XQuery/XSLT (XML). Dále jsou funkcionální programovací jazyky důležité pro některá odvětví informatiky, například zabývající se umělou inteligencí, formální specifikací, modelováním nebo rychlým prototypováním.\n\nPrvopočátky funkcionálních jazyků najdeme již ve 30. letech 20. století. Tehdy profesor matematiky a filosofie na Princeton University Alonzo Church (1903-1995) vytvořil netypovaný lambda kalkul jako matematickou teorii funkcí. K nejznámějším Churchovým vědeckým přínosům patří také tzv. Church-Turingova teze o tom, že algoritmus je ekvivalentní pojmu funkce a Churchův teorém z roku 1936 o tom, že aritmetika je nerozhodnutelná.\n\nLambda kalkul poskytuje teoretickou podporu pro popis funkcí a jejich vyhodnocení. Ačkoliv je to více matematická abstrakce než programovací jazyk, vytváří dnes základy téměř všech funkcionálních jazyků.\n\nKombinatorická logika je variace lambda kalkulu, kde jsou lambda výrazy nahrazeny omezenou sadou primitivních funkcí – kombinátorů. Vytvořil ji Moses Schönfinkel a Haskell Brooks Curry. Původně ji vytvořili k dosažení čistšího přístupu k základům matematiky. Kombinatorická logika je obecně chápána víc abstraktně než Lambda kalkul a ve vývoji ji předběhla.\n\nJeden z prvních jazyků, který v sobě zahrnoval funkcionální část, byl LISP, vytvořený Johnem McCarthym pro IBM série 700/7000 vědeckých počítačů na konci 50. let. LISP představil mnoho vlastností, které můžeme najít v nynějších funkcionálních jazycích, ačkoliv LISP je technicky multi-paradigmatický jazyk. Scheme a Dylan byly pozdější pokusy zjednodušit a vylepšit LISP.\n\nInformační procesní jazyk IPL je někdy uváděn jako první počítačový funkcionální jazyk. Je to jazyk pro manipulaci se seznamem znaků. Má svůj generátor funkcí, který se stará o to, aby funkce mohla přijmout funkci jako argument a vzhledem k tomu, že je to assembly-level jazyk, kód může být použit jako data, takže IPL může být považován za higher-order funkční. Každopádně hodně závisí na měnící se struktuře seznamu a podobných přímých vlastnostech.\n\nKeenen E. Iverson vyvinul programovací jazyk APL na začátku 60. let a popsal ho roku 1962 ve své knize “A programming Language”. APL měl hlavní vliv na programovací jazyk FP Johna Backuse. Na začátku 90. let, vytvořili Iverson a Roger Hui nástupce APL, J programming. Uprostřed let 90. Artur Whitney, který pracoval s Iversonem, vytvořil programovací jazyk K, který se používá v komerčním a finančním průmyslu.\n\nJohn Backus představil programovací jazyk FP v roce 1977 ve své přednášce Can Programming Be Liberated From the von Neuman Style, když obdržel Turingovu cenu, která se uděluje za významný technický přínos pro oblast výpočetní techniky. Definoval funkcionální programy tak, že následují principy kompozice. Backusovy novinky popularizovaly výzkum funkcionálního programování, přestože zdůrazňovaly functional-level programming spíše než lambda kalkul, který byl spojován s funkcionálním programováním.\n\nV 70. letech vytvořil Robin Milner na universitě v Edinburgu programovací jazyk ML, a David Turner vyvinul jazyk Miranda na universitě v Kentu. ML byl poté pozměněn do několika dialektů, z nichž jsou nyní nejběžnější Objektive Caml a Standard ML. Programovací jazyk Haskell byl uvolněn na konci osmdesátých let jako pokus skloubit dohromady odlišné přístupy, které byly objeveny v průběhu výzkumu funkcionálního programování.\n\nSpousta konceptů a paradigmat je vlastní funkcionálnímu programování a cizí imperativnímu programování (včetně objektově orientovaného programování). Nicméně programovací jazyky jsou často hybridy několika programovacích paradigmat, takže programátoři používající hlavně imperativní mohou též používat některý z konceptů funkcionálního programování.\n\nFunkce jsou higher-order, česky \"funkce vyššího řádu\", v případě, kdy můžou převzít nějakou funkci jako argument nebo navrátit funkci jako výsledek. (Derivace a neurčitý integrál jsou toho příkladem v matematice). Higher-order funkce jsou důsledek toho, že funkce jsou entity první kategorie (First class) tím, že funkci lze použít jako argument a vracet jako výsledek jiné funkce (a cokoli jiného). Rozdíl mezi těmito pojmy je tento: higher-order popisuje matematický koncept funkce aplikovanou na jinou funkci, přičemž First class je počítačově-vědní termín, který popisuje programové jazykové entity, které nemají žádné omezení ve svém použití (tudíž first class funkce se může objevit kdekoliv v programu, stejně jako jiné first class entity, jako například čísla, včetně použití jako argument funkce, návratová hodnota funkce nebo součást datové struktury). Higher-order funkce přirozeně vznikají při použití currying (např. v Haskellu), což je technika, při které je funkci předán pouze první argument a funkce navrátí další higher-order funkci, která přijme další argument.\n\nČistě funkcionální programy nemají žádné vedlejší efekty. To činí jejich chování jednodušším na pochopení a naprogramování. Například výsledek použití čisté funkce na čistý argument nezávisí na pořadí vyhodnocení. V důsledku jazyk, který nemá žádné nečisté funkce (čistě funkcionální jako například Haskell), může použít evaluaci call-by-need. Nicméně ne všechny funkcionální jazyky jsou čisté. Jazyky z rodiny Lispu nejsou čisté, protože způsobují vedlejší efekty.\n\nJelikož čisté funkce neupravují sdílené proměnné, může jich být paralelně sdíleno více, aniž by se navzájem ovlivňovaly. Čisté funkce jsou proto vláknově bezpečné, a to umožňuje interpretům a kompilátorům používat evaluaci call-by-future.\n\nČistě funkcionální programovací jazyky typicky vyžadují referenční průhlednost, což znamená, že pokud dva výrazy mají stejné hodnoty, může být jeden dosazen za druhý v jakémkoliv výrazu bez ovlivnění výsledku. Například:\n\nPokud je funkce f(x) čistá, může kompilátor kód převést a transformovat program takto:\n\na eliminuje druhé vyhodnocení (pravděpodobně zbytečného volání funkce f(x)). Tato optimalizace se nazývá eliminace společného podvýrazu (common subexpression elimination).\n\nNicméně jestliže má funkce vedlejší efekt, volání funkce nemůže být eliminováno. Podívejte se na následující program:\n\nDruhé volání random nemůže být eliminováno, protože návratová hodnota se může lišit od předchozího volání. Podobně\n\nnemůže být optimalizováno, i kdyby printf vrátil stejnou hodnotu v obou případech, chybějící druhé volání by způsobilo změnu ve výstupu programu. Většina kompilátorů pro imperativní programovací jazyky detekuje čisté funkce a provádí obecnou eliminaci podvýrazu pro volání čistých funkcí. Předkompilované knihovny většinou nevyhodnocují tuto informaci a tím zabraňují optimalizaci externí funkce. Některé kompilátory, jako například gcc, přidávají výraz explicitně označující externí funkce jako čisté, takže mohou být optimalizovány i za přítomnosti předkompilovaných knihoven.\n\nOpakování je ve funkcionálních jazycích obvykle provedeno pomocí rekurze. Rekurzivní funkce vyvolávají samy sebe, čímž dovolují opakování programu. Koncová rekurze (tail recursion) může být rozpoznána a optimalizována kompilátorem do stejného kódu, který se používá na implementaci opakování, čti \"cyklu\", u imperativních jazyků. Programovací jazyk Scheme standardně vyžaduje další implementaci k rozpoznávání těchto funkcí.\n\nObecné vzory rekurzí mohou být změněny za použití higher order funkcí, catamorphismus a anamorphismus jsou toho nejzřejmější příklady. Takové higher order funkce hrají obvykle roli podobnou vestavěným kontrolním strukturám, jako jsou smyčky v imperativních programovacích jazycích.\n\nFunkcionální jazyky mohou být kategorizovány podle toho, používají-li striktní nebo nestriktní vyhodnocení, což jsou koncepty, které říkají, jak budou zpracovány argumenty funkce při vyhodnocování výrazu. Pro ilustraci se podívejte na následující dvě funkce f a g.\n\nNásledující výraz bude vyhodnocen jednou z těchto cest.\n\nVýpočet vnitřnější funkce g jako první.\n\nVýpočet vnější funkce f jako první.\n\nV prvním případě se jedná o striktní výpočet, argumenty funkce jsou vyhodnoceny před voláním funkce; vedle toho druhý případ je příklad nestriktního vyhodnocení, kde jsou argumenty přenechány ve funkci nevyhodnocené a volání funkce určuje, kdy budou argumenty vyhodnoceny.\n\nStriktní vyhodnocení je efektivnější. Ve striktním výpočtu je argument počítán jednou, zatímco v „blbě implementovaném“ nestriktním může být počítán vícekrát, jak můžete vidět v příkladu nahoře, kde je funkce codice_1 vypočítána vícekrát. Striktní výpočet je také jednodušší implementovat, pokud argumenty předané datové funkci jsou datové hodnoty, v nestriktním výpočtu mohou být argumenty výrazy. A ve výsledku první funkcionální jazyky jako LISP, ISWIM a ML spolu s hodně novými funkcionálními jazyky používají striktní výpočet.\n\nNicméně jsou tu důvody preferovat nestriktní výpočet. Lambda kalkul poskytuje silnější teoretické základy pro jazyky, které používají nestriktní výpočet. Nestriktní výpočet používají nejvíce definiční jazyky. Například podporuje nekonečné datové struktury jako seznam všech kladných proměnných typu integer nebo všech prvočísel. S nestriktním výpočtem jsou tyto struktury vypočítány pouze v kontextu, kde je vyžadována konečná délka. To vedlo k vývoji líného výpočtu, což je typ nestriktního výpočtu, kde výsledek počátečního výpočtu kteréhokoliv argumentu může být sdílen přes výpočtovou sekvenci. Ve výsledku není argument spočítán nikdy více než jednou. Líný výpočet je používán hlavně línými moderními čistě funkcionálními jazyky jako je Miranda, Clean a Haskell.\n\nJe možné používat funkcionální styl programování i v jazycích, které nejsou považovány za funkcionální. Některé nefunkcionální jazyky si od funkcionálních jazyků půjčily některé rysy jako higher-order funkce a zpracování seznamů. To dělá jednodušší používání tohoto stylu v těchto jazycích. Funkcionální struktury jako higher-order funkce a zpracování seznamů můžeme implementovat v C++ pomocí knihoven. V C můžeme použít ukazatele na funkce, abychom získali některé z efektů higher-order funkcí, například můžeme implementovat běžnou funkci mapování za použití funkčních ukazatelů. Deklarativní specifické jazyky jako SQL a Lex/Yacc, které nejsou Turing-kompletní, používají některé elementy funkcionálního programování, hlavně při vyvarování se nestálých hodnot.\n\nFunkcionální programování je velmi odlišné od imperativního programování. Nejvýraznější rozdíl je v tom, že funkcionální programování zabraňuje vedlejším efektům, které jsou používané v imperativním programování k implementování stavů vstupů a výstupů. Čistě funkcionální programování zakazuje vedlejší efekty. Zakázání vedlejších efektů zajišťuje referenční průhlednost, která ulehčuje verifikaci, optimalizaci a paralelizaci programů a ulehčuje psaní automatických nástrojů k provedení těchto procesů.\n\nHigher-order funkce jsou zřídka používány ve starších imperativních jazycích. Kde by tradiční imperativní programování nejspíše použilo smyčku k prozkoumání seznamu, funkcionální styl by často použil higher-order funkci mapování, která převezme jako argument funkci a seznam, aplikuje funkci na každý element seznamu a vrátí seznam výsledků.\n\nNěkteré úlohy se zdají být většinou implementovány pomocí stavu. Čistě funkcionální programování provádí tyto úlohy a vstupně výstupní úlohy (jako je třeba přijmutí uživatelského vstupu a výstup na obrazovku) jinou cestou. Čistě funkcionální jazyk, jako je Haskell, je implementuje za použití monád, pocházejících z teorie kategorií. Monády jsou extrémně silný nástroj a nabízí intuitivní cestu jak modelovat stav (a jiné vedlejší efekty jako například vstupy a výstupy) v imperativním stylu bez ztráty čistoty. Zatímco existující monády jsou jednoduché na použití, pro spoustu lidí je těžké definovat novou monádu (která je občas potřebná pro určité typy knihoven). Alternativní metody jako třeba Hoareho logika a unikátnost byly vytvořeny pro sledování vedlejších efektů v programu. Některé moderní vývojové jazyky používají systém efektů k jednoznačnému zjištění vedlejších efektů.\n\nFunkcionální programovací jazyky mají automatické spravování paměti s garbage collection, v kontrastu se staršími programovacími jazyky jako je C a Pascal, které používají explicitní spravování paměti. Funkcionální programovací jazyky jsou náročnější na systémové prostředky. Nicméně spousta imperativních programovacích jazyků jako Java, Perl, Python, Ruby mají také automatickou správu paměti a taky jsou náročné na systémové prostředky.\n\nEfektivita funkcionálních programovací jazyků se v poslední době zlepšila. Programy, které provádí náročné numerické výpočty ve funkcionálních jazycích jako OCaml a Clean, jsou stejně rychlé jako v C. Pro programy, které pracují s velkými maticemi a vícerozměrnými databázemi, byly vymyšleny a rychlostně optimalizovány array-funkcionální jazyky (jako J a K). Přestože čistě funkcionální jazyky jsou obecně považovány za pomalejší, jakýkoliv imperativní algoritmus se dá vyjádřit v těchto jazycích, přinejhorším s (asymptotickým) logaritmickým zpomalením. Navíc neměnnost dat může v mnoha případech vést k větší efektivitě díky tomu, že kompilátor může používat předpoklady, které by byly v imperativních jazycích nejisté.\n\nImperativní jazyky směřují k sérii kroků, vykonané programem při provádění akce, kdežto funkcionální programy směřují ke kompozici a poskládání funkcí často bez upřesňujících explicitních kroků. Jednoduchý příklad dvou řešení stejného problému za použití multiparadigmatického jazyka (Python):\n\nVe funkcionální verzi to vypadá jinak\n\nV kontrastu k imperativnímu stylu, který popisuje kroky potřebné k vytvoření položky target, funkcionální styl popisuje matematický vztah mezi položkami source_list a target.\n\nJedná se ale o nepraktické školometné ukázky, v praxi by se ale v pythonu použilo jedno z následujících řešení, kombinující oba přístupy:\n\n"}
{"id": "22944", "url": "https://cs.wikipedia.org/wiki?curid=22944", "title": "Národní park České Švýcarsko", "text": "Národní park České Švýcarsko\n\nNárodní park České Švýcarsko je jeden ze čtyř národních parků v České republice. Byl vyhlášen v roce 2000, hlavním předmětem ochrany jsou unikátní pískovcové útvary a na ně vázaný biotop. Mohutné skalní věže, brány, stěny, rokle, města a bludiště vznikly v důsledku erozí křídových mořských sedimentů, které byly vyzdviženy na povrch v období čtvrtohor v důsledku alpinského vrásnění. Nejznámějším skalním útvarem je Pravčická brána, která se stala symbolem parku. Má status národní přírodní památky a jedná se o největší pískovcovou skalní bránu v Evropě. Vedle ní byl postaven zámeček Sokolí hnízdo.\n\nČeské Švýcarsko se nachází v okrese Děčín mezi obcemi Hřensko, Chřibská a vesnicí Brtníky. Zaujímá oblast při státní hranici s Německem, která ho odděluje od národního parku Saské Švýcarsko. Rozloha parku činí 79,23 km². Oblast náleží ke geomorfologickému celku Děčínské vrchoviny, která je součástí Krušnohorské hornatiny. Z jižní a západní strany park obepíná Chráněná krajinná oblast Labské pískovce, z východní strany k němu přiléhá Chráněná krajinná oblast Lužické hory. V parku se nachází jediná vesnice, a to Mezná patřící k obci Hřensko, dále zřícenina vodního mlýna a několika skalních hrádků (např. Falkenštejn, Šaunštejn).\n\nLesy pokrývají 97 % území. Původně dominantní buk lesní byl vytlačen dnes silně převažujícím smrkem ztepilým. Bylinné patro zde není příliš druhově rozmanité, zato v patru mechovém se vyskytují stovky druhů mechů a lišejníků. Kdysi známou rostlinou parku byl blánatec kentský, už se však v parku nevyskytuje, stejně jako řada živočichů typu los evropský či kočka divoká. V Českém Švýcarsku hnízdí desítky druhů ptáků, za všechny lze jmenovat čápa černého nebo sokola stěhovavého, jehož zdejší populace je největší ve střední Evropě.\n\nNárodní park České Švýcarsko se nalézá v Ústeckém kraji v okrese Děčín, na jihozápadě Šluknovského výběžku. Zasahuje do území několika samosprávných celků, a to měst Krásná Lípa a Chřibská, a obcí Hřensko, Janov, Růžová, Srbská Kamenice, Jetřichovice, Doubice a Staré Křečany. Rozloha parku je 79,23 km². Takřka celou severní a části západní stranou přiléhá k německé hranici, za níž na něj navazuje národní park Saské Švýcarsko (), který svou rozlohou 93,5 km² ještě převyšuje velikost Českého Švýcarska. Východní stranu parku lemuje Chráněná krajinná oblast Lužické hory, jeho ostatní strany obepíná Chráněná krajinná oblast Labské pískovce, na kterou na hranicích rovněž navazuje německý protějšek – Chráněná krajinná oblast Saské Švýcarsko (). Území obou chráněných krajinných oblasti včetně obou národních parků se označuje jako Českosaské Švýcarsko () nebo Labské pískovce (). Německé a české území Labských pískovců společně vytváří jednu z nejdůležitějších evropských pískovcových oblastí.\n\nSamotný název „České Švýcarsko“ vznikl odvozením od názvu Saské Švýcarsko, používaném pro německou část Labských pískovců od 18. století. O tento romantický název se zasloužili švýcarští malíři Adrian Zingg a Anton Graff, kteří působili na Akademii v Drážďanech a malovali krajinu podél Labe, která jim připomínala domovinu. Českému Švýcarsku se někdy říká Zadní hory – tímto jménem krajinu obdařil liberecký spisovatel Miloslav Nevrlý.\n\nLabské pískovce jsou nejsevernějším výběžkem české křídové pánve. Z většiny jsou formovány turonskými pískovci, které na povrchu tvoří výrazné krajinné dominanty. V období svrchní křídy, před cca 90 miliony let, pokrývalo celé území moře. Na jeho dně se postupně navršily sedimenty o mocnosti až 1 km. Tyto sedimenty byly tvořeny především pískovci a slínovci, ale i prachovci a slepenci. Písek sem byl přiváděn řekami z oblastí, kde se dnes nachází Jizerské hory a Krkonoše. Střední vrstva mocného sedimentu byla tvořena výhradně pískovci. Tato vrstva dosahovala mocnosti 350–420 m, a právě ona dala vzniknout členitým skalním útvarům v národním parku. Pískovce v oblasti Českosaského Švýcarska jsou tvořeny „kvádry“, které od sebe oddělují pukliny, pročež jsou označovány jako „kvádrové pískovce“.\n\nPro období třetihor je typická silná vulkanická činnost. Ta dala v oblasti vzniknout mnohým dominantám, z nichž tu nejvvyšší představuje Růžovský vrch (619 m n. m.), čedičový kužel, který pronikl na povrch skrze pískovec v důsledku vulkanické činnosti. Z dalších hor a kopců, které vznikly v důsledku vulkanických elevací, to jsou např. Mlýny, Suchý vrch, Koliště, Limberk, Vosí vrch, Český vrch, Větrný vrch či Popovičský vrch.\n\nZ hlediska dnešního stavu krajiny, tzn. výrazně členitého terénu s dominujícími pískovcovými masivy, bylo klíčové období čtvrtohor. Tehdy v důsledku alpinského vrásnění došlo v oblasti Českosaského Švýcarska k mohutnému tektonickému zdvihu pískovcových sedimentů. Další pohyby tektonických desek spolu s častým střídáním ledových a meziledových dob a především díky vodním živlům rychle postupovala eroze místních hornin. Na erozi pískovců měly vliv i další přírodní děje jako jsou klimatické změny a zvětrávání. Vrstva pískovce je pod zemí silná ještě několik stovek metrů, poté na ni navazuje tvrdá a vodu nepropustná vrstva žuly. Zdejší pískovec je velmi porézní a nasákavý materiál, takže jakmile začne pršet, voda se většinou už nemá kam vsakovat (žula vodu nepropustí a pískovec pod zemí už je nasáklý). To jen přispívá ke zvýšené vlhkosti, která převažuje hlavně v roklích, kde bývá nedostatek slunečních paprsků.\n\nVýše popsaným způsobem vznikly skalní útvary, které jsou v rámci Evropy unikátní. Pískovec je v této oblasti natolik dominantní, že se pro tento stav vžilo označení „pískovcový fenomén“. Vedle hluboce zařezaných kaňonů Labe, Kamenice a Křinice se zde nachází vysoké skalní stěny a věže, plošiny, převisy a římsy, skalní města, bludiště a výjimkou nejsou ani hřibovité útvary. Snad nejznámějším skalním útvarem na území parku je Pravčická brána. S rozpětím 26,5 m a výškou 16 m je největší přirozenou skalní branou v Evropě a je symbolem národního parku. Menší obdobou Pravčické brány je Malá Pravčická brána, která dosahuje výšky 2,3 m a šířky 3,3 m; šíře oblouku je 1–1,5 m.\n\nK dalším netradičním skalním útvarům patří např. pískovcové převisy Jeskyně českých bratří a Velký pruský tábor, skalní průrva se schodištěm Úzké schody, menší skalní útvar Černá brána nebo jeskyně Vinný sklep.\n\nNejstarší doklady o lidském osídlení Českého Švýcarska spadají do období mezolitu. První lidé se zde pohybovali v menších skupinách, hledajíce útočiště pod pískovcovými převisy. Drsný charakter zdejší přírody však neposkytoval příliš dobré podmínky pro trvalejší pobyt pravěkých lidí, proto byl jejich výskyt v oblasti spíše sporadický. Dokládá to zejména malé množství archeologických nálezů v místech skalních převisů. Od doby halštatské do doby raně středověké dokonce úplně chybí archeologické nálezy, které by dokládaly osídlení v tomto mezidobí. Lze tak říci, že od doby prvních lidí až do prvních století našeho letopočtu byla krajina Českého Švýcarska osídlena jen minimálně.\n\nPrvní souvislejší doklady o lidském osídlení pocházejí až z 8.–10. století. Z této doby jsou známy hned tři významné lokality, z nichž nejvýznamnější je hradiště na ostrožně Adlerhorn při soutoku Křinice a Brtnického potoka. Zásadní průlom v osidlování Českého Švýcarska přinesla až pozdně středověká německá kolonizace ve 13. a 14. století. Tehdy byla založena většina sídel, které se dnes nachází těsně za hranicemi národního parku (např. Arnoltice (1352), Růžová (1352), Huntířov (1352)). Osadníci sem přicházeli ze dvou feudálních sídel: od jihu z hradu Ostrý u Benešova nad Ploučnicí a z východní strany od hradu Krásný Buk. Z doby vrcholně středověké pochází i několik hrádků, jejichž pozůstatky se nacházejí přímo v národním parku: jedná se především o Falkenštejn, Šaunštejn („Loupežnický hrad“), Kyjovský hrádek („Horní Karlštejn“), Brtnický hrádek („Loupežný hrádek“) a Vlčí hrádek („Pustý zámek“). Důvod zbudování těchto hrádků není dosud zcela objasněn. Na základě nálezů pozůstatků po středověkých sklárnách a těžbě hornin (vápence a železné rudy) je možné, že skalní hrádky plnily funkci hornických a výrobních center.\n\nPřísun osadníku do oblasti Šluknovska znamenal mnohonásobně zvýšenou poptávku po zemědělské půdě. Kolonisté tento problém řešili hlavně vypalováním lesních porostů, což byl nejrychlejší způsob, jak zalesněnou oblast přeměnit v zemědělskou. Dnešního národního parku se však tato přeměna příliš netýkala z důvodu špatné přístupnosti terénu a nedostatku půdy, která by byla k obhospodařování vhodná. Nicméně lesní porosty národního parku sloužily jako zdroj dřeva. Dřevo se přemisťovalo mj. po vodě, na dolních tocích Kamenice a Křinice existovala soustava jezů a menších přehrad, díky kterým bylo možno dřevo dopravit až k Labi. V 19. století došlo k rozkvětu obcí při okrajích dnešního národního parku i přímo v něm, rozšířena byla zejména textilní, ale i strojní výroba. Ve 20. století nastal útlum, po druhé světové válce některé obce dokonce zanikly. Přímo na území parku se jednalo o Zadní Doubice a Zadní Jetřichovice. Dnes se v parku nachází pouze jedna vesnice – Mezná.\n\nKromě Mezné se v parku nalézá i několik dalších lidských sídel, konkrétně Mezní Louka, restaurace Sokolí hnízdo u Pravčické brány, restaurace v soutěskách Kamenice, hotel Zámeček v blízkosti Vysoké Lípy, osada Na Tokání a hájovna Saula u Dolní Chřibské.\n\nSložení bioty národního parku je nejvýrazněji ovlivněno geomorfologickou stavbou, která má vliv i na ráz celé krajiny. Vysoké pískovcové útvary způsobují veliké nadmořské převýšení na malém prostoru, takže zde není nouze o náhle zvraty vegetačních stupňů. Tyto zvraty umožňují výskyt montánních a dokonce i subalpínských druhů v jinak velmi nízké nadmořské výšce. Vzácností není ani výskyt reliktů.\n\nSložení flóry v parku je kromě geomorfologie ovlivněno klimatickými poměry, vysokým stupněm zalesnění a složením geologického substrátu. Až 97 % území parku zabírají lesy. Původně dominantní buk lesní (\"Fagus sylvatica\") byl nahrazen invazivním smrkem ztepilým (\"Picea abies\"), který se dnes vyskytuje až na 60 % povrchu. Na skalním podkladě se dobře daří borovici lesní (\"Pinus sylvestris\") i bříze bělokoré (\"Betula pendula\"). Původně hojně rozšířený buk a jedle bělokorá (\"Abies alba\") se v parku nacházejí ve velmi malé míře, i když se správa parku snaží o pozvolnou obnovu dominance těchto dřevin. Na některých svazích se občas vyskytuje dub zimní (\"Quercus petraea\"), u vodních toků zase olše lepkavá (\"Alnus glutinosa\"). Mezi další, méně časté druhy patří mj. jeřáb ptačí (\"Sorbus aucuparia\"), krušina olšová (\"Frangula alnus\"), líska obecná (\"Corylus avellana\"), střemcha obecná (\"Prunus padus\") a vrba jíva (\"Salix caprea\"). V oblastech čedičových vyvřelin se místy daří kromě buku lesního i jasanu ztepilému (\"Fraxinus excelsior\"), lípě srdčité (\"Tilia cordata\"), javoru klenu (\"Acer pseudoplatanus\") i mléči (\"Acer platanoides\"), jilmu horskému (\"Ulmus glabra\") a habru obecnému (\"Carpinus betulus\").\n\nVelkým problémem parku zůstávají nepůvodní dřeviny, které zde byly uměle vysazovány již od 19. století z důvodu zvýšené poptávky po dřevu. Původní lesy s převládajícím bukem a jedlí se totiž neobnovovaly tak rychle, aby dostatečně uspokojily poptávku po dřevě. Na území dnešního parku či v jeho těsném okolí proto byly pokusně vysazovány různé druhy dřevin převážně ze Severní Ameriky jako borovice vejmutovka (\"Pinus strobus\"), borovice Banksova (\"Pinus banksiana\") i douglaska (\"Pseudotsuga menziesii\"), cypřišek Lawsonův (\"Chamaecyparis lawsoniana\"), modřín japonský (\"Larix leptolesis\") nebo zerav obrovský (\"Thuja plicata\"). Počátkem 20. století byl ještě pokusně zaváděn dub červený (\"Quercus rubra\") a modřín opadavý (\"Larix decidua\"). Většina z těchto dřevin se v parku neuchytila, avšak douglaska, vejmutovka, modřín a dub červený zde zdomácněly. Tyto dřeviny se šíří na úkor dřevin původních a svým často netolerantním chováním vůči ostatním rostlinám působí v parku problémy. Zejména vejmutovka svým silným přirozeným zmlazením a netolerancí i vůči bylinnému a mechovému patru působí v oblastech svého rozšíření rozpad místních ekosystémů.\n\nBylinné patro, na rozdíl od mechového patra, není výrazně druhově rozmanité. Vysoké zastoupení zde mají subatlantské druhy jako je koprník štětinolistý (\"Meum athamanticum\"), mochna anglická (\"Potentilla anglica\"), mokrýš vstřícnolistý (\"Chrysosplenium oppositifolium\"), pérnatec horský (\"Lastrea limbosperma\"), sítina kostrbatá (\"Juncus squarrosus\"), sítina ostrokvětá (\"Juncus acutiflorus\"), svízel skalní (\"Galium saxatile\"), třezalka pěkná (\"Hypericum pulchrum\"), třezalka rozprostřená (\"Hypericum humifusum\"), štírovník bažinný (\"Lotus uliginosus\"), vrbina hajní (\"Lysimachia nemorum\"), zblochan zoubkatý (\"Glyceria declinata\") a žebrovice různolistá (\"Blechnum spicant\"). Ze zástupců submontánních a montánních druhů lze jmenovat hlavně devětsil bílý (\"Petasites albus\"), plavuň pučivou (\"Lycopodium annotinum\"), sedmikvítek evropský (\"Trientalis europaea\"), violku dvoukvětou (\"Viola biflora\") a vranec jedlový (\"Huperzia selago\"). Tyto druhy se pojí hlavně k hlubokým a stinným roklím. I když je teplomilná květena v Českém Švýcarsku vzácná, přece jen se zde vyskytuje. Reprezentují jí druhy jako čistec přímý (\"Stachys recta\"), hořčík jestřábníkovitý (\"Picris hieracioides\"), chrastavec křovištní (\"Knautia drymeia\"), kakost krvavý (\"Geranium sanguineum\"), pelyněk ladní (\"Artemisia campestris\"), tolita lékařská (\"Vincetoxicum hirundinaria\") a žluťucha menší (\"Thalictrum minus\").\n\nNa území Českého Švýcarska se kdysi vyskytoval i vzácný blánatec kentský (\"Hymenophyllum tunbrigense\"), který se vyskytuje hlavně v Anglii a na severozápadě Francie. Tato rostlina však z parku už vymizela, na čemž měl pravděpodobně nemalý podíl nadměrný sběr rostliny člověkem.\n\nV národním parku se vyskytuje nejméně 246 druhů lišejníků. K typickým druhům skalních stěn patří \"Chrysotrix chlorina\", plsťotvorka ebenová (\"Cystocoleus ebeneus\"), \"Racodium rupestre\" a šálečka lesklá (\"Psilolechia lucida\"). Pískovcové ostrohy obývá především terčovka prohnutá (\"Parmelia incurva\"). Oblasti s čedičovým podložím jsou typické pro drobnovýtrusku hnědavou (\"Acarospora fuscata\"), buelii stélkovou (\"Buellia aethalea\"), misničku nazlátlou (\"Lecanora subaurea\"), mapovník zeměpisný (\"Rhizocarpon geographicum\") a pevnokmínek kloboukatý (\"Stereocaulon pileatum\"). Ze vzácnějších lišejníků lze jmenovat dutohlávku \"Cladonia subcervicornia\", \"Phaeographis inusta\" a třpytku \"Micarea pycnidiophora\". K ojedinělým nálezům patří i druhy citlivé na znečištěné ovzduší jako jsou ohrožené čárnička psaná (\"Graphis scripta\") a cecatka chřástnatá (\"Thelotrema lepadinum\").\n\nK roku 2007 bylo v parku známo 334 druhů mechorostů, z toho 87 je zařazeno na Červeném seznamu mechorostů v ČR (42 zdejších druhů dokonce patří mezi kriticky ohrožené). K nejvzácnějším druhům patří subarkticko-subalpínské druhy játrovky křižítka velkobuněčná (\"Lophozia grandiretis\"), mokřanka oddálená \"(Hygrobiella laxifolia)\" a polanka Michauxova (\"Anastrophyllum michauxii\"), dále mechy dvouhrotcovka drsná (\"Dicranodontium asperulum\"), chudozubík zahnutý (\"Tetrodontium repandum\") a měřík prostřední (\"Plagiomnium medium\"). V hlubokých inversních roklích lze nalézt např. ohrožené druhy játrovky křižítku tupou (\"Lophozia obtusa\") a křepenku bledou \"(Cephalozia leucantha\"), dále chudozubíka Brownového (\"Tetrodontium brownianum\"), kýlnatku drobnolistáou (\"Scapania lingulata\"), nivenku štítovitáou (\"Harpnathus scutatus\") či úzkolistce dlouholistého (\"Rhynchostegiella teneriffae\"). V roce 2003 byl v parku nalezen nový druh játrovky pro Českou republiku, a to mokřanka oddálená (\"Hygrobiella laxifolia\"). Z typičtějších druhů lze jmenovat pískovce prorůstající čtyřzoubek průzračný (\"Tetraphis pellucida\"), kryjnice Meylanova (\"Calypogeia integristipula\") a bělomech skalní (\"Leucobryum juniperoideum\"). Typickým obyvatelem podmáčených smrčin je rohozec trojlaločný (\"Bazzania trilobata\"), pro sušší bory je typická křivonožka zprohýbaná (\"Campylopus flexuosus\").\n\nBěhem mykologického průzkumu v roce 2007 zaměřeného na bučiny, reliktní bory, inverzní rokle a spáleniště bylo objeveno 15 druhů makromycetů zařazených do Červeného seznamu hub (makromycetů) České republiky. V bučinách se vyskytují pavučinec načervenalý nevroubený (\"Cortinarius purpurascens\" var. \"largusoides\"), korálovec ježatý (\"Hericium erinaceus\"), šťavnatka rezavějící (\"Hygrophorus discoxanthus\"), šťavnatka básnická (\"Hygrophorus poetarum\"), ryzec rudohrdlý (\"Lactarius rubrocinctus\"), helmovka dvojvonná (\"Mycena diosma\"), štítovka lemovaná (\"Pluteus luctuosus\") a holubinka sluneční (\"Russula solaris\"). V inverzních roklích byly objeveny mecháček hladký (\"Cyphellostereum laeve\"), kalichovka leptoniová (\"Omphalina epichysium\") a žilnatka bledá (\"Phlebia centrifuga\"). V reliktních borech roste hřib borový (\"Boletus pinophilus\") a šťavnatka slizoprstenná (\"Hygrophorus gliocyclus\"). Na spáleništích roste liškovec spáleništní (\"Faerberia carbonaria\"). Ze zákonem chráněných druhů je v národním parku doložena bolinka černohnědá (\"Camarops tubulina\").\n\nNa území parku se vyskytovalo přinejmenším 62 druhů savců. Někteří z nich však byli už dávno vyhubeni, typicky vlk obecný (\"Canis lupus\"), kočka divoká (\"Felis silvestris\"), medvěd hnědý (\"Ursus arctos\") a los evropský (\"Alces alces\"). Ze současných zástupců savců se zde vyskytuje např. rejsec vodní (\"Neomys fodiens\"), rejsec černý (\"Neomys anomalus\"), bobr evropský (\"Castor fiber\"), hraboš mokřadní (\"Microtus agrestis\"), myšice temnopásá (\"Apodemus agrarius\"), plch velký (\"Myoxus glis\"), plch zahradní (\"Eliomys quercinus\"), plšík lískový (\"Muscardinus avellanarius\") nebo vydra říční (\"Lutra lutra\"). Z větších šelem lze zmínit především rysa ostrovida (\"Lynx lynx\"), který se v parku pravidelně rozmnožuje. Z přežvýkavců lze v rezervaci narazit na kamzíka horského (\"Rupicapra rupicapra\"), jelena evropského (\"Cervus elaphus\"), srnce obecného (\"Capreolus capreolus\") a prase divoké (\"Sus scrofa\"). Park poskytuje velmi příhodné podmínky pro výskyt netopýrů, kterých zde bylo zjištěno až 15 druhů. Zmínit lze např. vrápence malého (\"Rhinolophus hipposideros\"), netopýra velkého (\"Myotis myotis\"), netopýra rezavého (\"Nyctalus noctula\") a netopýra hvízdavého (\"Pipistrellus pipistrellus\").\n\nV Českém Švýcarsku bylo zjištěno 227 druhů ptáků, přičemž 148 z nich představují hnízdící druhy. Z větších ptáků zde hnízdí mj. čáp černý (\"Ciconia nigra\") a sokol stěhovavý (\"Falco peregrinus\"), jehož zdejší populace je největší ve střední Evropě. Pravidelný výskyt byl zaznamenán např. u bekasiny otavní (\"Gallinago gallinago\"), bramborníčka hnědého (\"Saxicola rubetra\"), datla černého (\"Dryocopus martius\"), chřástala vodního (\"Rallus aquaticus\") i polního (\"Crex crex\"), křepelky polní (\"Coturnix coturnix\"), ledňáčka říčního (\"Alcedo atthis\"), lelka lesního (\"Caprimulgus europaeus\"), pisíka obecného (\"Actitis hypoleucos\"), skorce vodního (\"Cinclus cinclus\"), tetřívka obecného (\"Tetrao tetrix\"), ťuhýka obecného (\"Lanius collurio\"), sluky lesní (\"Scolopax rusticola\") a žluvy hajní (\"Oriolus oriolus\"). Park je bohatý na výskyt sov, kterých zde hnízdí nejméně sedm druhů; jedná se např. o kulíška nejmenšího (\"Glaucidium passerinum\"), sýce rousného (\"Aegolius funereus\") a výra velkého (\"Bubo bubo\").\n\nBezpečně prokázána byla přítomnost 16 druhů plazů a 8 druhů obojživelníků. Některé se však v parku už nevyskytují (např. želva bahenní (\"Emys orbicularis\") a s největší pravděpodobností i užovka podplamatá (\"Natrix tessellata\")). Z čeledi mlokovitých lze zmínit především mloka skvrnitého (\"Salamandra salamandra\"), čolka hranatého (\"Triturus helveticus\"), čolka horského (\"Triturus alpestris\"), čolka obecného (\"Triturus vulgaris\"), vzácně se v parku vyskytuje i čolek velký (\"Triturus cristatus\"). Z populace žab je nejčastější skokan skřehotavý (\"Rana ridibunda\"), skokan štíhlý (\"Rana dalmatina\") a skokan ostronosý (\"Rana arvalis\"), vzácný je výskyt kuňky obecné (\"Bombina bombina\"). Naopak častý je výskyt ještěrky živorodé (\"Zootoca vivipara\"), ještěrky obecné (\"Lacerta agilis\") i zmije obecné (\"Vipera berus\"), stále relativně vzácně se v parku objevuje užovka hladká (\"Coronella austriaca\").\n\nRyby se v oblasti Labských pískovců vyskytují hlavně v Labi, která však jen míjí západní okraj národního parku. Největším tokem Českého Švýcarska je Kamenice, která spolu s dalšími toky parku (např. Červený potok, Jetřichovický potok, Křinice) patří ke pstruhovému pásmu s hojným výskytem pstruha obecného (\"Salmo trutta\"). Z dalších zástupců ryb v těchto tocích lze jmenovat lipana podhorního (\"Thymallus thymallus\"), vranku obecnou (\"Cottus gobio\"). V Jílovském potoce ještě žije střevle potoční (\"Phoxinus phoxinus\") a mřenka mramorovaná (\"Noemacheilus barbatulus\"). Z kruhoústých se v České Švýcarsku vyskytuje už jen mihule potoční (\"Lampetra planeri\"), a to v toku Křinice a Kamenice.\n\nOd roku 2000 se Správa národního parku snaží o navrácení lososa obecného (\"Salmo salar\") do vod Kamenice. Lososi sem kdysi každoročně táhli za třením. V důsledku vodních staveb na řece Labi však lososi z Kamenice i dalších toků v Čechách úplně vymizeli. Navrácení se děje prostřednictvím vysazování plůdků lososa v různých místech toku (např. v roce 2011 to bylo až 12 000 plůdků). Pak nezbývá, než čekat na to, zda se sem lososi už jako dospělí jedinci vrátí vytřít. Úlovky dospělých jedinců jsou zatím ojedinělé.\n\nVýskyt bezobratlých živočichů je v parku velmi bohatý a různorodý. Druhová rozmanitost je dána především různými typy biotopů. Ze 45 druhů vážek se lze v parku setkat např. s klínatkou rohatou (\"Ophiogomphus cecilia\"), páskovcem kroužkovaným (\"Cordulegaster boltoni\") i dvojzubým (\"Cordulegaster bidentatus\"), šidélkem kopovitým (\"Coenagrion hastulatum\"), šídlem královským (\"Anax imperator\") i sítinovým (\"Aeschna juncea\"), vážkou čárkovanou (\"Leucorrhinia dubia\"), vážkou jasnoskvrnnou (\"Leucorrhinia pectoralis\"), vážkou podhorní (\"Sympetrum pedemontanum\") nebo vážkou tmavou (\"Sympetrum danae\").\n\nDruhově velmi rozmanitá je i populace motýlů, kterých bylo v parku pozorováno přes 1000 druhů. Za zmínku stojí hlavně bělásek ovocný (\"Aporia crataegi\"), hnědásek chrastavcový (\"Euphydryas aurinia\"), okáč třeslicový (\"Coenonympha glycerion\"), ostruháček jilmový (\"Satyrium w-album\"), otakárek fenyklový (\"Papilio machaon\"), přástevník kostivalový či např. soumračník černohnědý (Heteropterus morpheus). Hojný je výskyt okáčů, bělásků, žluťásků či hnědásků. Z babočkovitých zde žijí mj. babočka admirál, babočka bodláková, kopřivová a paví oko.\n\nCo se týče brouků, čeleď střevlíkovitých zastupují např. střevlík nepravidelný (\"Carabus irregularis\"), \"Carabus arvensis\", \"Carabus auratus\", \"Carabus nitens\", \"Carabus problematicus\", \"Dyschirius intermedius\" a \"Pterostichus quadrifoveolatus\". Z více než sta druhů zástupců čeledi tesaříkovitých, kteří v parku žijí, lze zmínit vzácné druhy jako je tesařík pasekový (\"Pachyta lamed\"), tesařík zavalitý (\"Ergates faber\"), \"Acmaeops septentrionis\", \"Anastrangalia dubia\", \"Clytus lama\" a \"Pedostrangalia pubescens\". Kovaříkovití jsou v parku reprezentování mj. druhy \"Agriotes pallidulus\", \"Aplotarsus incanus\", \"Cardiophorus asellus\", \"Ectinus aterrimus\", \"Pseudanostirus globicollis\", \"Sericus subaeneus\" a \"Stenagostus rufus\". Ze zástupců stehenáčových se v parku vyskytují např. druhy \"Calopus serraticornis\", \"Clanoptilus geniculatus\" a \"Ischnomera cinerascens cinerascens\", z nosatcovitých a mandelinkovitých to jsou \"Aphytobius sphaerion\", \"Chrysolina rufa\", \"Minota obesa\", \"Notaris atterimus\", \"Otiorhynchus equestris\" či dokonce \"Tropideres albirostris\". Vzácný je výskyt chrobáka černého (\"Typhaeus typhoeus\") a hrobaříka \"Nicrophorus germanicus\".\n\nZ dalších zajímavých nebo vzácných druhů bezobratlých lze zmínit stonožku \"Brachyschendyla montana\", měkkýše \"Arion intermedius\" a závornatku černavou (\"Clausilia bidentata\"), žížaly \"Aporectodea handlirschi\", \"Helodrilus oculatus\" a \"Dendrobaena attemsi attemsi\", nebo korýše listonoha letního (\"Triops cancriformis\"). Vzácný je rovněž výskyt cikády chlumní (\"Cicadetta montana\") a mravence \"Manica rubida\". Národní park je jednou z mála lokalit koníka jeskynního na území Česka. Žije zde také vzácná, pro území Česka endemická, kobylka \"Pholidoptera aptera bohemica\".\n\nPrvní pokusy o ochranu území Českého Švýcarska, potažmo celých Labských pískovců, sahají do roku 1739, kdy hrabě Jan Josef Thun zakázal na území Děčínského panství pastvu dobytka a v určitém období v roce i těžbu dříví. Hrabě tak chtěl místní zvěři ponechat potřebný klid pro vývoj a rozmnožování. Podobného účelu byla i nařízení v následujících letech. Např. podle nařízení Kinských z roku 1863 byla v některých lesních revírech dnešního národního parku zakázána seč a byl vyčleněna klidová místa, která byla ponechána samostatnému vývoji. Důvodem pro tato opatření byly populace tetřeva hlušce a tetřívka obecného, o které hraběcí rod projevoval zájem. Podobných počinů se v dějinách ochrany Labských pískovců vyskytla celá řada, což napomohlo k zachování druhové rozmanitosti i vysoké hodnoty krajiny.\n\nS rozvojem turismu a s přílivem návštěvníků na přelomu 19. a 20. století se stále více začalo uvažovat o řízené ochraně území. První reálné pokusy o řízenou ochranu pocházejí z pera českého průkopníka moderní ochrany přírody Rudolfa Maximoviče, který v roce 1923 napsal: „České Švýcarsko jest vhodným objektem turistického ruchu. Jde opravdu o významné objekty, neboť tato oblast má nejen v detailu [...], ale i jako krajinný celek nesporný charakter přírodní památky vhodné ke zřízení parciální rezervace. Proto má ministerstvo zájem na udržení území v dochovaném stavu, oddálení všech nebezpečí, která by mu hrozila a na vědeckém probádání a využití“. Nicméně první řízená ochranná území byla vyhlášena až o deset let později: v roce 1933 v oblasti vznikly rezervace Edmundova soutěska, Pravčická brána a Tiské stěny.\n\nVznikala však potřeba chránit oblast jako celek. První návrh na zřízení chráněné krajinné oblasti v povodí Labe mezi Litoměřicemi a Hřenskem podal v roce 1939 vládní prezident v Ústí nad Labem. Podle údajů z Okresního archivu v Děčíně se o vyhlášení národního parku uvažovalo již v roce 1943. Ochranářským snahám se dostalo slyšení až v 27. června 1972, kdy byla výnosem Ministerstva kultury Československé socialistické republiky č. 4946/72 – II/2 zřízena Chráněná krajinná oblast Labské pískovce. O deset let později byla provedena zonace území, tzn. oblast se rozdělila na čtyři zóny odstupňované podle míry ochrany. Takováto zonace byla v roce 1994 ještě upravena. Ochranáři však požadovali pro nejcennější část chráněné krajinné oblasti ještě vyšší stupeň ochrany. Po dlouholetém úsilí a i za pomoci ochranářů z německé strany byl k 1. lednu 2000 zákonem č. 161/1999 Sb. vyhlášen Národní park České Švýcarsko.\n\nV následujících letech se začaly zpracovávat podklady pro zřízení biosférické rezervace UNESCO, která by měla kromě Českého Švýcarska zahrnovat i Chráněnou krajinnou oblast Labské pískovce. Nejcennější oblasti jsou dále připravovány pro začlenění do soustavy Natura 2000. Park je součástí Evropsky významné lokality České Švýcarsko a Ptačí oblasti Labské pískovce. Na území národního parku se nachází tři maloplošná chráněná území. Jedná se o přírodní památku Nad Dolským mlýnem, národní přírodní rezervaci Růžák a národní přírodní památku Pravčická brána. V minulosti se na území parku nacházely i dvě přírodní rezervace, a to Ponova louka a Babylon. V roce 2007 však byly zrušeny.\n\nO park se stará Správa Národního parku České Švýcarsko se sídlem v Krásné Lípě. Dvakrát ročně vydává „Zpravodaj Správy Národního parku České Švýcarsko“.\n\nPočátky zájmu turistů o krajinu Českého Švýcarska sahají do druhé poloviny 18. století, kdy se krajinou toulali jedni z jejích první propagátorů, švýcarští malíři Adrian Zingg a Anton Graff. Ve třicátých letech 19. století byl na trase Děčín – Drážďany zahájen provoz lodní dopravy včetně výletních parníků, roku 1851 vyjel po nové železniční trase Drážďany–Podmokly první vlak. O rozmach turistiky v Českém Švýcarsku se postaral hlavně rod Kinských, který vlastnil českokamenické panství, a rod Clary-Aldringenů, kterým patřilo panství děčínské. Po členech těchto rodů je pojmenována řada skalních útvarů a míst jako např. Rudolfův kámen nebo Edmundova soutěska. Byl to rod Clary-Aldringenů, který v 80. letech 19. století zpřístupnil Pravčickou bránu turistům. V roce 1878 vznikl v Děčíně první spolek podporující turistický ruch v oblasti, a to Horský spolek pro České Švýcarsko (); v roce 1885 byl ještě v Krásné Lípě založen Horský spolek pro nejsevernější Čechy (). V roce 2009 se České Švýcarsko zařadilo mezi (Excelentní turistická destinace).\n\nDnes je park zpřístupněn sítí turistických tras. Některé přírodní úkazy jako Pravčická brána, Edmundova soutěska či Tiské stěny jsou zpoplatněny.\n\nV Českém Švýcarsku má dlouhou tradicí horolezectví. První výstupy na skalní věže zde byly prováděny již v 19. století, k průkopníkům skalního lezení patřil Oliver Perry Smith, z Čechů např. Bernd Arnold a Jindřich Hudeček. V současné době je horolezectví v parku povoleno za podmínek, které stanovuje Návštěvní řád národního parku České Švýcarsko. Horolezecká činnost se může provozovat jen v určitých oblastech, lézt zde mohou pouze členové UIAA a přidružených organizací (tzn. i členové Českého horolezeckého svazu). Až do roku 2000 se v parku nacházelo několik trampských kempů, se zřízením národního parku zanikly.\n\nKromě již zmíněných hrádků a obydlených staveb se v rezervaci nalézá i řada dalších upomínek na působení člověka. Snad nejvýznamnější z nich je kulturní památka Dolský mlýn, o kterém prameny hovoří již v roce 1515. Mlýn vlastnilo mnoho různých majitelů a postupně se měnila i jeho funkce – jednu dobu dokonce sloužil jako palírna a výletní hostinec. V současné době usiluje o zachování mlýna Občanské sdružení pro záchranu a konzervaci kulturní památky Dolský mlýn. Další stavbou v parku je např. chatka na Mariině skále v jihozápadní části parku, kterou nechal v roce 1856 postavit Ferdinand Bonaventura z rodu Kinských. Chatka v roce 2005 vyhořela, o rok později však byla obnovena. V oblasti se nachází i řada dalších památek lidové a sakrální architektury, ty větší jsou umístěny především ve vesnicích mimo území parku.\n\n\n"}
{"id": "22945", "url": "https://cs.wikipedia.org/wiki?curid=22945", "title": "Scheme", "text": "Scheme\n\nScheme je multiparadigmatický programovací jazyk. Funkcionální programovací paradigma patří mezi tzv. funkcionální paradigmata. Scheme je jeden ze dvou hlavních dialektů funkcionálního programovacího jazyka Lisp. Jazyk navrhli Guy Lewis Steele a Gerald Jay Sussman a jeho první popis byl sepsán v roce 1975.\nScheme byl představen akademickému světu skrze sérii článků, nyní známých jako Sussmanovy a Steelovy \"Lambda Papers\". Jazyk Scheme definují dva standardy: oficiální IEEE standard a standard nazývaný \"Revised Report on the Algorithmic Language Scheme\", ve zkratce RRS, kde \"n\" je číslo revize. Současný standard je RRS, a RRS je ve vývoji.\n\nOproti Lispu se Scheme snaží o minimalismus – poskytovat co nejmenší počet základních funkcí, na nichž jsou pak v knihovnách postaveny složitější konstrukce. Díky tomu má dosud poslední reference jazyka jen 50 stran.\n\nScheme byl prvním dialektem Lispu, který nabízel volbu mezi lexikálním nebo dynamickým rozsahem platnosti proměnné. Také byl jedním z programovacích jazyků, který podporoval „first-class continuation“.\n\nTento jazyk je v praxi používaný jen zřídka, používá se především ve školách pro výuku programování algoritmů.\nNejznámější implementací je grafický editor GIMP, jehož dodatečné zásuvné moduly a skripty jsou psány v dialektu jazyka Scheme.\n\nNa počátku zrodu jazyka Scheme stála potřeba Guye Steela a Geralda Sussmana z MIT (Massachusettský technický institut), vyzkoušet si některé aspekty modelu aktorů, který v roce 1973 veřejnosti představil Carl Hewitt. Protože LISP se k tomuto příliš nehodil, bylo potřeba navrhnout nový jazyk. Ten byl nakonec implementován v LISPu. A dokonce i syntaxí LISP hodně připomínal. Byl však o dost jednodušší, a odstraňoval některé z nepříjemných vlastností LISPu.\n\n\"\"Chceme lépe porozumět Hewittovu Aktor modelu, ale máme problémy vztáhnout aktor model a jeho neobvyklou terminologii známých programových notací. Plánovali jsme zkonstruovat ukázkovou implementaci aktor jazyka tak, abychom si s ní mohli hrát. Použitím MacLisp, jakožto pracovního prostředí, jsme napsali tenký interpret Lispu a poté přidali mechanismus k vytváření aktorů a posílání zpráv.„\"\n\nPoprvé byl jazyk Scheme veřejně popsán v roce 1975 v práci Sussmana a Steela “ Scheme: an interpreter for extended lambda calculus\". V roce 1976 pak Sussman a Steele napsali dvě publikace \"LAMBDA: The Ultimate Imperative\" a \"LAMBDA: The Ultimate Declarative\", v nichž popsali, jak řešit běžné programové konstrukce.\n\nV roce 1978 byl jazyk Scheme standardizován. Základem se stala \"Revidovaná zpráva o Scheme\" – dialektu LISPu. Tato zpráva popisovala vývoj jazyka, poté co byla MIT implementace rozšířena o podporu inovativního kompilátoru. Další zpráva, která byla nazvána \"Revize revize reportu Scheme, neboli neobvyklý LISP\" byla publikována v roce 1985. Tradice revizí revize revize se zachovala a dnes je již na světě poslední pátá revize z února roku 1998.\n\nPůvodní název jazyka byl Schemer. Po vzoru dobových jazyků pro umělou inteligenci Planner a Conniver. Protože však autoři používali operační systém ITS, který limitoval délku souborů a adresářů šesti znaky, byly vždy soubory pro Schemer uloženy v adresáři Scheme. Z toho vzešel název Scheme, který tak nahradil Schemer.\n\nNový standardizační proces začal na 2003 Scheme workshopu, s cílem vytvoření RRS standardu v roce 2006.\nRRS přinese standardní modulární systém; povolí dělit mezi jádrem jazyka a knihovnami.\nKoncept RRS specifikace (žertovně pojmenovaný \"RRS\") byl uvolněn k testování v říjnu 2006.\nAktualizovaný koncept, RRS, byl uvolněn 19. ledna 2007, a další, RRS, 22. března 2007. Poslední koncept je RRS a byl uvolněn 25. června 2007.\n\nTradiční program hello world vypadá v jazyce Scheme třeba takto:\nNa prvním řádku začíná definice procedury \"hello\", která vypíše text „Ahoj svete!“ a odřádkuje. Na čtvrtém řádku je pak tato procedura zavolána.\n\nPříkaz define slouží také k definici proměnných:\nNásledující příklad ukazuje definici funkce, která vypočítá faktoriál zadaného čísla:\nPsaní konstrukce \"lambda\" může být zdlouhavé, a tak Scheme nabízí zkratku:\nFunkci pak lze zavolat:\nNa výstupu bychom dostali číslo 24. Výše uvedený příklad ukazuje několik zajímavých konstrukcí. Jednak je zřejmé, že v jazyce Scheme se používá prefixového zápisu:\nDruhou zajímavou věcí je podmínka \"if\". Ta má tvar \"(if (výraz) true false)\", kde větev \"true\" se provede, je-li výraz pravdivý (není-li vyhodnocen jako \"#f\"), větev \"false\" v případě, že je výraz nepravdivý (\"#f\"; ekvivalentní části \"else\" v jiných jazycích).\n\nTřetí zajímavou věcí je rekurzivní volání sebe sama na pátém řádku definice funkce. Funkci pro výpočet faktoriálu lze přepsat:\nV takovém to případě budou všechna rekurzivní volání koncově rekurzivní. Průběžné hodnoty nejsou ukládány na zásobník, ale jsou předávány jako argumenty rekurzivní funkce a interpret, může zahodit obsah zásobníku a znovu zavolat funkci. Tzn. že výpočet funkce probíhá v konstantním paměťovém prostoru. Standard jazyka Scheme R5RS, přesně definuje, kdy dojde ke koncovému volání. V ukázce kódu je také použitá konstrukce „pojmenovaný let“, která se používá na vytvoření rekurze v těle funkce, aniž bychom explicitně definovali funkci v globálním prostředí. To lze také za pomoci lambda výrazů:\n\nKaždý komentář je uvozen středníkem (;) a je platný po celý zbytek řádku. Některé implementace dovolují zakomentovat více řádků, obalí-li se do <nowiki>#</nowiki>|…|#.\n\npříklady:\n x3, prumerny-plat, Maximum, ?$*\n\n\n\nŘetězce jsou uzavřeny do dvojitých uvozovek: \"ahoj světe\".\n\n\nZákladem jazyka Scheme jsou tečkové páry. Je to (jediná) složená datová struktura s konstruktorem cons a selektory car a cdr [kudr]. Tečkový pár může například reprezentovat 2D souřadnice, imaginární číslo, nebo české a cizí slovo ve slovníku.\n\nSeznamy jsou definovány rekurzivně pomocí dvojic. Každý seznam je definován jako posloupnost tečkových párů, přičemž poslední tečkový pár má na své druhé pozici prázdný seznam.\n\nMohou obsahovat atomické hodnoty i další seznamy. Lze je vnořovat : codice_2. Všechny seznamy mají konečnou délku a jsou ukončeny prázdným seznamem.\n\n\nK přistupování k hodnotám v seznamu slouží funkce car a cdr.\n\n\n\nVýraz codice_14 modifikuje vazbu symbolu v aktuálním prostředí. Oproti tomu speciální forma codice_15 vytváří nové prostředí (scope) a v tomto prostředí navazuje na symboly nové vazby. codice_15 jako takový nedokáže přepsat již existující vazbu, vždy pouze vytváří nová prostředí. To je hlavní rozdíl oproti speciální formě codice_14, který dokáže přepsat existující vazby.\n\nRozdíl mezi codice_15 a codice_14 můžeme zčásti ilustrovat na následujícím příkladu:\n\nPrvní codice_15 vytvoří své prostředí, ve kterém naváže na codice_21 hodnotu 10. Druhý let také vytvoří prostředí a naváže na codice_21 hodnotu 20. Pokud bychom nepoužili codice_14, byl by výsledkem operace tečkový pár codice_24, protože sice existují dva symboly codice_21, ale v jiných prostředí, kde mají vlastní vazbu. codice_14 ale modifikuje vazbu v aktuálním prostředí, takže ve vnořeném vnitřním letu změní vazbu symbolu codice_21 na třicet. Výsledkem operace tak bude tečkový pár codice_28.\n\ncodice_15 je pouze konvenční syntaxe, která není nezbytná a může být přímo nahrazena použitím procedury. Například kód výše je přímým ekvivalentem zápisu:\n\nProcedury jsou ve Scheme first-class objekty. Můžou být argumenty jiných procedur a mohou být jinými procedurami vraceny. Mohou být přiřazeny do proměnné. Procedury jsou tvořeny codice_30 formami. Například procedury se dvěma argumenty codice_31 jsou definovány na řádku 1, řádek 2 je kratší, ekvivalentní výraz. Řádek 3 ukazuje jak jsou procedury spouštěny. Na prvním místě je název procedury a zbytkem jsou její argumenty.\n\nV Scheme jsou procedury rozděleny do dvou základních kategorií: uživatelské procedury a primitiva (primitivní procedury). Všechna primitiva jsou procedury, ale ne všechny procedury jsou primitiva. Primitiva jsou předdefinované funkce jazyka Scheme. To zahrnuje např. codice_32, codice_33, codice_34, codice_35, codice_36, codice_37, codice_38, a další. V různých variacích Scheme může uživatel redefinovat primitivum. Příklad:\n\nnebo jednoduše\n\ncož způsobí, že codice_32 primitivum provede rozdíl namísto součtu.\n\nCykly ve standardu Scheme neexistují, ale v různých implementacích se můžeme setkat například s cyklem codice_40. Ačkoliv programujeme-li funkcionálně, cykly nevyužijeme, protože jsou založené na vedlejším efektu. Častěji se používá rekurze. Syntaxe cyklu codice_40 je následující:\n\nNejdříve následuje seznam proměnných, které budou iterovat, včetně výchozí hodnoty a indikátoru změny po každé iteraci. Jako druhý argument je uvedena ukončující podmínka cyklu. Ve chvíli, kdy je splněna, je cyklus ukončen. Následuje seznam příkazů, které se mají v cyklu provést. Příklad jednoduchého cyklu, který vytiskne čísla od jedné do devíti:\n\nPříklad cyklu procházející seznam:\n\nScheme rozlišuje tři druhy rovnosti: \"codice_42\" vrací codice_43 jestliže jeho parametry reprezentují stejné datové objekty v paměti; \"codice_44\" je to samé jako codice_42, ale zachází s některými objekty (např. znaky a čísly) speciálně tak, že čísla, která jsou si codice_46 jsou také codice_44 pouze když nejsou codice_42; codice_49 porovnává datové struktury jako seznamy, vektory, řetězce k zjištění, že mají stejnou strukturu a codice_44 obsah.\n\nV Scheme dále existují: codice_51; porovnání řetězců; codice_52 porovnání znaků; codice_46 porovnání čísel\n\nPro vyhodnocování podmínek nabízí Scheme tři speciální formy. If, case a cond. If se až na formu zápisu nijak neliší od if, které používá většina ostatních jazyků. Forma cond dovoluje použít libovolné množství podmínek a návratovou hodnotu pro každou z nich. Forma case je podobná formě cond postupně vyhodnocuje seznamy a pokud nalezne odpovídající prvek, vrátí jeho příslušnou hodnotu.\n\"Použití codice_54:\"\n\nVýraz codice_55 je vyhodnocen takto: jestliže výsledek vyhodnocení je „true“ (což je něco jiného nežli codice_56), pak je vyhodnocen výraz codice_57, jinak codice_58.\n\n\"Použití codice_59:\"\n\nPrvní výraz, který bude true, bude vyhodnocen, jestliže všechny výsledky jsou codice_56, pak je vyhodnocena codice_61 klauzule.\n\nScheme užívá konceptu \"portů\" pro čtení a zápis. RRS definuje dva výchozí porty, přístupné pomocí funkcí codice_62 a codice_63, což koresponduje s Unixovými pojmy stdin and stdout. Mnoho implementací poskytuje též codice_64.\n\nScheme zná makra, což je velice mocná zbraň v rukou programátora. Makra transformují zdrojový kód, makroexpanzi provádí preprocesor a samotný interpret už žádná makra nevidí, vidí pouze hotový zdrojový kód, který je určen ke zpracování. Pomocí maker si programátor může dovolit různé věci, které by jinak nebyl schopný provést. První příklad bude anaforický if, který se chová podobně jako klasický if, pouze si výsledek podmínky uchovává do symbolu codice_65, takže v těle anaforického ifu se můžeme lehce odkázat na výsledek podmínky:\n\nDalší příklad je makro codice_66, které provádí iteraci přímo nad seznamem. Bere jako argument iterační symbol, do kterého se bude vždy ukládat hodnota aktuálně procházeného prvku seznamu, seznam samotný a pak tělo.\n\nV příkladu také vidíme funkci codice_67, která slouží ke generování náhodných proměnných, ke kterým nemá uživatel přístup. Slouží to k ochraně před tzv. „symbol capture“, což nastává v případě, kdy makro potřebuje nějakou vnitřní pomocnou proměnnou. Pokud bychom nepoužili náhodný symbol, mohl by uživatel k tomuto symbolu přistupovat. Špatně definované makro codice_66 by mohlo vypadat takto:\n\nPříklady dalších užitečných maker:\n\nHezkým příkladem jsou také podmíněné výrazy pracující s pravděpodobností. Například klasický if upravený tak, že namísto podmínky přebírá pouze procentuální vyjádření pravděpodobnosti, zda se provede true větev.\n\nPomocí maker můžeme také realizovat líné vyhodnocování, kdy se veškeré argumenty funkcí budou vyhodnocovat líně, tj. až když budou třeba. Díky tomuto můžeme naprogramovat if jako funkci. Líného vyhodnocení využijeme i při implementaci Streamů. Stream bude tvořen tečkovými páry, ale s tím rozdílem, že bude mít vyhodnocen pouze car část, nikoli cdr. To realizujeme tím způsobem, že cdr část uložíme jako proceduru, kterou vyhodnotíme až při volání cdr streamu:\n\nPomocí makra codice_69 jsme odložili vyhodnocení výrazů codice_70 až do chvíle, kdy jsme to opravdu potřebovali — když jsme zavolali codice_71. Zbytek už nadefinujeme snadno:\n\nA nyní už jen aplikace streamů:\n\n\n"}
{"id": "22947", "url": "https://cs.wikipedia.org/wiki?curid=22947", "title": "Caesarea", "text": "Caesarea\n\nNázev Caesarea či Kaisareia označuje antická města pojmenovaná k poctě Gaia Iulia Caesara nebo některého z římských císařů:\n\n\n\n\n"}
{"id": "22949", "url": "https://cs.wikipedia.org/wiki?curid=22949", "title": "Igor Rurikovič", "text": "Igor Rurikovič\n\nIgor Rurikovič byl vládce Kyjevské Rusi v letech 912–945.\n\nByl podle některých letopisů synem varjažského vládce Novgorodu Rurika. Někteří historici se však domnívají, že varjažská vláda v Kyjevě po odchodu Olega na sever skončila a v osobě Igora se dostala k moci nová slovanská dynastie. Tomu odporuje fakt, že Igor je obdobou skandinávského jména Ingvar. Igor však mohl být potomkem Varjaga a slovanské ženy. V každém případě se panovnický rod, který založil, označuje jako Rurikovci (na Rusi vládli do roku 1597, posledním vládnoucím příslušníkem roku byl car Fjodor I. Ivanovič.)\n\nStejně jako jeho předchůdce zaútočil Igor dvakrát proti Konstantinopoli. Roku 941 šlo o pouhý nájezd nepočetné knížecí družiny, během něhož byly ruské lodě spáleny pod hradbami města pověstným „řeckým“ ohněm. Bojovníci, kteří unikli zkáze, pak vydrancovali Bithýnii na jižním pobřeží Černého moře. O tři léta později shromáždil Igor mohutné varjažsko-slovanské vojsko a najal kočovné Pečeněhy, kteří měli současně napadnout Konstantinopol z pevniny. Byzantský císař Roman I. se o tažení Rusů dozvěděl a poslal jim vstříc svoje nejlepší vyjednavače, kteří měli bojovníkům nabídnout stejný tribut, jaký získal pro svoje vojáky v roce 911 Oleg. Výsledkem jednání bylo uzavření nové smlouvy, která byla sice obdobou předešlé dohody, nicméně její podmínky byly výhodnější pro Byzanc a Rusy v mnohém omezovaly. Pokud chtěli na území říše obchodovat, museli platit clo a kromě toho se zavázali hájit byzantskou pevnost Chersonésos na Krymu před útoky nepřátel.\n\nVe smlouvě z roku 944 vystupuje kyjevský vládce Igor jako veliký kníže, to znamená první mezi dalšími knížaty východních Slovanů. Sám však používal chazarského titulu kagan (stejně jako jeho nástupci až po Jaroslava Moudrého).\n\nIgor se dále snažil rozšiřovat moc kyjevských knížat na další východoslovanská území a přimět zdejší kmeny k poplatné závislosti. Roku 945 byl zabit při vybírání daní u Drevljanů. Vlády za jeho nezletilého syna Svjatoslava se ujala Igorova žena Olga.\n"}
{"id": "22953", "url": "https://cs.wikipedia.org/wiki?curid=22953", "title": "Mont Blanc", "text": "Mont Blanc\n\nMont Blanc ( , v překladu \"bílá hora\") je nejvyšší hora Alp a Evropy, vypínající se v Montblanském masivu na francouzsko-italském pomezí do výšky 4809 m n. m. Mont Blanc je tradičně považován za nejvyšší vrchol Evropy, avšak z důvodu nejednotné metodiky pro přesné určení evropsko-asijské hranice bývá tento titul připisován i kavkazské hoře Elbrus (5642 m n. m.).\n\nO tom, zda vrchol hory leží na hranicích Francie a Itálie, či pouze na území Francie, panují dosud spory. Mapa francouzského \"Institut Géographique National de France\" nicméně zobrazuje vrchol Mt. Blancu zcela na území Francie. Proti tomu se ostře brání italská strana s tím, že hranice procházející přímo vrcholem Mt. Blancu byla výslovně stanovena stále platnou dvojstrannou smlouvou z roku 1860 (jíž bylo postoupeno Savojsko Francii a Mt. Blanc se stal horou hraniční) a potvrzena i Pařížskou mírovou smlouvou z r. 1947 (jíž byly částečně upraveny hranice mezi oběma zeměmi). To ovšem popírá francouzská strana a výzva italských úřadů o definitivní vyřešení hraničního sporu se setkala z francouzské strany s mlčením.\n\nHornina, tyčící se do nadmořské výšky 4792 m, je kryta ledovým příkrovem o proměnlivé tloušťce 14–23 m. Při expertním měření, provedeném v září 2009, byla výška hory stanovena na 4810,45 metrů nad hladinou moře. Další měření v roce 2013 ukázalo výšku 4810,02 m n. m. a podle měření z roku 2015 se nejvyšší bod nachází ve výšce 4808,73 m n. m.\n\nMont Blanc je tvořen horninami krystalinika (žula, rula a břidlice) a je pokryt mnoha ledovci. Největší z nich nese jméno Mer de Glace.\n\nV letech 1957-1965 byl pod Montblanským masivem vybudován 11,6 km dlouhý Montblanský tunel, spojující města Chamonix (Horní Savojsko, Francie) a Courmayeur (Valle d'Aosta, Itálie).\n\nPo východním úbočí Mont Blanku vede visutá lanovka z francouzského Chamonix (1030 m n. m.) do italského Courmayeru (1370 m n. m.). Překonává horní část ledovce Mer de Glace zvanou Vallée Blanche celkem v šesti úsecích. Nejvyšší přestupní stanice je na Aiguille du Midi (3842 m n. m.)\n\nNa vrchol poprvé vystoupili Francouzi 8. srpna 1786 Jacques Balmat a Michel Paccard. První ženou, zdolavší Mont Blanc, byla 14. července 1808 Maria Paradisová (1778 – 1839), chudá služebná z Chamonix, která se později horolezectví již nevěnovala. O třicet let později, v roce 1838, na Mont Blanc vystoupila další žena, francouzská průkopnice horolezectví Henriette d'Angeville.\n\nPrvní fotografie na vrcholu Mont Blancu pořídili bratři Louis-Auguste Bisson a Auguste-Rosalie Bisson (1826–1900) v roce 1861. Putovalo s nimi pětadvacet nosičů technického vybavení. Museli nahoru dopravit celou temnou komoru včetně kamínek na rozehřátí sněhu, vše okolo 250 kg. Fotografie byly provedeny s využitím kolodiového procesu na velkoformátové negativy, často až 30 × 40 cm.\n\nNa vrchol Mont Blancu je možné vystoupit čtyřmi výstupovými trasami nižší obtížnosti (tzv. normálky) a značným množství horolezeckých výstupů vyšších obtížností. Trasami nižší obtížnosti jsou:\n\n\nZ obtížnějších výstupů jsou populární ledové a kombinované výstupy ve východní stěně Brenva nad ledovcem Brenva. Zcela vpravo je Ostruha Brenvy, směrem doleva ledovcová klasika Sentinelle Rouge, dále Major a zcela vlevo Hruška – Poire. Na východní stěnu dále vlevo navazuje Grand Pilier d'Angle s řadou těžkých výstupů, vyúsťujících na předvrchol Mont Blanc de Courmayeur, do jehož stěn se zapsali i čeští a českoslovenští horolezci. Velmi těžké výstupy vedou pilíři stěny Frêney nad stejnojmenným ledovcem a pilíři stěny Broulliard nad ledovcem Brouillard. Výstupy těmito dvěma stěnami jsou náročné svou délkou a odlehlostí a také obtížným návratem při zhoršení počasí, protože už jen přístup ke stěnám Frêney a Brouillard by vydal na ne zrovna lehké horolezecké túry. Při pokusu o prvovýstup Centrálním pilířem Frêney, kde se náhodou sešli ve stejnou chvíli Italové Bonatti, Galieni a Oggioni s francouzským družstvem Mazeaud, Kohlmann, Vieille a Guillaume, došlo ke známé tragédii, kdy při několikadenní bouřce zahynuli čtyři špičkoví horolezci své doby.\n\nV současnosti na vrchol míří asi 25 000 turistů ročně, z toho přibližně dvě třetiny bez doprovodu horského průvodce; během sezóny má zájem o výstup 300 až 400 lidí denně. Tento počet má být od roku 2019 snížen na 214 turistů denně.\n\n"}
{"id": "22968", "url": "https://cs.wikipedia.org/wiki?curid=22968", "title": "Caesar (herní série)", "text": "Caesar (herní série)\n\nCaesar je čtyřdílná série počítačových budovatelských strategií od společnosti Impressions Games a vydaných společností Sierra.\n\nSérie sestává z následujících titulů:\n\n\nPředposlední hře této strategicko-budovatelské série se dostalo největšího zájmu. Hra je koncipována do jedenácti misí (kampaní), které hráč plní, aby uspokojil Caesarovy nároky na svěřené město či provincii. V devíti z misí je možnost výběru mírumilovnější provincie, avšak nároky Caesara jsou potom vyšší v ekonomické oblasti. Ve vojenských misích jsou ekonomicko-kulturní požadavky nižší. V samotné hře je nutno budovat město od jeho základů, tzn. cesty, farmy, pozemky, knihovny, školy, akademie, divadla, kolosea, hippodromy, zvěřince, fóra, prefektury, atd.\n\nSýpka, která shromažďuje maso, ovoce, olivy, obilniny z farem a z rybářských mol, a tím se stává důležitou zásobárnou pro trh, je tedy dobrá, je-li vystavena blízko farmy, trhu i lidských obydlí. Řešení ale nemůže být vždy ideální, protože sýpka je také terčem rozličného hmyzu, který místním obyvatelům vadí a tím brání v navýšení úrovně města. Divadelní škola je také velmi rušná proto není dobrá její výstavba v blízkosti lidských obydlí, to samé platí o škole gladiátorů. Příliš křižovatek zase znesnadňuje obchod i zamezuje přístupu potravin do některých lokalit. Hypodrom sice pojme několik zaměstnanců, ale rozkládá se na velkém prostoru a tím ubírá mnoho místa. Zajistí sice zábavu obyvatelům, ale na druhou stranu je velmi hlučný a potřebuje vystavět výrobnu závodních vozů. Obyvatelé mají nároky na vzdělání, proto je také nutné stavět školy, vyšším vrstvám akademie. Některé domy mají požadavky na zahrady, sochy, vystaví-li se takové objekty obyvatelé možná budou spokojeni a jejich sídlo se promění ve vilu, ale taková výstavba zase zaujímá prostory pro ekonomicky jiným způsobem zásadní složky. Také je nutné neustále zásobovat takové vily drahým vínem, oleji, nábytkem a starat se, aby trhy tyto věci měly na svých pultech. Chceme-li dostat vodu do fontány, je třeba promýšlet vedení akvaduktů od rezervoáru k rezervoáru, které ovšem opět nejsou kdovíjakou podívanou pro občany města. Je nutné stavět i inženýrské stanice, aby se sídla a jiné budovy nezřítily. I stavět prefektury, aby nedocházelo k požárům a byla ve městě nějaká vojenská síla. Festival sice zvedne náladu jednoho boha a obyvatel, ale stojí zase mnoho peněz. Někdy je nutné pro nedostatek dělníků rozvážit rozmístění pracovní síly do jednotlivých odvětví. Skladiště je vhodné stavět blízko přístavů, aby byla blízko obchodních lodí pro vývoz. Nejprve je však nutné otevřít nemalou částkou obchodní cesty. Některé suroviny jsou v dané lokalitě nepřístupné a je nutné je dovážet a ve vybudovaných dílnách zpracovávat. Nebo je zase možné je dovážet už zpracované, ale zase dražší. Hra někdy i oznámí, že dovoz surovin a produktů se momentálně zdražuje nebo naopak se jejich cena snižuje, pro momentální vývoj ekonomiky v Římě. Na zvěřinec se rádi přijdou občané podívat, ale výhled na zvěřinec z oken jejich obydlí je jim krajně odpudivý. Bohatší občané platí sice mnohem vyšší daně, ale za cenu vystavění dlažby, soch, dodávek požadovaných potravin dále nábytku, nádobí a celkovým zkrášlením okolního prostranství. Například, pro výrobu nádobí je nutné postavit těžební jámu na jíl nebo hlínu, postavit hrnčířskou dílnu, nakonec skladiště nebo trh, aby mohlo být nádobí občanům dostupné. Další možností je dovoz z ostatních provincií. Důležitou roli zaujímají i bozi (Ceres, Neptun, Mars, Venuše, Merkur), kteří když jsou nespokojeni (nedostatečná síť chrámů jednotlivých bohů, dlouhodobé opomíjení zábavních festivalů k poctě jednoho z bohů nebo vystavění chrámů na odlehlých místech kam obyvatelé nemají přístup.apod.) sesílají na město zkázonosné vlivy (Neptun rozbouří moře a potopí obchodní nebo rybářskou loď; Ceres pošle kobylky na úrodu; Mars prokleje legii; Merkur sebere zboží ze skladišť; Venuše učiní obyvatele nespokojenými). I obyvatelé města si žádají přízeň bohů a hněvají se je-li mizivá. Když jsou žárliví bozi patřičně hýčkáni upadají v ohromení a sesílají na město blahodárné účinky. Čím pokročilejší mise tím větší rizika například plynoucích z ekonomických nedostatků, zanedbávání Caesarových přání, ignorování varování bohů. Těžba mramoru, jílu, rudy může býti velmi výhodnou investicí, ale přehršel těchto surovin zase zabírá místa ve skladištích, proto se musí dbát na regulaci obchodních možností vývozu a dovozu. Rovnováha všeho nakonec vytvoří ve městě celistvý, fungující, prosperující a spokojený život.\n\nKaždý krok ve hře je tedy nutné promýšlet, neboť má většinou větší či menší dopad na chod celého města. Z dalších povinností je zajišťování jídla občanům, aby tak nevznikala povstání. Dále je nutné zajišťovat práci občanům, aby nedocházelo ke krádežím, s tím souvisí i výše mezd a daní. Nedostatek dělníků brání rozvoji města a dochází k jeho úpadku. Obyvatelé neustále zvyšují své nároky a jejich uspokojováním se zvyšuje prosperita města (jídlo, čistá voda, nádobí, nábytek, oleje, okolí, víno, zábava, vzdělání, lázně, klinika, nemocnice, holič…etc), která zase uspokojuje prvořadý požadavek Caesara na město (požadavky Caesara jsou: úroveň míru; přízně; prosperity; kultury a velikost populace). Jindy je třeba bránit město. Založit kasárny, vojenskou akademii, postavit obranné zdi a věže. Postavit pevnosti, rozmístit legie.\n\nBudovatel začíná osadou, která se s rozrůstajícími parcelami, ekonomicky dobrou správou infrastruktur a prosperujícím obchodem i životní úrovní obyvatel stává velkoměstskou baštou se kterou si získává potřebnou přízeň Caesarovu, nutnou k povýšení, tedy k dalšímu postupu v misi.\n\nS makroekonomickými faktory se lze poradit s několika správci a poradci, kteří také uvádí různé statistiky.\n\nPo splnění požadavků Caesara dochází k povýšení a naskýtá se možnost ujmout se jiné odlišné mise i způsobu ekonomického zajištění města.\n\nHra vyšla 26.10.2006 a od předchůdce se liší hlavně přechodem z isometrického 3D na plně realistické 3D. Jistých změn doznal i herní systém, tou největší změnou je rozdělování obyvatelstva na jednotlivé kasty už při stavbě obydlí, na výběr jsou 3 typy, domy plebejců, domy občanů specialistů a honosné vily patricijů. Přibylo také několik budov a produktů/výrobků. Hra je rozdělena na tři hlavní části, dle historického vývoje římského impéria. Část první je nazvána podle rané formy Římského státu – Království a ve hře slouží jako výuková. Další části hry jsou Republika a Císařství. Před začátkem každého scénáře máte možnost zvolit si buď poklidnou provincii s vysokými požadavky na prosperitu a kulturu nebo nebezpečnou provincii s nízkými nároky ale s vysokou pravděpodobností nepřátelské invaze nebo nájezdu místních kmenů. Během hry si projdete všechny posty od pouhého občana až k Caesarovi.\n\n\n\n"}
{"id": "22988", "url": "https://cs.wikipedia.org/wiki?curid=22988", "title": "Lípy na Vyhlídce", "text": "Lípy na Vyhlídce\n\nLípy na Vyhlídce jsou památné stromy v Hojsově Stráži na Šumavě. Obě lípy malolisté (\"Tilia cordata\") stojí naproti penzionu \"Vyhlídka\" v nadmořské výšce 870 m. Jejich věk je odhadován na 300 a 400 let, obvod jejich kmenů je 630 cm a 523 cm (měření 2003). Chráněny od roku 1985 jako dominanty krajiny, jedna i pro svůj vzrůst.\n\n"}
{"id": "22989", "url": "https://cs.wikipedia.org/wiki?curid=22989", "title": "Jasany na Brčálníku", "text": "Jasany na Brčálníku\n\nJasany na Brčálníku jsou památné stromy u osady Brčálník nedaleko Hojsovy Stráže na Šumavě. Oba jasany ztepilé (\"Fraxinus excelsior\") rostou u chat pod brčálnickým kravínem. Menší má obvod kmene 325 cm a je 18 m vysoký, obvod kmene většího jasanu je 453 cm a výška dosahuje 20 m. Stromy jsou chráněny od roku 1995 pro svůj vzrůst a jako krajinná dominanta.\n\n\n"}
{"id": "22991", "url": "https://cs.wikipedia.org/wiki?curid=22991", "title": "Jezerní jedle", "text": "Jezerní jedle\n\nJezerní jedle je památný strom u Hojsovy Stráže na Šumavě. Jedle bělokorá (\"Abies alba\") roste v lese a je v dobrém stavu. Obvod jejího kmene je 320 cm (měření 1995). Strom je chráněn od roku 1995 pro svůj vzrůst. Jedle je zároveň významným stromem LČR.\n\n\n"}
{"id": "22993", "url": "https://cs.wikipedia.org/wiki?curid=22993", "title": "Stromy u kostela v Hojsově Stráži", "text": "Stromy u kostela v Hojsově Stráži\n\nStromy u kostela v Hojsově Stráži jsou památné stromy v Hojsově Stráži na Šumavě. Dvě lípy velkolisté (\"Tilia platyphyllos\") a dva jasany ztepilé (\"Fraxinus excelsior\") rostou před kostelem Neposkvrněného početí Panny Marie. Všechny stromy mají výšku mezi 20 až 22 m, obvod kmene jasanů je 450 cm a 332 cm, kmeny lip mají obvody 336 cm a 318 cm (měření 2003). Stromy jsou chráněny od roku 1995 jako krajinná dominanta a pro svůj vzrůst.\n\nOchrana tří ze čtyř stromů byla zrušena. \n\n"}
{"id": "22994", "url": "https://cs.wikipedia.org/wiki?curid=22994", "title": "Lípa pod čističkou", "text": "Lípa pod čističkou\n\nLípa pod čističkou je památný strom v Hojsově Stráži na Šumavě. Lípa velkolistá (\"Tilia platyphyllos\") roste u bývalé silážní jámy pod čističkou. Obvod jejího kmene je 544 cm a výška 24 m (měření 2003). Chráněna od roku 1995 pro svůj vzrůst a věk.\n\n\n"}
{"id": "22996", "url": "https://cs.wikipedia.org/wiki?curid=22996", "title": "Mimojaderná dědičnost", "text": "Mimojaderná dědičnost\n\nMimojaderná dědičnost se týká genů, které se nenacházejí v jádře na chromozómech, ale jinde. Tyto geny (extrachromozomální geny, plazmogeny) se nacházejí v cytoplazmě nebo v ní se nacházejících organelách a jejich soubor se nazývá plazmon. Dědičnost znaků kódovaných extrachromozomálními geny se řídí zcela jinými principy než dědičnost znaků kódovaných geny chromozomálními. U pohlavně se rozmnožujících organismů s vyvinutým systémem pohlaví samec-samice vykazují výrazně matroklinní dědičnost (tj. do potomstva přecházejí hlavně geny matky).\n\nZásadním důvodem pro tuto skutečnost je výrazná disproporce mezi množstvím cytoplazmy, které přináší do zygoty samčí a samičí pohlavní buňky, a v souvislosti s tím i výrazná redukce množství semiautonomních organel obsažených v samčích pohlavních buňkách, které obvykle nenesou žádné plastidy a jen minimum mitochondrií, které navíc zygota (resp. oplodněné vajíčko) přednostně zlikviduje.\n\n\n\nZ výše zmíněných důvodů vykazují znaky kódované plastogeny a chondriogeny zcela matroklinní dědičnost všude, kde o ní lze uvažovat. U infekčních faktorů a plazmidů je situace složitější, ale obecně lze říci, že mateřské sady mají zpravidla navrch.\n\nSložitější je situace u primitivnějších organismů, jejichž pohlavní buňky jsou zhruba nebo zcela rovnocenné, případně situace, kdy (např. v důsledku vědeckého pokusu) dojde k nepřirozené fúzi zhruba či zcela rovnocenných buněk. V takovém případě potomek dostane extrachromozomální geny od obou rodičů. Velmi specifický příklad představují přitom geny kódované semiautonomními organelami.\n\nPlastidy ze dvou různých buněk (předpokládejme zde i u mitochondrií, že buňky byly geneticky odlišné a nikoliv klony) spolu relativně v klidu koexistují – v jedné buňce tedy existují dvě varianty plastidu a pouze náhoda při dělení buňky či rozdíly v životaschopnosti či schopnosti rozmnožování mohou vést k tomu, že v dalších buňkách částečně či zcela převládne jeden typ (u různých různý). Zcela odlišná je situace mitochondrií, které zpravidla nesnesou odlišnou konkurenci. Ihned poté, co dojde k fúzi buněk, propuká mezi oběma skupinami mitochondrií totální vyhlazovací válka vedená pomocí různých chemických látek. Končí teprve tehdy, když je jedna ze sad kompletně vyhubena. Mnoho odborníků se kloní k názoru, že toto je jeden z důvodů, který fixuje a směřuje vývoj pohlavních buněk k systému samčí buňka – samičí buňka. Ony války mitochondrií jsou totiž velice „drahé“ a značně snižují životaschopnost buňky. Z tohoto hlediska je systém samčí a samičí pohlavní buňky ideální, neboť válka je krátká a nenáročná (samčí mitochondrie nemá (nemají) šanci a je (jsou) bleskově zlikvidována(y). V potomstvu je pak jen jeden typ mitochondrie – té vítězné.\n\n\n"}
{"id": "22998", "url": "https://cs.wikipedia.org/wiki?curid=22998", "title": "Plazmon", "text": "Plazmon\n\nPlazmon může být: \n\n"}
{"id": "23000", "url": "https://cs.wikipedia.org/wiki?curid=23000", "title": "Stromy pod čističkou (Hojsova Stráž)", "text": "Stromy pod čističkou (Hojsova Stráž)\n\nStromy pod čističkou jsou skupinou památných stromů v Hojsově Stráži na Šumavě. Čtyři lípy velkolisté (\"Tilia platyphyllos\") a jasan ztepilý (\"Fraxinus excelsior\") rostou nad silnicí u autobusové zastávky pod čističkou. Jasan má obvod kmene 469 cm a dosahuje výšky 26 m (měření 1995). Lípy mají obvody kmene 430, 528, 487 a 540 cm, jejich výšky jsou 30, 34, 27 a 30 m (měření 2003). Všechny stromy jsou chráněny od roku 1995 pro svůj vzrůst a jako krajinná dominanta.\n\n"}
{"id": "23002", "url": "https://cs.wikipedia.org/wiki?curid=23002", "title": "Stolové hory", "text": "Stolové hory\n\nStolové hory (polsky Góry Stołowe [gury stouove], německy \"Heuscheuergebirge\") tvoří panoramaticky a krajinářsky nejatraktivnější pohoří Sudet. Nacházejí se na česko-polské hranici nedaleko od města Hronova. Nejvyšším vrcholem je Velká Hejšovina s 919 m n. m. (polsky \"Szczeliniec Wielki\" [ščeliněc vjelki], německy \"Große Heuscheuer\"), na druhém místě je nejvyšší bod sousedního masivu Bor (polsky \"Skalniak\", německy \"Spiegelberg bei Cudowa\") s výškou 915 m n. m, třetí místo pak zaujímá Malá Hejšovina (895 m n. n.). Jedná se o nejvyšší pískovcové vrcholy Polska. Stolové hory jsou jedinými stolovými horami v Polsku. Hory, z větší části zalesněné, jsou od roku 1993 národním parkem.\n\nStolové hory se převážnou částí nacházejí na území Polska (Dolnoslezské vojvodství, mezi městečky Radków, Kudowa-Zdrój a Polanica-Zdrój), kde tvoří hlavní část území Národního parku Gór Stołowych, který byl vyhlášen v roce 1993 na ochranu krajinného rázu a zachovalé přírody Stolových hor. Na české území (Královéhradecký kraj) zasahují Stolové hory jen okrajovými výběžky, jsou to svahy spadající jihozápadně od Božanova do Broumovské kotliny – nejvyšší výšky zde dosahují Suchý vrch (720 m), \"Lopota\" (715 m), \"Bílá skála\" (720 m), nebo jihovýchodně až východně od Machova svahy hor Šefel (697 m) a Boru (polsky \"Skalniak\" 918,5 m), kde český terén sahá do výšky 827 m. Z hlediska ochrany přírody spadá česká část do CHKO Broumovsko.\n\nSeverní část (Suchý vrch, Lopota, Šefel) je pokračováním geologických struktur Broumovských stěn, masiv \"Boru\" je z české části geologickým pokračováním Polické pánve, popřípadě lze obě části považovat za pokračování polické synklinály. Vrcholové partie Stolových hor jsou tvořeny z kvádrových pískovců svrchní křídy s vložkami slínovců a vápenců. Jedná se o sedimenty mořského původu.\n\nNa polské straně kromě Velké a Malé Hejšoviny a vrcholů masivu Boru jsou východním a jihovýchodním směrem další pozoruhodná skalní města: Liščím průsmykem (\"Lisia Przełęcz\") je odděleno plató Nárožníku (polsky \"Narożnik\", německy \"Eckstein\"; 851 m n. m.) od masivu Boru s protějším vrcholem Ptak/\"Vogelberg\" (835 m n. m.). Plató je na jihozápadě odděleno od sousední krajiny zhruba 6,5 km dlouhou skalní stěnou, na níž jsou kromě Nárožníku další významné vrcholy a vyhlídková místa, zejména Kopa Śmierci (825 m n. m.) , Skały Puchacza (také Sowie Skały, německy Uhustein; 730 m n. m.), Góra świętej Anny (německy Annaberg, 711 m n. m.) nebo Skała Józefa (německy Josephstein, 680 m n. m.) Útesy od Skały Puchacza až po vrch Hanula (640 m n. m.), jímž se končí výše uvedená skalní stěna nad údolím potoka Czerwona Woda, se nazývá Urwisko Batorowskie (něm. Friedrichsgrunder Lehne). \n\nBlízko Nárožníku se nachází skalní město Białe Skały (Bílé skály). Na náhorní rovině Nárožníku jsou dvě velká rašeliniště Wielkie Torfowisko Batorowskie a Małe Torfowisko Batorowskie (t. č. v podstatě vysušené). \n\nSeverovýchodní stěny nad městečkem Radków (česky Hrádek, německy \"Wünschelburg\") a poutním místem Wambierzyce (česky Vambeřice, německy Albendorf) skýtají také velké množství turisticky vděčných skalních měst a útvarů, např. Radkowskie Skały, vyhlídka Pielgrzym (672 m n. m.), vrch Rogacz (707 m n. m.) nebo skalní hřiby (Skalne Grzyby). Jihovýchodním směrem se tato část táhne až nad lázně Polanica Zdrój nad údolí říčky Bystrzyca Dusznicka mezi Polanicí a městečkem Szcytna - vrch Szcytnik (něm. Waldstein, 588 m n. m.) se zámkem Leśna Skała (něm. Burg Waldstein). Na masivu Sczytniku je několik skalních útvarů a další dva vrcholy (Piaskowiec, něm. Steinberg, 578 m n. m.) a Kamiennik (580 m n. m.)\n\nNázev pohoří Stolové hory a další polská místní pojmenování jsou nedávného původu (novotvary) a souvisí s polským osídlením teritoria po II. světové válce. S tím také souvisí geografické vymezení Stolových hor, které je odlišné od zde uváděného. Polští geografové neuvažují ve vymezení Stolových hor státní hranice, jak je to zvykem u nás: pro ně Stolové hory na severozápad pokračují Broumovskými stěnami (německy Falkengebirge) a následujícími kuestami Polické stupňoviny, tj. popořadě Zdoňovskými kuestami a poté obloukem zpět na jihovýchod se stáčejícími Janovickými kuestami, vrcholícími masivem Závory (německy Qualischer Riegel). Zahrnují do nich dokonce i skalní města Ostaše a Adršpašsko-teplických skal. Pokud bychom byli v tomto smyslu důslední, bylo by třeba do nich zahrnout i kuesty Stárkovské, tj. Stolové hory by se daly na české straně identifikovat s Polickou vrchovinou.\n\nTradiční geografické vymezení Stolových hor, německy nazývaných Heuscheuergebirge, v chápání původního obyvatelstva, tj. Němců a kladských Čechů, se týká pouze pouze masivu Hejšoviny (Malé a Velké) a celého rozlehlého masivu Boru, nikoli již Broumovských stěn a dalších celků. Stolový charakter obou masivů vyniká především při pohledu z Čech: Hronovská kotlina je dominována masivem Boru (hovoříme o převýšení cca 570 metrů), který má při pohledu odsud skutečně stolový charakter, což neplatí při pohledu z Kladské kotliny, resp. odkudkoliv z polského teritoria východně od jeho nejvyšších vrcholů. Odtamtud se Bor jeví jako rozlehlý členitý masiv, takže polští geografové rozlišují mezi horou Bor a masivem Bor (Skalniak).\n\nČeští obyvatelé Hronovska a Policka však nepoužívali pro toto pohoří žádný společný název, nazývali jej vždy Bor a Hejšovina nebo Hejšovina a Bor, tzn. obě hory vždy rozlišovali. Když Karel Čapek hovoří v Doktorské pohádce o kouzelníku Magiášovi na Hejšovině, má na mysli Velkou Hejšovinu; tyto hory jsou také odděleně pojmenovávány v díle Aloise Jiráska. Dokonce i ve starších regionálních německých pramenech se rozlišuje mezi pohořími Hejšoviny (\"Heuscheuergebirge\") a Boru (\"Spiegelgebirge\").\n\n\n"}
{"id": "23004", "url": "https://cs.wikipedia.org/wiki?curid=23004", "title": "Broumovské stěny", "text": "Broumovské stěny\n\nNárodní přírodní rezervace Broumovské stěny (\"něm. Falkengebirge, také Braunauer Wände nebo Sterngebirge, pol. Broumowskie Ściany\") byla vyhlášena v roce 1956 na rozloze 638 ha k ochraně krajinářsky významného nesouměrného hřbetu (kuesta) Broumovských stěn s řadou skalních měst. Nalézá se asi 4 km západně od města Broumov v okrese Náchod v Královéhradeckém kraji v turistickém regionu Kladské pomezí.\n\nBroumovské stěny z kvádrových pískovců středního turonu tvoří přirozenou hranici mezi Polickem a samotnou Broumovskou kotlinou. V závislosti na úklonu vrstev jsou svahy směrem do Polické pánve mírné, zato k severovýchodu do rovinaté Broumovské kotliny spadá hřeben stěnami.\n\nV roce 2009 bylo území NPR Broumovských stěn (o původní celkové výměře 1179,40 ha), které zasahovalo do katastru Police nad Metují, vyčleněno do nově zřízené národní přírodní památky Polické stěny.\n\nSeverní polovina Broumovských stěn se jeví jako jednoduchý a úzký asymetrický hřbet (typická kuesta), který od výrazného Honského Špičáku (652 m n. m.) přechází na jihovýchodě přes Strážnou horu (688 m n. m.) a Loučnou horu (647 m n. m.) do mírné ploché sníženiny u obce Slavný. V průběhu celého hřbetu jsou v nejvyšších částech kolmé a převislé skalní stěny, v některých partiích až 50 m vysoké (Strážní hora, Hvězda, Supí hnízdo aj.). Mírně ukloněné svahy k jihozápadu jsou členěné několika hlubokými a dlouhými skalními kaňony. Nejznámější z nich je Kovářova rokle. V blokových akumulacích se nacházejí pseudokrasové jeskyně, protékané podzemním tokem (suťové jeskyně). Podobný ráz mají i některé další dlouhé rokle (Hruškova, Hájkova apod.), které rovněž odvodňují jihozápadní svahy Broumovských stěn směrem na řeku Metuji. I severovýchodní svahy jsou členěné skalními roklemi se stejně divokou modelací, ty však vzhledem k prudkým svahům tohoto úbočí mají jen krátký průběh. V jejich dnech, zahlcených mocnými blokovými sutěmi, se nacházejí podzemní systémy pseudokrasových suťových jeskyní, z nichž jeskyně ”Pod Luciferem” je svou délkou 395 m nejdelší a nejrozsáhlejší jeskyní v Broumovských stěnách.\n\nJižní polovina Broumovských stěn od obce Slavný až po sedlo Machovský kříž na jihovýchodě nabývá složitější morfologii. Vlivem zvětšené frekvence tektonických poruch má zde terén podobu rozsáhlých pískovcových strukturních plošin s výrazným uplatněním pseudokrasového reliéfu. Na jihozápadě je to plošina Signálu (708 m n. m.), příkře spadající do údolí Židovky a k zdrojnicím Bělského potoka. Okraje i povrch plošiny jsou modelovány pestrými tvary selektivního zvětrávání pískovců i svahovými gravitačními pohyby a jsou rozčleněné roklemi a soutěskami i do menších skalních měst. \nPlošina Božanovského Špičáku (773 m n. m.) je nejvyšší částí celých Broumovských stěn. Má rovněž velmi bohatou a pestrou pseudokrasovou modelaci s uplatněním selektivního zvětrávání a gravitačních procesů. Je také známa výskytem velkého počtu tzv. skalních hřibů, dále i skalních mís a různých typů škrapů.\n\nPoslední strukturní plošinou Broumovských stěn je pískovcové plató mezi vrcholy Velké kupy (708 m n. m.) a Koruny (769 m n. m.). Plošina výrazně vystupuje příkrými a vysokými srázy nad plochou Broumovskou kotlinu, opět s pestrou pseudokrasovou modelací.\n\nČlenitá morfologie především okrajů těchto strukturních plošin podmiňuje i početný výskyt podzemních prostor jeskynního až propasťovitého charakteru.\n\nČeská část Stolových hor, která je zařazena v NPR Broumovské stěny, se nachází jihovýchodně od Machovského sedla. Geologicky a geomorfologicky je pokračováním Broumovských stěn. Polská část Stolových hor navazuje na Broumovské stěny a je součástí Národního parku Stolové hory. Nejvyšším vrcholem polské části je Velká Hejšovina (919 m n. m.).\n\nBroumovské stěny se rozkládají v jedlobukovém až smrkobukovém vegetačním stupni. Podobně jako Adršpašsko-teplické skály jsou rozsáhlým a vegetačně pestrým celkem, v mnohém však odlišného charakteru. \nMenší výraznost skalního fenoménu má za následek nižší zastoupení stanovišť reliktních borů a rovněž slabší výskyt rostlinných druhů provázejících inverzní polohy. Větší části území lze rekonstrukčně charakterizovat bučinami, acidofilními i květnatými. Zejména na severovýchodních prudkých svazích jsou místy zachovány klenové bučiny, v některých případech vysokého stáří a rázu přírodního lesa. Bylinné patro na kyselých stanovištích je zpravidla druhově chudé, tvoří je zejména metlička křivolaká (\"Avenella flexuosa\"), brusnice borůvka (\"Vaccinium myrtillus\"), brusinka obecná (\"Rhodococcus vitis-idaea\"), vřes obecný (\"Calluna vulgaris\"), na vlhčích místech třtina chloupkatá (\"Calamagrostis villosa\"). V roklích a na vlhkých balvanitých sutích se vyskytují čípek objímavý (\"Streptopus amplexifolius\"), plavuň pučivá (\"Lycopodium annotinum\"), vranec jedlový (\"Huperzia selago\"), kapraď podobná (\"Dryopteris expansa\"). Vzácný je mléčivec alpský (\"Cicerbita alpina\").\n\nPro květnaté bučiny jsou v území charakteristické kostřava lesní (\"Festuca altissima\"), bažanka vytrvalá (\"Mercurialis perennis\"), svízel vonný (\"Galium odoratum\"), pitulník horský (\"Galeobdolon montanum\"), ječmenka lesní (\"Hordelymus europaeus)\", řidčeji se vyskytují lilie zlatohlávek (\"Lilium martagon\"), kyčelnice devítilistá (\"Dentaria enneaphyllos\") a kyčelnice cibulkonosná (\"Dentaria bulbifera\"). Na kamenitých svazích se vzácně objevuje kapradina laločnatá (\"Polystichum aculeatum\") a v okolí pramenišť ostřice převislá (\"Carex pendula\"). V keřovém patře rostou zimolez černý (\"Lonicera nigra\"), krušina olšová (\"Frangula alnus\"), lýkovec jedovatý (\"Daphne mezereum\") a vzácně růže převislá (\"Rosa pendulina\").\n\nFlóra mechorostů je ve srovnání s Adršpašsko-teplickými skalami druhově chudší, následkem menší členitosti území. Nejzajímavější druhy rostou v hlubokých roklích, např. v Kovářově rokli, odkud je znám výskyt poměrně vzácné kratušky vlasovité (Brachydontium trichodes). Bohaté mechové patro je vyvinuto především v klenových bučinách na severovýchodních svazích.\n\nZ celkového počtu 54 druhů savců známých z oblasti bylo na Broumovských stěnách zjištěno 27. Ze vzácnějších se zde vyskytuje myšice temnopásá (\"Apodemus agrarius\") a rejsek horský (\"Sorex alpinus\"). V okolí Božanova se vyskytuje plch velký (\"Glis glis\") i plšík lískový (\"Muscardinus avellanarius\"). Broumovské stěny jsou bohatou lokalitou lovné zvěře, zvlášť jelení a černé. V těžko přístupných roklích nalézají ideální útočiště jezevec lesní (\"Meles meles\") a liška obecná (\"Vulpes vulpes\") i dalších drobných šelem. Relativně menší návštěvnost území a tím i větší klid dávají i větší příležitost k nerušenému hnízdění ptáků, mezi které patří např. krkavec velký (\"Corvus corax\") a výr velký (\"Bubo bubo\"), kulíšek nejmenší (\"Glaucidium passerinum\") a sýc rousný (\"Aegolius funereus\"). Z těchto důvodů byly také Broumovské stěny zvoleny jako vhodné místo pro vypouštění mladých sokolů stěhovavých (\"Falco peregrinus\"). Tento celostání projekt reintrodukce tohoto druhu je v současnosti realizován.\n\nNa zachovalé porosty listnáčů, zejména buků, je vázána celá řada druhů brouků, např. roháček bukový (\"Sinodendron cylindricum\"). Ze zajímavých nálezů je možno dále jmenovat velkého sekáče klepýtníka členěného (\"Ischyropsalis helwigii\"), v pískových osypech pod skalami lze často spatřit lapací jamky mravkolva obecného (\"Myrmeleon formicarius\"). Byl zde také nalezen glaciální relikt pavouk \"Bathyphantes similis\", ačkoliv inverzní charakter zdejších roklí není tak výrazný jako v Teplických skalách. Dochovaly se zde i pralesovité porosty, kde ve dřevě padlých kmenů žije horský plž vrásenka pomezní (\"Discus ruderatus\"), zatímco na vlhká úpatí pronikla karpatská vlahovka \"Monachoides vicinus\".\n\nV celkové skladbě porostů dnes převládá (asi 80 %) smrk ztepilý. Významně je zastoupena bříza, dále buk lesní, méně borovice lesní, javor klen a další listnáče, místy je vtroušena i jedle bělokorá. Introdukován byl modřín opadavý a v menší míře douglaska tisolistá. Modřín byl v nedávné době vysazován zejména na plochy po imisních a kůrovcových kalamitách na jihozápadních svazích.\n\nPřírodní prostředí části NPR je narušeno činným lomem na pískovec, jehož dobývací prostory se v podobě dvou vysokých etáží nacházejí ve střední části svahu pod vrcholem Lopaty, ze tří čtvrtin obklopené terénem rezervace. Orgány státní ochrany přírody usilují o zastavení nevyhovující těžby a o rekultivaci celého prostoru.\n\nNejzajímavější partie Broumovských stěn jsou zpřístupněné hustou sítí turistických značených cest a stezek, které umožňují poměrně pohodlný průchod jinak těžko prostupného terénu.\nČetné vyhlídkové vrcholy (Hvězda, Supí koš, Koruna, Božanovský Špičák a další) poskytují výhledy nejen na blízký skalní terén a další okolí Policka a Broumovska, ale i k dalekým obzorům s charakteristickou konturou hřebenů Krkonoš, Sovích hor, Orlických a Bystřických hor a přes polskou Kladskou kotlinu až po vzdálený Králický Sněžník a Jeseníky.\n\nNejvíce navštěvovanou partií Broumovských stěn je Hvězda (671 m n. m. ), která je i velkou křižovatkou turistických cest. Přitažlivostí tohoto místa je nejen výhled do Broumovské kotliny s pohraničními horami v pozadí, ale také známá barokní kaple, postavená v letech 1732–33 podle plánů K. I. Dientzenhofera a oblíbená turistická chata, postavená ve švýcarském slohu.\n\nV těsné blízkosti Broumovských stěn u obce Suchý Důl mělo docházet v letech 1892-1895 ke 23 zjevením Panny Marie Suchodolské tehdy čtrnáctileté Kristině Ringlové. Církev nikdy (dodnes) tyto události neuznala.\n\nRezervací prochází rozvodí mezi Severním mořem a Baltským mořem.\n\n\n\n"}
{"id": "23009", "url": "https://cs.wikipedia.org/wiki?curid=23009", "title": "Ostaš (přírodní rezervace)", "text": "Ostaš (přírodní rezervace)\n\nPřírodní rezervace Ostaš byla vyhlášena v roce 1956 na rozloze 29,5 ha k ochraně vrcholové části stolové hory Ostaš (700 m). PR se nachází asi 2 km severozápadně od města Police nad Metují v okrese Náchod v turistickém regionu Kladské pomezí. Jméno Ostaš pochází od křestního jména Eustachius neboli Eustach, staročesky Ostach či Ostaš. Svatý Eustach byl patronem lovců, v osadě Ostaš pod vrcholem hory stojí jemu zasvěcená kaple.\n\nNa vrcholu Ostaše se nachází vyhlídka Frýdlantská skála s výhledem na Jestřebí hory, Adršpašsko-teplické skály, Krkonoše, Javoří hory a Broumovské stěny. Na jižním a východním okraji se nachází skalní bludiště s bizarními skalními útvary. Menší skalní město nazývané Kočičí skály je i na severovýchodním svahu hory.\nPřírodní rezervace Ostaš zahrnuje lesnatý vrchol klasické stolové hory Ostaš. Přírodní rezervace zaujímá vrcholovou část stolového vrchu Ostaš (700 m n. m.), který se nachází ve střední části Polické vrchoviny severně od města Police nad Metují. Předmětem ochrany je zejména zajímavá geologická a geomorfologická stavba území.\n\nV terénech Ostaše (a sousedních a Hejdy) provádí Správa CHKO Broumovsko s řadou odborných partnerů monitoring četných přírodních procesů a složek přírodního prostředí v terénech pískovcového reliéfu.\n\nPR je tvořena odolnými křemennými kvádrovými pískovci svrchněturonského až coniackého stáří. V jejich podloží pak leží spodnoturonské slínovce. Vrcholová strukturní plošina má rozměr 500 m x 400 m. Okraje vrcholové strukturní plošiny jsou lemovány sruby, které dosahují výšky až 40 m. V některých úsecích jsou sruby načleněny v samostatné skalní věže. Skalní věže, oddělené od srubu, jsou nakloněny ven a postupně se řítí a mění v nakupení obrovských skalních bloků. Hlubinné ploužení je kontrolováno sklonem vrstev kvádrových pískovců, pravoúhlým systémem puklin (směru SZ-JV a JZ-SV) a značným relativním výškovým rozdílem (asi 100 m). Východní část vrcholové plošiny byla rozčleněna v malé skalní město, zvané \"Horní labyrint\" (nebo \"Bludiště\"). V souvislosti s intenzivním členěním masivu se zde vyskytují i pseudokrasové jeskyně. Povrch skalních útvarů je vlivem selektivního zvětrávání a odnosu modelován do pestré škály mezo- a mikroforem pískovcového pseudokrasu. K nápadným prvkům reliéfu patří i unikátní skalní perforace, skalní brány, skalní mísy, škrapy, voštiny nebo i vypreparované železité inkrustace na temenech či stěnách skal.\n\nÚpatí Ostaše je na severu, západě a jihu lemováno rozsáhlou úpatní haldou tvořenou velkými balvany. Na jihozápadním svahu jsou v místech hlubinného ploužení balvanová moře, složená z obrovských bloků. Vyskytují se i balvanové proudy. Druhá část haldy je plošně rozsáhlejší, ale její povrch má menší sklon (5° – 15°). Je zvlněn řadou úpadů, místy jsou na haldě rovněž vytvořeny balvanové proudy.\n\nRezervace se nachází v jedlobukovém až smrkobukovém vegetačním stupni, její vegetační pokryv odráží výraznou geomorfologickou členitost území. Na vrcholové plošině lze rekonstruovat převážně acidofilní bučiny, na okrajových skalních stěnách se dochovaly fragmenty reliktních borů, níže spadající svahy patří rekonstrukčně opět bučinám. Bylinné patro rezervace je poměrně chudé, tvoří je hlavně acidofilní druhy – metlička křivolaká (\"Avenella flexuosa\"), brusnice borůvka (\"Vaccinium myrtillus\"), brusnice brusinka (\"Rhodococcum vitis-idaea\"), \"třtina chloupkatá\" (\"Calamagrostis villosa\"), vřes obecný (\"Calluna vulgaris\"). Na vlhčích a živinami bohatších plochách, které lze místy nalézt na svazích při okraji rezervace, se objevují i náročnější druhy květnatých bučin – svízel vonný (\"Galium odoratum\"), kostřava lesní (\"Festuca altissima\"), bažanka vytrvalá (\"Mercurialis perennis\") aj.\n\nFlóra mechorostů je zastoupena, vzhledem k absenci stinných roklí, především druhy sušších stanovišť. Hojné jsou především skalní druhy: nuzenka drobná (\"Anastrophyllum minutum\"), sečovka štíhlá (\"Barbilophozia attenuata\") a vršatka Taylorova (\"Mylia taylorii\").\n\nVyskytuje a hnízdí zde krkavec velký (\"Corvus corax\"), výr velký (\"Bubo bubo\") a poštolka obecná (\"Falco tinnunculus\"). V lesích okolo stolové hory se zdržuje zvěř srnčí i černá. Úkrytů ve skalách využívá liška obecná (\"Vulpes vulpes\") a kuna skalní (\"Martes foina\"). Vlhkomilných druhů je v samotné přírodní rezervaci málo, mokřadní stanoviště se nalézají spíše v jejím ochranném pásmu.\n\nNásledkem poměrně dobré přístupnosti pro lesnické hospodaření byla druhová skladba na plošině i na svazích prakticky zcela změněna ve prospěch smrku. Vtroušena je borovice lesní a bříza, v menší míře modřín opadavý, jeřáb ptačí, buk lesní, javor klen i jedle bělokorá.\n\nSkalní labyrint sloužil jako úkryt okolnímu obyvatelstvu před nájezdníky. V roce 1421 prozradil jeden z místních obyvatel Slezanům úkryt ostatních, kteří pak byli povražděni. Podle pověsti se tak stalo u skalního útvaru zvaného \"Mohyla smrti\" a zrádce pak za trest zkameněl (skála \"Zrádce\").\nPodle jiné pověsti se ve \"Sluji českých bratří\" scházeli v pobělohorské době pronásledovaní protestanti. Sluj českých bratří je přístupná po turistické stezce.\nAtraktivní skalní útvary, daleké výhledy z okrajových skal i historický význam Ostaše jsou rovněž účelem a cílem intenzivní turistiky. Okružní turistickou stezkou je zpřístupněno nejen skalní město Horního labyrintu (Bludiště), ale i značná část skalního okraje vrcholové strukturní plošiny s řadou upravených vyhlídek. Intenzivní je i horolezecká aktivita, využívající k výstupům nejen samostatné skalní věže a stěny okrajového skalního srubu (s uplatněním tradiční výstupové techniky), ale i jednotlivé skalní bloky v úpatní haldě (hlavně v západním úbočí Ostaše), zdolávané technikou boulderingu. Velká frekvence horolezeckých výstupových cest a intenzita jejich využívání přinášejí řadu negativních dopadů na terén tohoto chráněného území.\n\n\n"}
{"id": "23012", "url": "https://cs.wikipedia.org/wiki?curid=23012", "title": "Caesarea Maritima", "text": "Caesarea Maritima\n\nCaesarea Maritima, často jen bez přízviska Caesarea či řecky Kaisareia, bylo důležité starověké město v Palestině, ve středověku pak důležité město křižáků. Archeologické vykopávky v Caesareji patří k nejvýznamnějším v dnešním Izraeli.\n\nMěsto leží severozápadně od Hadery na severu Šárónské nížiny u Středozemního moře. Nedaleko starověkých vykopávek se nachází také moderní město Caesarea (Kejsarija).\n\nMěsto založil v letech 22 až 10 př. n. l. Herodes Veliký. V roce 6 se stala rezidencí římského místodržícího (prefekta). Po zničení Jeruzaléma v roce 70 se Caesarea stala hlavním městem provincie Judea. Ve 2. století bydlelo ve městě 125 000 obyvatel. Ve třetím století zde působil křesťanský církevní učitel Órigenés. V období dalšího rozkvětu v 5. a 6. století bylo město důležitým námořním přístavem.\n\n\n\n"}
{"id": "23013", "url": "https://cs.wikipedia.org/wiki?curid=23013", "title": "Svratka (rozcestník)", "text": "Svratka (rozcestník)\n\nNázev Svratka má více míst:\n\n"}
{"id": "23020", "url": "https://cs.wikipedia.org/wiki?curid=23020", "title": "Nomen", "text": "Nomen\n\nNomen (latinsky jméno) označuje celé jméno Římana, které se typicky skládalo ze tří částí, které tvořily:\nKe jménu se někdy připojovalo ještě druhé cognomen, zvané agnomen. \n\nMuž, který byl adoptován do cizí rodiny, pak na výraz své vděčnosti přibíral jméno adoptující rodiny. Úzus tvorby ženských jmen ve starověkém Římě se od popsaného lišil.\n\nKdyž byl Říman adoptován jinou rodinou, přejal celé jméno svého adoptivního otce, ke kterému připojil odvozené jméno své vlastní rodiny. Příklady z římských dějin:\n\n"}
{"id": "23021", "url": "https://cs.wikipedia.org/wiki?curid=23021", "title": "Adršpašsko-teplické skály", "text": "Adršpašsko-teplické skály\n\nNárodní přírodní rezervace Adršpašsko-teplické skály (německy \"Adersbach-Weckelsdorfer Felsenstadt\") byla vyhlášena již v roce 1933 na rozloze 1771 ha k ochraně zachovalých celků skalních měst. Chráněné území je od 1. 6. 2015 ve správě regionálního pracoviště Východní Čechy Agentury ochrany přírody a krajiny ČR. Národní přírodní rezervace se nachází na území okresů Náchod a Trutnov.\n\nPřírodní rezervace se nachází zhruba v trojúhelníku vymezeném obcemi Adršpach (základní sídelní jednotka Horní Adršpach), Teplice nad Metují a vrcholem Čáp nad vsí Skály v turistickém regionu Kladské pomezí ve východních Čechách v Královéhradeckém kraji.\n\nNa tomto území se po ústupu křídového moře vlivem tektonické a erozní činnosti včetně zvětrávání vytvořily v původně souvislé pískovcové tabuli dvě izolované skupiny skal – skalní města Adršpašské skály a Teplické skály navzájem od sebe oddělená hlubokou Vlčí roklí.\n\nAdršpašsko-teplické skály jsou samostatnou geomorfologickou částí podokrsku Teplické pánve spadající do celku Broumovská vrchovina, podcelku Polická vrchovina a okrsku Polická pánev. NPR je významná nejen svou geomorfologií, ale i výskytem řady chráněných živočichů a rostlin.\n\nOd Teplických skal s kterými vytváří souvislou plošinu jsou Adršpašské skály odděleny 7 km dlouhým kaňonem Vlčí rokle. Najdete zde až 90 metrů vysoké skalní věže, hluboké soutěsky, vodopád a také 2 jezírka. Celou touto oblastí vede zpoplatněná okružní stezka pro turisty.\n\nTeplické skalní město je tvořeno výraznými skalními stěnami. Od Adršpašských skal je odděleno hlubokou Vlčí roklí.\n\nSkalní město se dělí na Skalský hřeben s nejvyšším vrcholem Skály (694 m), hřebeny Čápu (786 m), Supích skal (771 m) a Kraví hory (734 m) a na rozsáhlejší členité plošiny Bludiště.\n\nTeplické skalní město se rozkládá podél toku Skalního potoka. Nachází se v nich asi 70 pojmenovaných skalních útvarů. Oblastí okolo Skalního potoka vede zpoplatněná okružní stezka pro turisty, oblast Supích skal a vrcholu Čáp zpoplatněna není.\n\nAdršpašsko-teplické skály jsou spojovány s fenoménem pseudokrasového reliéfu vytvořeného v kvádrových pískovcích. S rozlohou 18 km představují nejrozsáhlejší komplex svého druhu v Evropě. Rozsáhlé skalní plošiny, divoce členěné hřbety, kaňony, soutěsky a labyrinty skalních věží, spolu s lesními porosty, podhorskou a horskou květenou a zvířenou tvoří dohromady celek jedinečné přírodovědné i estetické hodnoty.\n\nAdršpašsko-teplické skály leží v severní části Polické vrchoviny u města Teplice nad Metují. Jedná se o vystupující tabulovou plošinu výrazně porušenou tektonickými zlomy. Největší z nich je Skalský zlom procházející jižní částí území v JZ–SV směru. Celá plošina je mírně ukloněna od jihozápadu k severovýchodu, což udává i hlavní směr jejího odvodnění. Nejvyšším bodem plošiny je vrch Čáp (785,9 m n. m.) na okraji rezervace u osady Skály. Adršpašsko-teplické skály jsou proslulé množstvím majestátních skalních věží a stěn dosahujících výšky až 80 m.\n\nGeologické podloží Adršpašsko-teplických skal tvoří horniny svrchní křídy. Skalní město bylo vymodelováno v křemičitých kvádrových pískovcích středního turonu až coniacu, jejichž stáří se odhaduje na 89 mil. let. Mocné vrstvy pískovce zde vznikly sedimentací v mělkém křídovém moři. Sílu a převažující směr dávných mořských proudů je dnes možné odvodit podle tloušťky a sklonu jednotlivých vrstev pískovce, dobře patrných na některých skalních útvarech v podobě tzv. šikmého zvrstvení.\n\nCelé území je protkáno hlubokými kaňony a soutěskami, které jsou vázány na složitou síť tektonických poruch. Po miliony let zde probíhal denudační proces, který v podmínkách daných tektonikou, fyzikálně-chemickými vlastnostmi kvádrového pískovce a panujícími proměnlivými klimatickými vlivy vytvořil současný členitý skalní reliéf. Především mechanickými procesy (jakými jsou zejména zvětrávání pískovců, rozpad skalního masívu podél puklin i vrstevních spár na jednotlivé skalní bloky a jejich rozvolňování v okrajích strukturních plošin, hřbetů a skalních pilířů, gravitační svahové pohyby a následné řícení rozvolněných bloků, akumulace zřícených balvanů a drobnějších zvětralin ve svazích a ve dnech roklin i jejich přirozený transport) byl pískovcový terén neustále přetvářen. Spolupůsobením vyjmenovaných činitelů v pískovcích vznikla velmi pestrá škála makro-, mezo- i mikrotvarů povrchové i podzemní pseudokrasové modelace. Hlavní rysy skalního reliéfu se podle vědců vytvořily v průběhu starších čtvrtohor, modelační procesy zde ale působí i dnes.\n\nOblast se tradičně se dělí na Adršpašské a Teplické skály. Adršpašské skalní město je charakteristické množstvím samostatně stojících vysokých skalních věží. K turisticky nejatraktivnějším patří Starosta a Starostová, Milenci, Džbán a Homole cukru. Teplické skalní město má divočejší ráz, jeho srdcem je tajuplný Skalní ostrov. Mezi zdejšími podzemními formami reliéfu vyniká suťová Teplická jeskyně, která je svou délkou 1065 m nejdelší pseudokrasovou jeskyní v České republice.\n\nPřevažující půdní pokryv v rezervaci tvoří vývojově mladé půdy s mělkým humusovým horizontem pokrývající povrch skalních plošin a litozemě s hlubším arenickým podzolem. Podél řeky Metuje najdeme glejové půdy. V některých hlubších roklích vznikla mezi skalami organozem.\n\nCharakter vegetace Adršpašsko-teplických skal je dán zejména na živiny chudým a kyselým písčitým podkladem, relativně velkou nadmořskou výškou území a fenoménem teplotních inverzí. Dynamicky utvářený reliéf skýtající na malé ploše velké výškové rozdíly je příčinou nejvýraznějších teplotních inverzí v rámci skalních měst ČR. Nejzajímavější druhy rostou v hluboko zaříznutých údolích a soutěskách, v nichž se hromadí chladný a vlhký vzduch a sněhová pokrývka zůstává dlouho do jara. Jde o tzv. inverzní stanoviště, jejichž klimatické podmínky se blíží horským polohám, zatímco výše položené vrcholky skal jsou mnohem teplejší a sušší.\n\nPůvodní porosty Adršpašsko-teplických skal měly před příchodem člověka charakter těžko prostupného pralesa, v němž byl hojný buk a jedle. Zastoupení smrku bylo mnohem menší, než je dnes – rostl zvláště v chladných, vlhkých roklích. Na vrcholcích skalních plošin se ale dochovala mozaika cenných reliktních borů. V inverzních roklích dosud najdeme fragmenty podmáčených až rašelinných smrčin a na několika menších okrajových plochách rezervace také zbytky acidofilních a květnatých bučin. Druhové zastoupení cévnatých rostlin je vlivem kyselosti zdejší půdy poměrně chudé. Díky teplotním zvratům a dlouhodobé akumulaci sněhu rostou v soutěskách druhy známé u nás obvykle z hor – např. violka dvoukvětá s jasně žlutými květy, stínomilná příbuzná podbělu podbělice alpská, fialově kvetoucí mléčivec alpský a světle zelená kapradina papratka horská. Na dně skalních roklí je častým druhem kapraď podobná a roztroušeně zde roste plavuň pučivá a vranec jedlový. Podél cest můžeme nalézt hořec tolitovitý, který však není ve skalách původní – byl sem zavlečen pravděpodobně z Krkonoš.\n\nVýslunná stanoviště nad roklemi zčásti pokrývá reliktní bor. Z tenké vrstvičky půdy na skalách čerpají živiny porosty vřesu, borůvek a brusinek, místy nalézáme vzácný rojovník bahenní s vonnými květy nebo stále zelený keřík šichu černou.\n\nK biotopům skalního města patří také rašeliniště. Čtyři metry hluboké rašeliniště ve Vlčí rokli je nejstarší a nejmocnější v rezervaci. V jeho vrstvách můžeme číst o minulosti krajiny jako v knize, podle radiouhlíkového datování pocházejí nejstarší vrstvy z doby před 10 000 lety. V té době tu rostla ostřice prosová a zobánkatá, vrbové křoviny a na sušších místech borovice a břízy. Nalezené řasy dokládají, že zde byly bažiny a tůně a řídké stromové patro. Analýza makroskopických zbytků z mladších vrstev potvrdila pozdější nástup smrku a suchopýru pochvatého, které zde můžete vidět i dnes. V profilu byly nalezeny také zuhelnatělé vzorky borovice, smrku, břízy a borůvky. To svědčí o požáru, který který kdysi rašeliniště zachvátil. Pylová analýza potvrdila výskyt buku a jedle v okolí rašeliniště asi před 6000–4500 lety. Ze současných druhů se zde vyskytuje např. klikva bahenní s červenými plody připomínajícími brusinky a dva druhy „bělovousého\" suchopýru – suchopýr úzkolistý a suchopýr pochvatý. Botanickým úspěchem je nedávný objev malé lokality s výskytem kriticky ohroženého jednokvítku velekvětého, který byl na území Adršpašsko-teplických skal dlouho nezvěstný.\n\nRelativně malý počet druhů cévnatých rostlin (popsáno je 400 druhů) je bohatě vynahrazen pozoruhodnou druhovou bohatostí mechorostů, kterých zde dosud bylo určeno více než 260 druhů. Především ve vlhkých skalních roklích můžete obdivovat půvabné mechové zahrádky hýřící všemi odstíny zelené. Najdeme zde i řadu horských a vysokohorských mechů, např. ploník horský, hyčovku drsnou a chudozubík Tetradontium repandum. Mech dvouhrotec Sendtnerův je dokonce místním endemitem, tedy organismem, který se nevyskytuje nikde jinde na světě. Mimořádné je i zdejší zastoupení lišejníků, jichž bylo dosud objeveno 192 druhů. Pozornost návštěvníků nejčastěji upoutá prášenka žlutá vytvářející na skalách nápadné žlutozelené povlaky a dutohlávka chudobkokvětá s jasně červenými čepičkami. Mykologický inventarizační průzkum z let 2011–2013 uvádí výskyt 201 druhů vyšších hub.\n\nDíky geomorfologické rozmanitosti terénu najdeme ve skalách širokou škálu stanovišť: slunná a suchá stanoviště na svazích a plošinách, chladné, vlhké rokle i temné jeskynní prostředí. Tato pestrost přírodních podmínek se odráží v bohatosti zdejší fauny. Žije zde asi 160 druhů obratlovců a dále bezpočet druhů hmyzu a ostatních bezobratlých živočichů.\n\nChladnomilná a vlhkomilná společenstva v zastíněných, hlubokých (inverzních) roklích často přecházejí až do extrémních stanovišť suťových jeskyní, hluboko pod povrchem terénu, kde se během roku minimálně mění mikroklima. Tyto podmínky umožňují existenci glaciálních reliktů (organismů, které jsou pozůstatkem společenstev obývajících území v dobách ledových), převážně ze skupiny bezobratlých živočichů. Za zmínku stojí jeskynní pavouk plachetnatka pískovcová. Inverzní skalní rokle obývají chladnomilné druhy brouků jako např. střevlíček Pterostichus rhaeticus, kovařík Sericus subaeneus a mandelinka Chrysomela lapponica.\nV reliktních borech na vrcholcích skal se vyvíjejí larvy vzácného tesaříka Pedostrangalia pubescens. Zajímavostí je výskyt bezkřídlé mouchy mrvnatky Aptilotus paradoxus. Kuželovitými důlky v písku na sebe upozorňují larvy mravkolva běžného, jenž se do povědomí široké veřejnosti dostal díky oblíbeným knížkám o Ferdovi Mravencovi od Ondřeje Sekory.\n\nRašelinné biotopy Adršpašsko-teplických skal jsou významné výskytem vážek. Pozoruhodné je zejména Černé jezírko v Jiráskových skalách, kde bylo do roku 2018 identifikováno 17 druhů. Velice početná je zdejší populace vážky čárkované, která v červnu čítá tisíce jedinců a představuje tak pro milovníky přírody výjimečnou podívanou. Nad vodou zde létá také šídélko kopovité, šidélko znamenané, šídlo sítinové, vážka jasnoskvrnná a vážka běloústá.\nRezervaci obývá přes 160 druhů obratlovců, z nichž jsou nejvíce zastoupení ptáci (121 druhů), pro které vertikalita terénu není překážkou; výklenky ve strmých skalních stěnách pro ně navíc představují dobře chráněná hnízdiště. Mnozí zdejší živočichové patří mezi ohrožené nebo vzácné druhy. Typickými zástupci zdejší ptačí říše jsou holub doupňák, krkavec velký, kavka obecná, poštolka obecná a výr velký.  Klenotem vzdušného prostoru je kriticky ohrožený sokol stěhovavý, který zde pravidelně hnízdí v počtu dvou párů.  Ze savců v rezervaci žije jelen evropský, srnec obecný, prase divoké, jezevec lesní i malé šelmy. Příhodné podmínky zde mají také netopýři. V posledních letech se do oblasti začínají pomalu vracet také velké šelmy – rys ostrovid a vlk.\n\nZe vzácnějších druhů obojživelníků a plazů se na území Adršpašsko-teplických skal vyskytuje např. čolek horský, skokan ostronosý a ještěrka živorodá. V řece Metuji se v relativně hojném počtu vyskytuje ohrožená ryba vranka obecná, místy se tu setkáme i s kriticky ohroženou mihulí potoční, jejíž larvy žijí v písčitých náplavech.\n\nNa území národní přírodní rezervace se nacházejí pozůstatky tří hradů, zapsaných na Ústředním seznamu nemovitých kulturních památek České republiky. Jedná se o skalní hrady Střmen, Adršpach a Skály.\n\nV roce 2005 se zde natáčely některé záběry románu C. S. Lewise \"Lev, čarodějnice a skříň\".\n\nAdršpašsko-teplické skály, se svými stovkami izolovaných a bizarních skalních věží, jsou oblíbeným horolezeckým terénem. Zdejší lezení má dlouholetou a barvitou historii. První výstupy v Adršpachu podnikli již v roce 1923 členové německého klubu K.V.Lössnitz, kteří s tehdejším vybavením dokázali vystoupit na některé dominantní skalní věže (Král, Cimbuří, Saská Hlava, Martinská Koruna, Milenci, Starostová nebo Orel). V Teplických skalách byla první zdolanou věží Skalní koruna (1927). Předválečné výstupy byly až na čestné výjimky (Klub českých alpinistů 1935) záležitostí saských a postupně také místních Němců. V poválečném období začíná také éra československých prvovýstupů pokračující přes generační výměny (a od roku 1960 opět i výtečnou saskou „konkurenci“) v podstatě do současnosti. S oblastí je neodmyslitelně spjatá i svérázná lezecká (horolezecká) subkultura udržující „pískařkou“ tradici a sdružující se převážně v místních „občerstvovnách“. Zájemcům o historii zdejšího lezení lze doporučit knihu Pískaři.\n\nCharakteristické pro zdejší skalní lezení jsou zejména hladké plotny, spáry a komíny nejrůznějších šířek. „Klasické“ výstupy často vyžadují psychickou odolnost (schopnost zvládat strach) a umění jistit se smyčkami. Díky sportovní tradici a pravidlům zakazujícím, mimo jiné, přidávat nová jištění umožňují i dnešním lezcům porovnat svoje schopnosti s předchozími generacemi průkopníků a prvovýstupů.\n\nOd roku 1992 musí Český horolezecký svaz jménem všech horolezců sjednávat k provozování horolezectví v NPR Adršpašsko-teplické skály výjimku ze zákona paušálně zakazujícího provozování horolezectví ve všech našich národních přírodních rezervacích.\n\n\n"}
{"id": "23024", "url": "https://cs.wikipedia.org/wiki?curid=23024", "title": "Scholastika (rozcestník)", "text": "Scholastika (rozcestník)\n\nTermín scholastika může znamenat: \n\n"}
{"id": "23025", "url": "https://cs.wikipedia.org/wiki?curid=23025", "title": "Nomen (rozcestník)", "text": "Nomen (rozcestník)\n\nPůvodně latinské slovo nomen („jméno“) může mít následující významy: \n\n"}
{"id": "23026", "url": "https://cs.wikipedia.org/wiki?curid=23026", "title": "4'33&quot;", "text": "4'33&quot;\n\n4'33\" je hudební výtvor avantgardního skladatele Johna Cageho, často (nepřesně) zvaný \"Čtyři a půl minuty ticha\".\n\nV druhé polovině 40. let 20. století Cage navštívil mrtvou komoru na Harvardově univerzitě. Mrtvá komora je zvukotěsná místnost, jejíž stěny pohlcují všechny zvuky a žádné neodrážejí. Cage do ní vstoupil očekávaje, že uslyší ticho, ale jak napsal později, \"I heard two sounds, one high and one low. When I described them to the engineer in charge, he informed me that the high one was my nervous system in operation, the low one my blood in circulation.\" („Slyšel jsem dva zvuky, nízký a vysoký. Když jsem to popsal místnímu technikovi, řekl mi, že vysoký zvuk vytváří můj nervový systém a nízký můj krevní oběh.“) Jakkoli je toto vysvětlení pravdivé, Cage přišel, aby nic neslyšel, ale stejně něco slyšel. \"Until I die there will be sounds. And they will continue following my death. One need not fear about the future of music.\" („Do mé smrti tu budou zvuky. A až zemřu, budou tu stále. Nemusíme se obávat o budoucnost hudby.“) Vytvoření podle něj neuskutečnitelného ho vedlo k napsání slavné skladby \"4'33\"\".\n\nJiné zdroje uvádí, že inspirace přišla z oblasti vizuálního umění. Cageův přítel a občasný spolupracovník Robert Rauschenberg vytvořil sérii „bílých“ kreseb, zdánlivě „prázdné“ plátno se mění podle světelných\npodmínek a stínu osob. Toto inspirovalo Cageho k užití podobné myšlenky ticha jako zvukově prázdného plátna, které by odráželo proud zvuků z okolí.\n\nPremiéra proběhla 29. srpna 1952 ve Woodstocku při recitálu současné hudby předváděném pianistou Davidem Tudorem, dlouholetým interpretem Cageových kompozic. Skladba proběhla, aniž by Tudor či kdokoli jiný něco zahrál. Jen Tudor podle stopek otáčel listy notového zápisu.\n\nDélka 4 minuty 33 sekund ve skutečnosti není dána notovým zápisem. V zápise je jen, že skladba má tři části a pro každou z nich je jediná instrukce \"tacet\", značící klid pro daného umělce. Je tedy na každém hudebníkovi, jak dlouhé ticho zvolí. Cage sám prohlásil, že délku zvolil náhodně, ale občas se tvrdí, že byla zvolena úmyslně. 4 minuty 33 sekund je 273 sekund, což odkazuje na teplotu absolutní nuly, −273 °C. Při této teplotě by bylo absolutní ticho, neboť částice by se nehýbaly – ale není jí možné dosáhnout.\n\n\"4'33\"\" byla nahrána v několika „variantách“. „Nazpíval“ ji Frank Zappa (na desce \"A Chance Operation: The John Cage Tribute\", 1993). Orchestrální verze 4'33\" v podání Symfonického orchestru BBC byla vysílána v únoru 2004 na BBC Radio 3. Trochu sarkastickou verzi, zachycující nahrávku londýnského pouličního hluku (tedy „ticha“ na londýnské ulici), nahráli pracovníci britského listu Guardian 16. února 2004. Koluje i pověst (pravděpodobně apokryf), že verze \"4'33\"\" byla populární v jukeboxech mnoha barů, protože dávala posluchačům možnost oddechnout si od jinak nezdolných rock and rollových hitů.\n"}
{"id": "23030", "url": "https://cs.wikipedia.org/wiki?curid=23030", "title": "Množné číslo", "text": "Množné číslo\n\nMnožné číslo je varianta gramatická kategorie čísla, která označuje skutečnost, že se jedná o více než o jeden kus. Používá se jak u jmen (podstatné jméno, přídavné jméno, zájmeno), tak u sloves. V některých jazycích včetně češtiny vedle množného čísla existuje nebo existovalo i dvojné číslo či jeho pozůstatky.\n\nStandardním latinským označením množného čísla je termín plurál, který pochází z latinského \"plures\" a znamená \"více\"; zkratka je obvykle \"pl.\"\n\nMnožné číslo se v některých případech používá i k označení jednotlivé osoby, přičemž může zesílit nebo naopak oslabit její význam: vykání nebo onikání je projevem úcty, královský plurál (plural maiestaticus) zdůrazňuje funkci mluvčího, autorský plurál je vykládán jako projev skromnosti, který oslabuje důraz na autora.\n\nV první osobě (my) může být plurál buď exkluzivní (nezahrnuje adresáta sdělení) nebo inkluzivní (zahrnuje jak mluvčího, tak adresáta sdělení). V některých jazycích je exkluzivní a inkluzivní plurál gramaticky odlišen. Zvláštním případem inkluzivního plurálu je empatický plurál, který personální transpozicí nahrazuje druhou osobu (mluvčího nezahrnuje fakticky, ale jen jako symbolický projev spoluúčasti).\n\nGramatická kategorie jména, které má tvary jen v množném čísle, i když označuje jednotlivou věc, se označuje jako pomnožné číslo a takové jméno se označuje jako pomnožné jméno. Větší počet takových věcí je pak vyjádřen použitím souborových číslovek (např. dvoje dveře, šestery Vánoce).\n"}
{"id": "23033", "url": "https://cs.wikipedia.org/wiki?curid=23033", "title": "Románské jazyky", "text": "Románské jazyky\n\nRománské jazyky je rodina jazyků, které se vyvinuly z latiny. Stejně jako latina náleží do skupiny indoevropských jazyků. Někdy se označují také jako \"novolatinské\". Tyto jazyky vznikly především tam, kde se kdysi rozkládala (západo)římská říše, v níž latina byla úředním jazykem. Každá oblast byla přitom ovlivněna původními jazyky obsazených území a národů. Často tedy vznikaly různé pidžiny nebo kreolské jazyky.\n\nRománskými jazyky mluví 800 miliónů lidí po celém světě.\n\n\nJelikož se např. jihoitalské dialekty vyvinuly samostatně z latiny, je možné je z lingvistického a komparativního hlediska považovat také za samostatné jazyky, i když jako takové nejsou uznány.\n\n"}
{"id": "23037", "url": "https://cs.wikipedia.org/wiki?curid=23037", "title": "Zdena Salivarová", "text": "Zdena Salivarová\n\nZdena Salivarová, vlastním jménem Zdena Škvorecká, (* 21. října 1933 Praha) je česká zpěvačka, prozaička, překladatelka z francouzštiny, manželka Josefa Škvoreckého, spolu s nímž založila roku 1971 v kanadském Torontu exilové nakladatelství '68 Publishers.\n\nVystudovala dívčí reálné gymnázium E. Krásnohorské v Praze (odmaturovala v roce 1952) a pak se stala členkou souboru Československého státního souboru písní a tanců, kde působila až do roku 1962. Jako zpěvačka a herečka působila i v pražské Laterně Magice (1961 – 1962) a divadle Paravan, krátce též coby členka ženské vokální skupiny Inkognito kvartet.\n\nV letech 1965–1968 studovala dramaturgii na Filmové akademii múzických umění v Praze. Hned v roce 1969 opustila i se svým manželem Československo, když se během cesty do Spojených států amerických rozhodli zůstat natrvalo v exilu. V roce 1971 pak Salivarová a Škvorecký založili nakladatelství '68 Publishers, kde pak vydávali především české knihy, které nemohly vycházet v komunistickém Československu.\n\n1978 byli Škvorečtí zbaveni československého občanství.\n\nZdena Salivarová v Torontu žije dodnes, po listopadu 1989 mohla začít s manželem navštěvovat svou rodnou zemi, v posledních letech mj. i trávili zimy na Floridě.\n\nRoku 1990 byla společně s Josefem Škvoreckým poctěna Řádem Bílého lva za zásluhy o českou literaturu ve světě.\n\nV roce 1993 vydala v nakladatelství '68 Publishers, jako jeho poslední publikaci, příběhy stovky lidí – spisovatelů, lékařů, právníků, novinářů a dalších. \n\nZdena Salivarová byla StB registrována v prosinci 1958. U soudu dosáhla vymazání ze seznamu agentů, zveřejněném ministerstvem vnitra.\n\n\n\n\n\n\n\n\n\n\n\n\n\n\n\n\n"}
{"id": "23038", "url": "https://cs.wikipedia.org/wiki?curid=23038", "title": "Jan III. Sobieski", "text": "Jan III. Sobieski\n\nJan III. Sobieski, Turky zvaný Lev z Lechistánu, (17. srpna 1629, Olesk na Červené Rusi – 17. června 1696, Vilanov u Varšavy) byl velký korunní hejtman a vrchní velitel vojsk Republiky obou národů (od roku 1668) a polský král (od roku 1674).\n\nJe považován za posledního z velkých polských králů a jednoho z největších turkobijců. V roce 1683 přitáhl v čele spojených polsko-litevsko-německo-rakouských jednotek na pomoc Turky obležené Vídni a v bitvě u Vídně (12. září 1683) rozdrtil podstatně silnější turecká vojska vedená pašou Karou Mustafou, čímž zastavil turecký postup do nitra Evropy. Ve vnitrostátní politice však, podobně jako jeho předchůdci, uspět nedokázal – jeho snahy upevnit královskou moc a prosadit nástupnictví pro svého syna zcela selhaly.\n\nJan Sobieski se narodil 17. srpna 1629 v Olesku na Červené Rusi (dnes v Lvovské oblasti, Ukrajina). Vzdělání nabyl jednak na krakovské univerzitě, jednak na svých dlouhých cestách po Anglii, Francii a německých zemích. Především pobyt ve Francii významně ovlivnil jeho politický postoj. Byl odvážným válečníkem a roku 1668 se stal vrchním velitelem vojsk Republiky obou národů. Po svém návratu ze zahraničí se roku 1648 účastnil bojů u Zborova a roku 1651 u Berestečka, účastnil se také válek se Švédy i s Ruskem.\n\nPo abdikaci Jana II. Kazimíra, za vlády krále Michala Korybuta Wiśniowieckého stál v čele profrancouzské strany, tedy v opozici proti králi. Frankofilská strana králi vyčítala přílišné spojenectví a přisluhovačství sousedním Habsburkům. Prokrálovskou frakci vedl Stefan Czarniecki. Nový turecký vpád na polské území a dobytí Kamence Podolského Turky vyhrotil vztah mezi Sobieskim a králem na nejvyšší možnou míru. Poté, co turecká vojska oblehla Lvov, se Sobieski postavil do čela armády a uštědřil Turkům zdrcující porážku v bitvě u Chotynu dne 11. listopadu 1673. Zbytek turecké armády vyklidil Polsko bez boje.\n\nTéhož roku umřel mladý král Michal Korybut. V bouřlivých jednáních se střetla strana prohabsburská a profrancouzská. Nedávné vítězství nakonec vyneslo na uprázdněný trůn hejtmana Jana Sobieského. Za krále byl zvolen 21. května 1674, přestože habsburský kandidát Karel V. Lotrinský již shromažďoval vojsko u slezských hranic.\n\nJan byl prostřednictvím svého sňatku s Marií Kazimírou d’Arquien, uzavřeném roku 1665, spojen s Francií. Na základě francouzské politické a finanční podpory se snažil urovnat poměry v zemi a zajistit její zahraniční politické postavení. Roku 1675 vstoupil do spolku s Francií a se Švédy proti císaři a jeho spojenci kurfiřtovi braniborskému. Jedním z cílů bylo navrácení knížecích Prus pod polskou korunu.\n\nVe spojenectví s Ruskem odrazil král Jan v letech 1675 (bitva u Lvova) a 1676 (bitva u Zorawna) další turecké útoky. Prostřednictvím Francie byla roku 1676 ukončena válka s Turky. Smlouvou v Žuravně bylo Polsko zbaveno poplatků a obdrželo zpět dvě třetiny Ukrajiny, třetí část měla zůstat pod vrchností tureckou. Když ale pominulo bezprostřední turecké nebezpečí, obnovily se obvyklé spory mezi šlechtickou oligarchií a králem i mezi jednotlivými skupinami polské šlechty. Chvíli se uvažovalo i tom, že by byl Jan zbaven koruny, neboť většina reforem, které chtěl Jan prosadit, nebyla pro hrdou polskou šlechtu přijatelná.\n\nNeřešitelnou situaci vyřešila turecká expanze, která byla tentokrát vedena přímo proti Vídni. V tureckém světě se objevila nová osobnost – velkovezír Kara Mustafa, nejschopnější ekonom, ministr a vojevůdce sultána Mehmeda IV., který se opět pokusil proniknout do srdce Evropy. Král Jan se tedy musel rozhodnout, zda se přidrží podpory svých stoupenců z profrancouzských řad, nebo jestli přijme spojenectví s Habsburky. Nakonec využil možnosti spolupráce se svým jižním sousedem, zvláště když se skýtala naděje, že císař Leopold I. (1657–1705) podpoří volbu Janova syna Jakuba za budoucího polského krále. Vůdce profrancouzské strany Andrzeje Morsztyna obvinil ze spiknutí a zrady, čímž zpacifikoval opozici. V dubnu 1683 uzavřel s Habsburky smlouvu o přátelství. Na jejím základě se téhož roku zúčastnil bojů s Turky. Kara Mustafa přitáhl s armádou čítající přes sto tisíc hlav před Vídeň již v červenci. Jeho plán byl nechat Vídeň vyhladovět, aby se vzdala bez boje a zachovalo se tak velké množství kořisti. Frontální útok nařídil teprve tehdy, když ho dostihly zprávy o tom, že se ze západu valí německo-rakouské oddíly a ze severu postupuje elitní polská jízda. Polský král dorazil asi se 37 000 vojáky (20 000 jezdců) a rozhodujícím způsobem ovlivnil porážku Turků dne 12. září 1683. Vítězná strana přišla k mnoha tisícům zajatců a k obrovské kořisti, naopak Osmané byli zatlačeni nazpět a Kara Mustafa byl na rozkaz sultána popraven. Jan III. Sobieski se stal válečným hrdinou, což uznali i samotní Turci, u kterých si vysloužil jméno \"Lev z Lechistanu\".\n\nNedlouho po vítězné bitvě byla uzavřena Svatá aliance mezi Polskem, Rakouskem, Svatým stolcem a některými německými státy. Sobieského armáda povzbuzená úspěchem pokračovala v tažení proti Turkům do Uher. Akce ale neměla valný úspěch, spojené oddíly Tatarů a polských přeběhlíků se Polákům dokázaly ubránit.\n\nRusko se po návštěvě rakouského poselstva rozhodlo připojit ke Svaté alianci, ovšem jen za předpokladu, že uzavře věčný mír s Polskem. Polsko v dubnu roku 1686 věčný mír skutečně podepsalo. Za slib pomoci proti Turkům získalo Rusko do trvalého vlastnictví Smolensk, Černigov, Kyjev a celou východní Ukrajinu. Dále byla potvrzena svoboda vyznání pro pravoslaví v Polsku s možností intervence při porušení dohody. Polsko bylo odškodněno pouze finančně. Ústupky učiněné polským státem byly de facto prvním krokem k pozdějšímu dělení Polska.\nNeúspěšná výprava na Ukrajinu i odstoupení části území Rusku předznamenaly pád Sobieského. Současně v Polsku sílila vnitřní krize. Nemocný král, trpící dnou, ledvinovými kameny, vysokým tlakem, syfilidou a chronickou rýmou, se již nebyl schopen vypořádat se sílícími rozbroji mezi šlechtickými a magnátskými skupinami. Posledním činem byla snaha zajistit trůn synu Jakubovi, jakkoliv to odporovalo všem polským tradicím i zákonům. Podporu hledal u okolních panovnických rodů, kde se však vesměs nesetkal s kladnou odezvou.\n\nJan III. Sobieski zemřel 17. června 1696 naprosto osamocen s vědomím neúspěchu v pokusu sjednotit Polsko pod pevnou rukou panovníka a navždy zlomit moc Turků v Evropě. Naopak v důsledku osvobození Vídně narostla moc Habsburků ve střední Evropě a Prusko bylo uznáno okolním světem jako samostatný stát (1701). Věčný mír s Ruskem dal zbraň do rukou také Petrovi Velikému. Ironií osudu si o století později právě tyto tři mocnosti rozdělily Polsko mezi sebe.\n\nPo smrti Sobieského následoval jeden rok bezvládí. Rakousko se jen velmi vlažně snažilo prosadit nástupnictví Jakuba, ale brzy přešlo na stranu saského kurfiřta Fridricha Augusta. Za saským kandidátem stálo i mocné Rusko, které se obávalo francouzského panovníka na polském trůně. Augustovým protikandidátem byl francouzský vévoda František de Conti, kterého podporovala většina polské šlechty a magnátstva. Zvoleni byli oba, ale pohotovější Fridrich August se nechal korunovat, čemuž jeho soupeř nedovedl zabránit. Volbou Fridricha Augusta začalo padesátileté období polsko-saské personální unie.\n\nOd roku 1665 byla manželkou Jana Sobieskiho francouzská šlechtična Marie Kazimíra d’Arquien, zvaná také „Maryšenka“. Z jejich dětí se jen čtyři dožily dospělosti.\n\n\nJan III. Sobieski po sobě zanechal rozsáhlou korespondenci, která přibližuje dobu válečných tažení proti Turkům. Korespondence poprvé vyšla česky v knižní podobě coby Dopisy Maryšence roku 1974 v nakladatelství Odeon.\n\n\n\n"}
{"id": "23040", "url": "https://cs.wikipedia.org/wiki?curid=23040", "title": "Binární relace", "text": "Binární relace\n\nBinární relace je pojem z matematiky, vyjadřuje vztah (relaci) prvků jedné množiny k prvkům v množině druhé.\n\nPříklad: Mějme množiny čísel formula_1, formula_2. Definujeme vztah (binární relaci) „je větší“ prvků z formula_3 k prvkům z formula_4. Vidíme, že číslo formula_5 (z množiny formula_3) „je větší“ než číslo formula_7 z formula_4. A říkáme, že prvek formula_5 je v binární relaci „je větší“ s prvkem formula_7, zkráceně formula_11 „je větší“ formula_12. Většinou prvky, které jsou v binární relaci, značíme jen jako uspořádanou dvojici formula_13. Binární relaci z tohoto příkladu lze popsat jako množinu uspořádaných dvojic\nformula_14. Na množinu formula_15 lze nahlížet jako na podmnožinu kartézského součinu formula_16. Množiny formula_17 lze použít jako definici binární relace.\n\nBinární relace je uspořádána trojice formula_18 formula_19 formula_20, kde formula_3 a formula_4 jsou libovolné množiny a formula_15 je podmnožina kartézského součinu formula_16.\nMnožině formula_3 se říká definiční obor, množině formula_4 obor hodnot a množinu formula_15 nazýváme graf relace.\n\nBinární relace značíme uspořádanou dvojicí formula_28 formula_29, nebo pokud chceme rozlišit, o kterou relaci se jedná, pak formula_30 formula_31 formula_32, kde formula_33 a formula_15 je označení příslušné množiny z definice.\n\nBinární relace může být:\n\nRelaci, která je reflexivní, symetrická, a tranzitivní nazýváme relace ekvivalence.\n\nRelaci, která je reflexivní, antisymetrická a tranzitivní nazýváme částečné uspořádání.\n\nDalší typy: úplné uspořádání, dobré uspořádání.\n\nNa množině binárních relací jsou definovány následující operace - jejich výsledkem je opět relace\n"}
{"id": "23041", "url": "https://cs.wikipedia.org/wiki?curid=23041", "title": "Kenneth Taylor", "text": "Kenneth Taylor\n\nKenneth Nathaniel Taylor (8. května 1917 v Portlandu, stát Oregon, USA - 10. června 2005 ve Wheatonu, stát Illinois, USA), byl americký teolog, spisovatel a nakladatel.\n\nJeho nejslavnějším dílem je \"The Living Bible\" (Bible parafrázovaná a přeložená do moderní živé angličtiny). Založil nakladatelství \"Tyndale House Publishers\", v současné době jedno z největších nakladatelství orientovaných na křesťanskou literaturu na světě.\n"}
{"id": "23045", "url": "https://cs.wikipedia.org/wiki?curid=23045", "title": "Ireflexivní relace", "text": "Ireflexivní relace\n\nV matematice se binární relace \"R\" na množině \"X\" nazývá ireflexivní, právě když pro každé \"a\" z množiny \"X\" platí, že \"a\" není v relaci s \"a\".\n\nFormálně zapsáno:\n\nPříkladem ireflexivní relace je relace „je ostře větší než“ (<).\n\nJe-li ireflexivní relace také tranzitivní a silně antisymetrická, nazýváme ji ostré uspořádání.\n\nIreflexivní relace mohou být nazývány také areflexivní nebo antireflexivní.\n"}
{"id": "23046", "url": "https://cs.wikipedia.org/wiki?curid=23046", "title": "Mendelevium", "text": "Mendelevium\n\nMendelevium či mendělevium (chemická značka Md) je třináctým členem z řady aktinoidů, devátým transuranem, silně radioaktivní kovový prvek, připravovaný uměle (v přírodě se nevyskytuje) ozařováním jader einsteinia.\n\nMendelevium je radioaktivní kovový prvek, který doposud nebyl izolován v dostatečně velkém množství, aby bylo možno určit všechny jeho fyzikální vlastnosti.\n\nVyzařuje \"α a γ záření\" a je silným zdrojem neutronů, proto je nutno s ním manipulovat za dodržování bezpečnostních opatření pro práci s radioaktivními materiály.\n\nO jeho sloučeninách a jejich chemickém chování je známo velmi málo. Předpokládá se, že nejstabilnější mocenství mendelevia je Md a sloučeniny Md jsou málo stálé.\n\nMendelevium bylo poprvé připraveno na počátku roku 1955 v laboratořích kalifornské university v Berkeley za pomoci cyklotronu bombardováním jader einsteinia Es částicemi alfa. Za jeho objevitele jsou pokládáni Albert Ghiorso jako vedoucí výzkumného týmu a dále Glenn T. Seaborg, Bernard Harvey a Greg Choppin, kteří prvku vyrobili pouhých 17 atomů. Prvek byl pojmenován na počest ruského chemika Dmitrije Mendělejeva.\n\nJe známo celkem 18 izotopů mendelevia, z nichž je nejstabilnější (z těch, u nichž je poločas přeměny znám) jsou Md s poločasem přeměny 51,5 dne, Md s poločasem 31,8 dne a Md s poločasem 5,52 hodin. Zbývající izotopy mají poločas rozpadu kratší než 100 minut.\n\n\n"}
{"id": "23048", "url": "https://cs.wikipedia.org/wiki?curid=23048", "title": "Jana", "text": "Jana\n\nJana je ženská forma vlastního jména Jan. Pochází z hebrejštiny, kde יוחנן jóchanán znamená „Hospodin je milostivý“ nebo také „milostivý dar Hospodinův“. Od téhož jména pochází někdy samostatná forma Johana.\n\nSvátek slaví buď 16. května na Janu z Arku nebo 28. dubna na Giannu Mollu či 12. srpna na Janu de Chantal.\n\nV běžném českém kalendáři ale najdeme jméno Jana u data 24. května.\n\nJanička, Janinka, Jáňa, Janča, Jaňule, Jaňulka, Jája, Jájka, Janka, Januš, Januška, Honzina aj.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou let, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledovaných osm let) je -0,3%.\n\n\n\n\n\n\n\n\n\n\n\n"}
{"id": "23049", "url": "https://cs.wikipedia.org/wiki?curid=23049", "title": "Jana I. Navarrská", "text": "Jana I. Navarrská\n\nJana I. Navarrská ( \"Joana de Navarra\", \"Jeanne de Champagne \", 14. ledna 1272, Bar-sur-Seine – 2. dubna 1305, Vincennes) byla hraběnka ze Champagne a Brie (1273–1305) a také královna navarrská (1274–1305) a francouzská (1285–1305).\n\nByla dcerou navarrského krále Jindřicha I. a Blanky, dcery Roberta z Artois. Údajně nebyla příliš půvabná, nevynikala štíhlostí a v rysech její tváře se odrážela maurská krev předků. Po smrti bratra Theobalda († 1273) a otce o rok později se jako tříletá stala posledním příslušníkem rodu ze Champagne. Oslabené království lákalo sousední Kastílii a také Aragonii, což podnítilo zájem francouzské koruny. Jednání s Blankou z Artois, která byla po dobu Janiny nezletilosti regentkou, se ujal Karel z Anjou a roku 1275 bylo završeno orleánskou smlouvou, ve které se Blanka vzdala regentství nad Janou ve prospěch francouzského krále Filipa III.\n\nV srpnu 1284 byla inteligentní a zbožná Jana provdána za francouzského následníka Filipa a tím se Navarra a Champagne dostala pod správu francouzské koruny. O rok později, po smrti krále Filipa III., byl mladý pár korunován v Remeši.\n\nManželství bylo pravděpodobně šťastné. Královna doprovázela manžela při cestách po království, neměla však na něj téměř žádný politický vliv. Intenzivně se zajímala o správu svých zděděných území. Roku 1304 založila v Paříži \"Collège de Navarre\". Zemřela za záhadných okolností a jeden kronikář dokonce obvinil jejího manžela, že ji dal zabít. Dalším obviněným byl Guichard, biskup z Troyes, kterého král roku 1308 pohnal před soud, že Janě přivodil předčasnou smrt pomocí jedu a černé magie. Byla pohřbena v klášteře menších bratří. Všichni tři její dospělí synové se postupně stali francouzskými králi a dcera Izabela anglickou královnou.\n\n"}
{"id": "23051", "url": "https://cs.wikipedia.org/wiki?curid=23051", "title": "Kružnice opsaná", "text": "Kružnice opsaná\n\nKružnice opsaná je kružnice, na níž leží všechny vrcholy rovinného útvaru.\n\nStřed kružnice opsané trojúhelníku je průsečík os stran trojúhelníku, poloměr se rovná vzdálenosti středu od libovolného vrcholu. Každému trojúhelníku lze opsat kružnici. \n\nPokud z libovolného bodu \"X\" kružnice opsané spustíme kolmice k jednotlivým stranám, paty kolmic leží na přímce. Nazývá se Simsonova přímka. Pokud tento bod \"X\" spojíme s ortocentrem (průsečík výšek trojúhelníka), pak Simsonova přímka prochází středem této úsečky. Simsonova přímka se jmenuje podle anglického matematika Roberta Simsona (1687-1768). Někdy se označuje také jako Wallaceova přímka.\n\nKružnice opsaná a Simsonova přímka:\n\nKružnice opsaná pravoúhlému trojúhelníku se nazývá Thaletova kružnice. Střed Thaletovy kružnice leží ve středu přepony trojúhelníku. Máme-li např. trojúhelník ABC, říkáme, že Thaletova kružnice je sestrojena nad průměrem AB.\n\nPro každou úsečku AB platí, že Thaletova kružnice sestrojená nad průměrem AB (s vyjmutím bodů A a B) je množinou vrcholů C všech pravoúhlých trojúhelníků ABC s přeponou AB.\n\nKartézské souřadnice středu opsané kružnice lze vypočíst podle vzorce\n\npřičemž pomocná hodnota D se vypočte\n\nStřed kružnice opsané čtverci nebo obdélníku je průsečík úhlopříček daného rovnoběžníku.\n\n"}
{"id": "23057", "url": "https://cs.wikipedia.org/wiki?curid=23057", "title": "Dub v Klatovech", "text": "Dub v Klatovech\n\nDub v Klatovech je památný strom v Klatovech. Zdravý dub letní (\"Quercus robur\") roste v Kollárově ulici mezi chodníkem a vozovkou, nedaleko Drnového potoka. Dub dosahuje do výšky 26 m a obvod jeho kmene měří 365 cm (měření 2004). Chráněn od roku 1997 pro svůj vzrůst a věk.\n\n"}
