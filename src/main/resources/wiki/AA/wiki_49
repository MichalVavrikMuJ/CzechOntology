{"id": "26851", "url": "https://cs.wikipedia.org/wiki?curid=26851", "title": "Joanne Rowlingová", "text": "Joanne Rowlingová\n\nJoanne Rowlingová OBE FRSL (v angličtině Joanne Rowling) <nowiki> </nowiki>(* 31. července 1965 v Yate), píšící pod jménem J. K. Rowlingová (J. K. Rowling) či pseudonymem Robert Galbraith, je britská spisovatelka, známá zejména díky sedmidílné řadě knih o čarodějnickém učni Harry Potterovi, která získala celosvětový úspěch včetně řady ocenění a nyní více než 500 milionů prodaných kopií.\n\nKromě psaní knih je Rowlingová známá také svým životním příběhem, kdy se z života na sociálních dávkách stala během pěti let multimilionářkou. Nedělník \"The Sunday Times\" v roce 2008 odhadl její majetek na 560 milionů liber (1,1 miliard amerických dolarů) a označil ji za 12. nejbohatší ženu v Británii. \"Forbes\" ji označil jako 48. nejvlivnější celebritu roku 2007. Stala se filantropkou, podporuje organizace jako Comic Relief, One Parent Families a Multiple Sclerosis Society of Great Britain.\n\nÚřední jméno spisovatelky je Joanne Rowling(ová) nikoliv Joanne Kathleen Rowling(ová), jak se často uvádí. Vydavatelství Bloomsbury totiž při vydání prvního dílu Harryho Pottera chtělo, aby se křestní jméno autorky na obálkách objevilo jen jako dvě iniciály. Obávalo se totiž menšího prodeje úvodního dílu, pokud by bylo zřejmé, že jeho autorem je žena. \"Joanne\" se zkrátilo na \"J.\", a protože Rowlingová nemá žádné prostřední jméno, použila jako druhou iniciálu jméno po své babičce Kathleen. Na obálkách se tak objevilo \"J. K. Rowling\" (v češtině \"J. K. Rowlingová\"). Sama si vždy křestním jménem nechávala říkat „Jo“.\n\nJoanne Rowlingová se narodila v Yate, Gloucestershire ve Spojeném království v roce 1965. Společně se svou matkou, otcem a sestrou Dianne se přestěhovala do Winterbourne, Bristolu a nakonec do Tutshillu. Navštěvovala Wyedeanskou střední školu, kde často svým přátelům vyprávěla příběhy. V roce 1990 podlehla její matka ve věku 45 let dlouhotrvajícímu boji s roztroušenou sklerózou. Jako vysokoškolské zaměření si na nátlak rodičů vybrala francouzštinu, což později označila za životní chybu. Po ročním pobytu v Paříži, který byl součástí jejích vysokoškolských studií, se vrátila do Anglie, kde pracovala hlavně pro Amnesty International. Nápad na příběh o kouzelnickém učni dostala během cesty vlakem z Manchesteru do Londýna. Na cílové zastávce měla již vymyšlenou většinu postav a základní děj prvního dílu série – \"Harry Potter a kámen mudrců\". Rowlingová se přestěhovala do Portugalska, aby zde vyučovala angličtinu. Zde se vdala za portugalského televizního reportéra Jorga Arantese. V roce 1993 se jim narodila dcera \"Jessica Rowlingová Arantesová\". Manželství ale nevydrželo a Rowlingová se ještě před rozvodem v roce 1994 vrátila spolu se svojí dcerou do Edinburgu.\n\nNezaměstnaná Rowlingová dokončila v tomto skotském městě práce na prvním dílu, přičemž některé části psala po edinburských kavárnách. Koluje pověst o tom, že v kavárnách psala, aby se vyhnula svému nevytápěnému bytu. Ona sama to však popřela.\n\nPo obrovském úspěchu prvního dílu napsala Rowlingová 6 dalších pokračování a 3 doplňkové knihy, které byly vydány ve prospěch nadace Comic Relief. Prodej knihy udělal z Rowlingové multimilionářku, v roce 2001 si tak mohla koupit luxusní sídlo ve stylu 19. století u břehu řeky Tay ve Skotsku. V tom samém roce se zde vdala za Dr. Neila Murraye.\n\nSérie o Harry Potterovi má celkem 8 částí. Překladatelem většiny částí je Pavel Medek. Všechny knihy byly přeloženy do mnoha světových jazyků. Nakladatelství Albatros, které má v ČR na tuto sérii exkluzivní práva, vydalo český překlad první knihy 31. ledna 1998.\n\nPřes obrovský úspěch knih (nebo snad právě kvůli němu) se Rowlingové nevyhnula ani řada problémů. Vydání pátého dílu (Harry Potter a Fénixův řád) se zdrželo kvůli nařčení z plagiátorství spisovatelkou Nancy Stoufferovou. Soud nakonec rozhodl ve prospěch Joanne Rowlingové. Autorka si také chtěla od psaní na chvíli odpočinout, protože během psaní čtvrtého dílu se cítila přepracovaná. Nakonec však donutila nakladavatelství posunout datum publikace a na pátý díl celé série tak měla celé tři roky klidného psaní. Rowlingová prohlásila, že část tohoto času strávila i na psaní jiných knih než pokračování \"Harryho Pottera\".\n\nNa konci roku 2003 dostala Rowlingová nabídku televizního producenta Russella T. Daviese na spolupráci při tvorbě slavného britského sci-fi seriálu \"Doctor Who\". I když byla nabídkou nadšená, musela ji nakonec odmítnout, protože už pracovala na dalším dílu série. Ten nese v originále jméno \"Harry Potter and the Half-blood Prince\" (Harry Potter a princ dvojí krve). Těsně před Vánoci 2004 oznámila Rowlingová dokončení knihy, datum vydání bylo stanoveno na polovinu roku 2005, kniha vyšla 16. července 2005, česky vyšla 19. prosince 2005, nelegálně se však začala prodávat už dřív.\n\nRowlingová se - stejně jako řada dalších literárních, hudebních či filmových osobností - krátce objevila jako postavička v americkém kresleném sitcomu Simpsonovi.\n\n\nFantastická zvířata a kde je najít, v originále jako \"Fantastic Beasts and Where to Find Them\" (původní scénař)\n\nPrvní dvě doplňkové knihy napsala Rowlingová pod pseudonymy. Jedná se o skutečné verze knih, které jsou zmíněny v samotném příběhu o Harrym. \"Fantastická zvířata\" je učebnice, ve které jsou v abecedním pořadí uvedeni různí fantastičtí tvorové, zatímco \"Famfrpál\" je nejoblíbenější knihou v celé bradavické školní knihovně. Vytištěné jsou včetně poznámek na okrajích listů a instrukcí od Albuse Brumbála. V \"Bajkách barda Beedleho\" si můžeme přečíst pohádky, které čarodějové čtou svým dětem. Veškerý výtěžek jde na konto nejznámější britské charitativní nadace - Comic Relief. Rowlingová obdarovala řadu různých charitativních organizací, zejména však přispívá na výzkum a léčení roztroušené sklerózy, které podlehla spisovatelčina matka. Podle Rowlingové matčina smrt hluboce poznamenala její autorský styl.\n\nFilmová verze prvního dílu \"Harry Potter a Kámen mudrců\" byla uvedena v roce 2001 a o rok později přišel do kin i \"Harry Potter a Tajemná komnata\". Oba filmy se setkaly s diváckým úspěchem, kritika jim však vytýká řadu nedostatků a jednoznačně nebyly přijaty ani fanoušky knižní předlohy.\n\nSe změnou režiséra přišla ve filmové verzi třetího dílu mnohem temnější atmosféra. Harryho Pottera a vězně z Azkabanu (uveden 2004) režíroval Alfonso Cuarón, jehož práci Rowlingová obdivovala již před natáčením \"Harryho\". Autorka označila adaptaci třetího dílu jako svoji nejoblíbenější. Čtvrtý díl (Ohnivý pohár) byl vypuštěn do kin ČR 01.12.2005, pátý díl (Fénixův řád) 19.07.2007, šestý, předposlední díl (16.07.2009). Poslední kniha, Harry Potter a relikvie smrti byla ve filmovém zpracování rozdělena do dvou dílů režírovaných Davidem Yatesem. První část měla premiéru 18.11.2010, druhá 14.07.2011.\n\nRowlingová odmítla návrhy filmařů, aby byly filmy natáčeny ve Spojených státech nebo s americkými herci. Jen neochotně dovolila vydavatelům změnit název první knihy na „američtější“ \"Sorcerer's Stone\", a to ještě omezila jen na USA. Ve filmech na britských hercích trvala, kvůli čemuž sérii nakonec odmítl režírovat Steven Spielberg. Tvůrcem scénářů je Steven Kloves, kterému Rowlingová asistuje, aby se ujistila, že děj filmů nebude odporovat budoucímu ději knih. Podle svých slov prozradila Klovesovi o zbývajících dílech více, než komukoliv jinému. Také prý řekla několik detailů, které se týkají jejich postav, Alanu Rickmanovi a Robiemu Coltraneovi.\n\nV roce 2016 byl uveden 1. díl filmové ságy Fantastická zvířata a kde je najít, režie se opět ujal David Yates. Druhé pokračování se jménem mělo v České republice premiéru 15. listopadu 2018. Studio Warner Bros. plánuje celkem pět dílů, přičemž premiéra třetího pokračování je naplánována na 20. 11. 2020.\n\nPo dokončení série o Potterovi napsala Rowlingová i další díla, které nemají s kouzelnickým světem nic společného. Tyto knihy jsou zasazeny do reálného světa, kde se vyskytují anglické reálie, existující osoby (např. Gordon Brown je zmiňován ve Volání kukačky) atd.\n\nKnihou Volání kukačky začala Rowlingová psát sérii knih o soukromém detektivovi Cormoranu Strikeovi.\n\nRowlingová vedla kvůli Harrymu Potterovi několik soudních sporů.\n\nNa konci 90. let začala Nancy Stoufferová veřejně prohlašovat, že série o Harrym Potterovi je postavena na jejích knihách z 80. let, například \"The Legend of Rah and the Muggles\" a \"Larry Potter and His Best Friend Lilly\".\n\nV roce 2001 se Rowlingová, Scholastic Press (americký vydavatel série) a Warner Bros. přenechali zjišťování, zda došlo k porušení copyrightu či registrovaných ochranných známek Strofferové, na soudu. Právníci Rowlingové označili velkou část tvrzení Stroufferové za podvrh a požadovali uvalení sankcí na Stroufferovou spolu se zaplacením svých soudních výdajů. Soud rozhodl ve prospěch Rowlingové s tím, že Stroufferová vypovídala lživě a zfalšovala podklady tak, aby podporovaly její tvrzení. Stroufferová pak dostala pokutu 50 000 USD a musela zaplatit i část soudních výdajů.\n\nV lednu 2004 soud sdělil, že odmítl odvolání Stroufferové, neboť (podle soudu) v žádném případě není možné dojít k závěru, že by mohlo dojít záměně konkrétních znaků obou děl.\n\n\"Obě autorky používají sporné termíny s odlišným významem. V dílech Rowlingové znamená označení „Mudla“\" (v originále „Muggle“)\" běžného člověka bez kouzelnických schopností, zatímco Stroufferová tímto slovem označuje malé, bezvlasé postavičky s našpičatělými hlavami. Kromě toho, knihy o Harrym Potterovi mají rozsah románu a jejich cílovou skupinu tvoří zejména starší děti a dospělí, zatímco Stroufferová tvořila krátké knížky určené nejmenším dětem. Na základě toho předchozí soud správně zamítl požadavky Stroufferové.\"\n\n19. června 2003 oznámila Rowlingová spolu s americkým vydavatelem Scholastic, že podávají žalobu na \"New York Daily News\" o 100 milionů USD, neboť tyto noviny otiskly informace o pátém dílu \"Harry Potter a Fénixův řád\" ještě před oficiálním vydáním knihy. Konkrétně deník uveřejnil souhrn děje a několik krátkých citací. Doprovodná fotografie zobrazovala dvě stránky knihy s čitelným textem. Situace byla ale komplikovaná faktem, že novinář deníku knihu koupil v obchodě, jehož prodavač si údajně neuvědomil, že knihu může začít prodávat až po datu oficiálního vydání.\n\nRowlingová se vdala v roce 2001 za Dr. Neila Murraye. Soukromý obřad proběhl ve spisovatelčině sídle ve Skotsku. O dva roky později se jim narodil syn \"David Gordon Rowling Murray\" a v roce 2005 dcera \"Mackenzie Jean Rowling Murray\". Z prvního manželství s Jorgem Arantesem má Rowlingová dceru \"Jessicu Rowling Arantes\" 1993.\n\n"}
{"id": "26855", "url": "https://cs.wikipedia.org/wiki?curid=26855", "title": "Daria", "text": "Daria\n\nDaria je americký animovaný televizní seriál vytvořený Glennem Eichlerem a Susie Lewis Lynnovou. Hlavní postavou je Daria Morgendorfferová, sarkastickou středoškolačkou, která se poprvé objevila jako vedlejší postava v jiném kresleném seriálu \"Beavis and Butt-head\". Oba seriály byly produkovány dnes již neexistujícím animačním oddělením MTV. Seriál byl vysílán ve více než dvaceti zemích světa včetně České republiky (na někdejším kabelovém kanálu Supermax).\n\n\"Daria\" se nejprve několikrát objevila v seriálu \"Beavis and Butt-head\", kde tvořila ženský inteligentní protiklad dvojici hlavních, ne zrovna inteligentních, hrdinů.\n\nDaria je středoškolačkou v americkém městečku Lawndale, chovající se za každých okolností pesimisticky, sarkasticky a cynicky. Daria nosí brýle, staromódní oblečení a mnohými platí za ukázkový příklad člověka, který nezapadá. \n\nDěj se odehrává většinou uprostřed Dariina domova (tvořeného její povrchní mladší sestrou Quinn a neustále zaměstnanými rodiči Helen a Jakeem) nebo na Lawndaleské střední škole.\n\nKaždý díl seriálu tvoří ucelený příběh, který většinou slouží jako podklad pro Dariiny sarkastické poznámky a vtípky. Ve starších dílech seriálu se často opakuje motiv odporu proti zneužité autoritě, což některé fanoušky může vést k přesvědčení, že Dariin cynismus je jen povrchní.\n\n\nNa DVD byly uvedeny oba celovečerní filmy (\"Is It Fall Yet?\" a \"Is It College Yet?\"). Byly vydány v oblasti \"regionu 1\", nicméně pravděpodobně jsou \"region free\". Fanoušci se snažili dotlačit MTV k vydání celého seriálu na DVD. Do března 2005 podepsalo 2210 lidí petici za vydání seriálu na DVD, čímž se stala Daria 18. nejžádanějším nevydaným DVD titulem.\nV červenci 2004 jeden z fanoušků přinesl informaci, že MTV zvažuje vydání určitého množství epizod na DVD, nicméně nebylo uvedeno žádné oficiální datum či distributor.\nV roce 2010 byly vydány všechny díly seriálu na DVD.\n\n\nNěkteré epizody seriálu vybočují z žánru vlastního seriálu nebo se v nich objevují nezvyklé prvky.\nVe třetím díle třetí série se bez vysvětlení objevují fantasy prvky - irský pohádkový šotek, Amor, dimenzionální červí díra apod. Zápletka je založená na tom, že Vánoce, Halloween a Den Guy Fawkese opustily Sváteční ostrov a chtějí v Lawndale založit kapelu.\n\nSedmý díl třetí série má formu muzikálu, proto postavy po většinu času zpívají za hudebního doprovodu.\n\nČtvrtá epizoda čtvrté série je z většiny tvořena Dariiným snem,\nkterý představuje parodii na řadu skutečných detektivních seriálů.\nSám název je parodií na seriál To je vražda, napsala.\n\nDesátá epizoda čtvrté série představuje tři pověsti kolující po Lawndale. Na konci epizody je náznak, že jedna z nich (ta o Železné tlamě) je pravdivá.\n\nNa konci epizody z berle nepřirozeně rychle vyroste květina. Pravděpodobně jde o zcizovací efekt.\n\n\n\n"}
{"id": "26858", "url": "https://cs.wikipedia.org/wiki?curid=26858", "title": "The Velvet Underground", "text": "The Velvet Underground\n\nThe Velvet Underground byla americká rocková skupina, založená v New Yorku v roce 1965; existovala jen do roku 1973. Původními členy byli Lou Reed (zpěv, kytara, harmonika) a John Cale (klávesy, viola, baskytara, zpěv), Sterling Morrison (kytara, baskytara) a Angus MacLise (bicí). Posledního jmenovaného ještě ve stejný rok vystřídala bubenice Maureen Tucker. Přestože skupina neměla prakticky žádný komerční úspěch, je označována za jednu nejdůležitějších a nejvlivnějších skupin šedesátých let. Toto potvrdil i hudební teoretik Brian Eno, když řekl, že si v době vydání jejich první album koupilo jen několik tisíc lidí, ale skoro každý z nich pak založil vlastní skupinu. V počátcích skupiny byl jejich manažerem Andy Warhol, a skupina tak často vystupovala v jeho The Factory a jako součást jeho Exploding Plastic Inevitable.\n\nJejich první album \"The Velvet Underground & Nico\" vyšlo počátkem roku 1967 a spolupracovali na něm s německou zpěvačkou, herečkou a modelkou Nico. V žebříčku sta největších umělců všech dob časopisu Rolling Stone se skupina umístila na 19. místě. V žebříčku pěti set nejlepších alb všech dob se umístila jejich první čtyři alba. Skupina v původní sestavě vydala ještě jedno album, poté byl John Cale vyhozen. Na jeho místo nastoupil Doug Yule, který se skupinou hrál až do jejího rozpadu v roce 1973. The Velvet Underground vydali bez Calea další dvě alba, načež v roce 1970 odešel i Lou Reed. Skupinu nadále vedl Yule, který s ní vydal ještě jedno album, na kterém se však neobjevil žádný z původních členů. The Velvet Undreground v klasické sestavě se znovu sešli v roce 1990, avšak pouze pro jeden benefiční koncert, a znovu v roce 1993 pro evropské turné, při němž se jednou zastavili i v Praze. Plány na americké turné zkrachovaly. V roce 1995 zemřel Sterling Morrison, čímž zanikla šance skupinu obnovit v jejím klasickém složení. V roce 1996 byli The Velvet Underground uvedeni do Rock and Roll Hall of Fame. Úvodní slovo ceremoniálu přednesla Patti Smith.\n\nZáklady The Velvet Underground byly položeny koncem roku 1964. Zpěvák a kytarista Lou Reed již předtím hrál s několika garážovými, krátce existujícími skupinami a od září 1964 pracoval jako skladatel pro Pickwick Records. Dodnes není jisté, na jakých nahrávkách Reed hrál nebo které složil. Na druhou stranu John Cale, který se do New Yorku přestěhoval z rodného Walesu počátkem šedesátých let, zde hrál s avantgardními hudebníky, jako byl například Tony Conrad, Angus MacLise, La Monte Young nebo Marian Zazeela. Reed někdy počátkem listopadu dostal možnost nahrát skladbu ve vlastní režii. Vybral si skladbu „The Ostrich“, přičemž na B‑straně singlu byla „Smeaky Pete“. Jako interpret byla na obalu desky uvedena skupina The Primitives. Producent Terry Phillips se koncem listopadu rozhodl, že by chtěl skupinu The Primitives doopravdy založit. Potkal Calea a Conrada a zeptal se jich, jestli by nechtěli s nově vznikající skupinou hrát. Oba nabídku přijít na zkoušku přijali, přičemž Phillipsovi řekli, že přivedou i bubeníka. Spolu s Calem a Conradem tedy přišel i sochař (a bubeník) Walter De Maria. Calea, Mariu a Conrada velmi překvapilo, že při skladbě „The Ostrich“ jsou všechny struny na kytaře naladěné stejně. Podobně to dělali i oni ve svých minimalistických kompozicích. Skupina nakonec opravdu vznikla a začala i koncertovat. Singl „The Ostrich“ / „Smeaky Pete“ vyšel někdy v prosinci 1964.\n\nV lednu 1965 začali The Primitives vystupovat častěji, a to v New Yorku a okolních státech, pravděpodobně jen o víkendech, jak vzpomínají Cale a Conrad. Zaměstnanec Pickwick Records Bob Ragona ale tvrdí, že hráli častěji. Členové skupiny poskytli i různé rozhovory pro rozhlasové stanice a vystoupili i v televizi. Skupina se rozpadla v únoru 1965. I po rozpadu The Primitives Reed zprvu pokračoval s psaním písní pro Pickwick Records, později však od nich odešel, a to pravděpodobně z důvodu, že nechtěli vydat jeho skladby „Heroin“ a „I'm Waiting for the Man“; ostatní členové pokračovali v hraní avantgardní hudby.\n\nV březnu 1965 Cale s Reedem dali dohromady skupinu s názvem Falling Spikes. Oba spolu také hráli po newyorských ulicích, přičemž Reed hrál na akustickou kytaru a Cale na violu a zobcovou flétnu. Při této činnosti také potkali ženu jménem Elektrah Lobel, která s nimi začala spolupracovat jako kytaristka, a z tohoto období se dochovala nahrávka skladby „Wrap Your Troubles in Dreams“. Později byla Elektrah ze skupiny „vyhozena“, protože jí několikrát začaly krvácet ruce kvůli moc tvrdému hraní na kytaru. V této době stále Cale vystupuje s Conradem a jinými. V dubnu 1965 se Reed v metru setkal se svým dávným kamarádem Sterlingem Morrisonem. Morrison se ve Falling Spikes ujímá kytary a se skupinou začíná hrát i Caleův kamarád, bubeník Angus MacLise. Morrison, MacLise, Reed a Cale v té době vytvořili hudební doprovod k multimediální akci nazvané Launching the Dream Weapon. Hráli i na jiných podobných akcích, kde se často setkávali se skupinou The Fugs. V této době se skupina přejmenovala na Warlocks.\n\nV létě 1965 se skupina seznámila s knihou \"The Velvet Underground\" od Michaela Leigha pojednávající o sexuální subkultuře šedesátých let. Knihu nejspíš skupině představil Calelův přítel Tony Conrad, který ji našel na ulici. Pravděpodobně i v této době skupina přijala název knihy za svůj. V červenci 1965 Reed, Cale a Morrison nahráli v bytě na Ludlow Street celkem šest demosnímků, totiž skladby „Venus in Furs“ (inspirována knihou \"Venuše v kožichu\" − v anglickém originále \"Venus in Furs\" Leopolda von Sacher‑Masocha), „I'm Waiting for the Man“, „Heroin“, „All Tomorrow's Parties“, „Wrap Your Troubles in Dreams“ a „Prominent Men“. Tyto rané nahrávky vyšly v roce 1995 jako součást box setu \"Peel Slowly and See\". První čtyři byly nahrány znovu a vyšly na debutovém albu Velvet Underground, pátá na prvním albu zpěvačky Nico a šestá již nově nahrána nebyla.\n\nV listopadu 1965 se skupina setkala s Alem Aronowitzem, který se záhy poté stal jejím prvním manažerem. Počátkem prosince jim Aronowitz zajistil první placený koncert, za který dostali 75 dolarů. Konal se na Summit High School v Summitu v New Jersey, kde předskakovali skupině The Myddle Class, které Aronowitz rovněž dělal manažera. Když se o placeném koncertu doslechl MacLise, hned skupinu opustil, považoval to totiž za její komercionalizaci. „Angus hrál jen kvůli umění,“ řekl později Morrison. Kvůli tomu, že MacLise stihl odejít ještě před koncertem, museli zbylí členové nalézt nového bubeníka. Nakonec Reed s Morrisonem sehnali přes svého kamaráda Jima Tuckera jeho sestru jménem Maureen. První placený koncert tedy nakonec opravdu proběhl 11. prosince a The Velvet Underground svou hudbou vypudili většinu návštěvníků ze sálu, takže Myddle Class hráli před poloprázdným sálem. Aronowitz pak pro skupinu získal možnost hrát v klubu Café Bizzare. Koncem prosince ji tam objevili Andy Warhol a Paul Morrissey a brzy poté se stali jejími manažery.\n\nHned počátkem ledna Warhol s Morrisseyem začali pro skupinu shánět zpěvačku, protože se jim Reedův projev nezamlouval; i přes Reedův velký nesouhlas se jí stala Nico. Reed byl také proti tomu, aby se zpěvačka stala členkou skupiny, proto bylo později na plakátech uváděno „The Velvet Underground & Nico“. V této době zatím neměli možnost nikde koncertovat, ale měli možnost zkoušet ve Warholově The Factory. V polovině ledna měli The Velvet Underground vystoupení u příležitosti výročí Newyorské společnosti pro klinickou psychiatrii, při němž byly v pozadí promítány filmy a tančili u nich Gerard Malanga a Edie Sedgwick. V druhé polovině ledna byla natočena zkouška skupiny ve Factory, později promítaná jako film s názvem \"\". Ve filmu skupina vystoupila v sestavě Reed/Cale/Morrison/Tucker/Nico, objevil se v něm i tříletý syn Nico jménem Ari.\n\nMezi osmým a třináctým únorem skupina každý den hrála v Film-Makers' Cinematheque a jejich koncerty opět doprovodilo promítání filmů. Celá show dostala název \"Andy Warhol, Up‑Tight\" a začínala promítáním filmu \"Lupe\". Když film skončí, přijdou Velvet Underground a začnou hrát, přičemž okolo nich tančí Malanga, Sedgwick a Danny Williams. Tyto show se nelíbily Nico ani Sedgwick. Obě tedy od Warhola odešly a druhá jmenovaná a o pár let později zemřela. Od března ji nahradila Ingrid Superstar. V druhé polovině března skupina hraje v obchodu s oblečením, které navrhla Betsey Johnson, a Warhol se na ni obrátil s prosbou, zda by nevytvořila pro členy skupiny kostýmy.\n\nPočátkem dubna 1966 se The Velver Underground stali součástí Warholovy nové show s názvem Exploding Plastic Inevitable (EPI). Po celý duben s EPI vystupují v klubu The Dom a při jejich koncertu jsou v pozadí promítány filmy \"Sleep\", \"Kiss\", \"Emperor\", \"Blow Job\", \"Vinyl\" a \"Couch\". Role tanečníků se tentokrát ujali Malanga, Ingrid Superstar, Mary Woronov, Ronnie Cutrone a Eric Emerson. V témže měsíci skupina rovněž nahrávala materiál pro své první album v Scepter Studios. Produkce se ujal Warhol, ale moc času ve studiu nestrávil, roli producenta tedy za něj neoficiálně převzal Norman Dolph. Dne 2. května 1966 skupina podepsala smlouvu s MGM Records. Počátkem května rovněž získala možnost hrát v klubu The Trip v kalifornském Los Angeles. Vystupuje zde znovu s EPI a předkapelou jim jsou The Mothers of Invention. V The Trip měli vystupovat několik týdnů, ale hned po několika koncertech klub uzavřela policie. Když byly koncerty nuceně zrušeny, rozhodla se skupina pokračovat v nahrávání skladeb pro své debutové album. Učinila tak ve studiu TTG Studios, přičemž produkce se tentokrát ujal Tom Wilson. Koncem května se skupina přesouvá do San Francisca, aby zde odehrála několik koncertů ve Fillmore Auditorium, a to opět se skupinou Mothers of Invention.\nV červnu 1966 byl Reed hospitalizován s hepatitidou a Nico odjela na Ibizu. Zbytek skupiny odjel koncem června do Chicaga, kde měli týdenní angažmá v klubu Poor Richard's. Zbylí členové si museli vyměnit nástroje: Tucker se ujala baskytary a v některých skladbách kytary a za bicími ji nahradil MacLise. Koncerty měly takový úspěch, že se angažmá protáhlo na další týden. V červenci vyšel první singl The Velvet Underground; obsahoval skladby „All Tomorrow's Parties“ a „I'll Be Your Mirror“. V červenci a srpnu skupina kvůli Reedově nemoci nekoncertuje, ale počátkem srpna nahrála skladbu „Noise“, jež koncem roku 1966 vyšla na albu \"The East Village Other\". Koncem srpna a počátkem září odehrála sérii koncertů v Provincetownu ve státě Massachusetts a v září získala měsíční smlouvu s klubem Balloon Farm. Ten se nacházel ve stejné budově jako klub The Dom, kde hrála na jaře, jen na jiném patře. Na několika koncertech nemocného Calea nahradil Henry Flynt.\n\nKoncem října 1966 hrají The Velvet Underground na výstavě Warholových obrazů v Bostonu a předposlední říjnový den v hangáru na Leicesterském letišti. Počátkem listopadu jsou již doma v New Yorku a vstupují do Mayfair Studios, producentem jim je opět Wilson. Právě zde nahráli poslední skladbu na své dlouho očekávané první album; skladba dostala název „Sunday Morning“ a původně ji měla nazpívat Nico, která se na konečné verzi však podílí jen doprovodnými vokály. Když nahrávání skončilo, odjela skupina na několik koncertů do Ohia, 12. listopadu poprvé vyráží za hranice USA a hraje v kanadském městě Hamilton, následuje několik koncertů v Detroitu.\n\nV prosinci 1966 skupina vydala svůj druhý singl: na straně A byla skladba „Sunday Morning“ a na B‑straně „Femme Fatale“. Ve stejný měsíc vyšlo třetí, speciální vydání magazínu Aspen, které designovali Warhol a David Dalton. K magazínu byl přiložen i singl obsahující skladbu „White Wind“ od Petera Walkera na A‑straně a na B‑straně skladbu „Loop“, připsanou skupině The Velvet Underground; skladbu ovšem nahrál sám Cale. Do časopisu rovněž přispěl Reed tím, že napsal čtyřstránkový text o svém vztahu k rock and rollu. O víkendu 10. a 11. prosince skupina ve Filadelfii odehrála své poslední koncerty v roce 1966.\n\nPočátkem roku 1967 Velvet Underground nahráli pět demosnímků; jednalo se o skladby „Here She Comes Now“, „Sheltered Life“, „There Is No Reason“, „I'm Not Too Sorry (Now That You're Gone)“ a „It's All Right (The Way That You Live)“. Značně předělaná verze „Here She Comes Now“ později vyšla na jejich druhém albu a „Sheltered Life“ vydal Reed na svém sólovém albu \"Rock and Roll Heart\". Ostatní skladby již znovu nahrány nebyly, ale tyto demosnímky vyšly v roce 1995 na kompilaci \"Peel Slowly and See\". V první polovině ledna skupina vystupovala na newyorské Steve Paul's Scene. Následuje krátké období nekoncertování; Nico odehrála několik sólových koncertů v Domu, při kterých ji doprovázeli různí kytaristé. Byli mezi nimi Reed, Cale, Morrison, Jackson Browne nebo Tim Buckley a další. Členové Velvet Underground (v tomto případě tedy Reed, Morrison a Cale) se o koncerty s Nico střídali; ani jeden totiž neměl o hraní s ní zájem. V polovině února Velvet Underground bez Nico hráli ve Williamstownu.\n\nS nástupem března 1967 vychází po velmi dlouhé době debutové album skupiny, pojmenované \"The Velvet Underground & Nico\". Na přední straně obalu je Warholův sítotiskový žlutý banán a vedle něj je menším písmem napsáno „Peel Slowly and See“ („Pomalu oloupejte a uvidíte“ – po stržení obrázku žlutého banánu se na jeho místě objevil oloupaný růžový banán). Zajímavostí však je, že název alba se na přední obal desky vůbec nedostal; místo názvu alba nebo skupiny je pod banánem napsáno „Andy Warhol“. Album obsahuje pro tu dobu netradiční rozkládací booklet; uvnitř jsou černobílé fotografie Nata Finkelsteina a Billyho Namea. Na zadní straně obalu jsou potom Morrisseyovy barevné fotografie jednotlivých členů kapely plus jedna větší, na které je zachycena celá skupina při koncertě. Právě v okamžiku fotografování byl na pozadí za hudebníky promítán film \"Chelsea Girls\" a zrovna v něm byl vidět Eric Emerson. Ten ale chtěl od Verve Records peníze za použití svého snímku na desce. Nakonec došlo k tomu, že vydavatelství všechny desky z obchodů stáhlo a jeho obličej vyretušovalo. V žebříčku Billboard 200 se album dostalo na 171. příčku; méně známý časopis Cashbox mu však přiřknul 102. místo. V žebříčku pěti set nejlepších alb podle časopisu Rolling Stone se \"The Velvet Underground & Nico\" umístilo na 13. pozici, čtenáři téhož časopisu jej zvolili mezi deset nejlepších obalů alb, a to jako desáté v pořadí. Jedenáct písní odráželo umělecký rozsah skupiny. Jsou zde k nalezení různé typy skladeb, jako jsou tiché „Femme Fatale“ a „I'll Be Your Mirror“, garážové „I'm Waiting for the Man“ a „There She Goes Again“, experimentální „Venus in Furs“ a „Heroin“, „Sunday Morning“, která je spíše popová. Warhol si nejvíce oblíbil „All Tomorrow's Parties“.\n\nNa přelomu března a dubna Velvet Underground – opět bez Nico – hráli v Providence ve státě Rhode Island. V dubnu 1967 se Reed setkal s Brianem Epsteinem, který projevil zájem jim dělat manažera. Nakonec z toho však sešlo. V té době se skupina účastnila nahrávání sólového alba Nico s názvem \"Chelsea Girl\". Hrají na něm, až na Maureen Tucker, všichni ostatní členové skupiny (Reed, Morrison, Cale) doplnění Jacksonem Brownem. Všichni zároveň napsali několik písní pro album, jehož produkce se opět ujal Tom Wilson. Ve stejném měsíci skupina absolvovala několik newyorských koncertů v Gymnasiu, v klubu Cheetah a opět v Gymnasiu. Během května je skupina prakticky neaktivní, první koncerty se konaly až na samém konci tohoto měsíce v Boston Tea Party v Bostonu. Warhol není těmto koncertům přítomen a zařídil je Steve Sesnick; neúčastní se jich ani Nico a pravděpodobně v této době je z kapely propuštěna. 9. a 10. června opět skupina hrála v Boston Tea Party. Spolupráce s Warholem a Morrisseyem skončila v červenci 1967.\n\nNa místo Warhola nastoupil Sesnick. Ten se snažil sehnat vydavatelskou smlouvu s Epsteinem, který však 27. srpna 1967 nečekaně zemřel ve svém londýnském bytě, a z jejich spolupráce proto nic nevzešlo. Od 19. do 22. a znovu od 26. do 29. července Velvet Underground koncertovali v klubu Trauma ve Philadelphii, v srpnu následovaly koncerty v Boston Tea Party. V první polovině září začali v Mayfair Studios nahrávat své druhé album pojmenované \"White Light/White Heat\". Jeho nahrávání trvalo jen několik dní, ale celé vzniklo v září. Produkce se opět ujal Tom Wilson a nahrávacím technikem byl Gerry Kellgren. Album otevírá stejnojmenná skladba o amfetaminech „White Light/White Heat“, následuje „The Gift“. Text ke druhé skladbě napsal Reed ještě na univerzitě; jako hudba k ní byl použit základ skladby „Booker T.“. Nahrávka je velmi zvláštní, protože hudba je nahrána do jednoho kanálu a slova do druhého, takže i při výstupu zní každé z jednoho reproduktoru a buď jednu nebo druhou část lze vypustit. Hlavní postavou ve skladbě „The Gift“ je jistý Wald Jeffers; student, který se snaží poslat sebe sama poštou. Zajímavostí je, že Cale celý osmiminutový text namluvil na první pokus. Následuje píseň „Lady Godiva's Operation“, ve které pravděpodobně dochází ke změně pohlaví. Skladbu opět zpívá Cale, přičemž Reed občas svým hlasem také zasáhne. Patrně nejmelodičtější skladbou na tomto albu je „Here She Comes Now“, poslední na A‑straně původního LP. B‑strana začíná free jazzovou „I Heard Her Call My Name“ a končí sedmnáctiminutovou skladbou „Sister Ray“.\n\nMezi 21. a 24. zářím skupina hrála v divadle Savoy v Bostonu. Od října 1967 do února odehrála velmi málo koncertů. Tucker si našla regulérní práci, Cale nahrával s Conradem a rovněž se svou budoucí ženou cestovali; co dělali zbylí dva členové, není jisté. Již v této době začínají mít Reed a Cale pomalu spory o budoucí směřování hudby Velvet Underground. V listopadu vyšel první singl z druhého alba; obsahoval skladby „White Light/White Heat“ a „Here She Comes Now“. V polovině téhož měsíce skupina krátce vystoupila v Lincolnově centru v New Yorku. 5. prosince skupina nahrála (pouze instrumentálně) skladbu „Guess I'm Falling in Love“, jež vyšla až v roce 1986 na albu \"Another View\". Album \"White Light/White Heat\" vyšlo koncem ledna 1968. Na jeho předním obalu je fotografie od Billyho Namea; ta ale není skoro vůbec vidět, protože je černá stejně jako podklad, jen má trochu jiný odstín. Album se sotva dostalo do žebříčku Billboard 200 – skončilo na 199. místě. V žebříčku pěti set nejlepších alb všech dob podle časopisu Rolling Stone se umístilo na 292. příčce.\n\nPrvní řádný koncert Velvet Underground od září předchozího roku se konal hned první únorový den v Aadvark Conematheyue v Chicagu. V polovině února 1968 skupina v A&R Studios začala opět nahrávat, a to skladbu „Stephanie Says“; tato verze vyšla až v roce 1985 na albu složené z out-taků nazvaném \"VU\" a v upravené podobě pod názvem „Caroline Says II“ na Reedově sólovém albu \"Berlin\" v roce 1973. Současně zde nahráli skladbu „Temptation Inside Your Heart“, která rovněž vyšla na \"VU\". 24. února skupina hrála na Harvardově univerzitě v massachusettském Cambridge jako trio, bez Calea. Ten byl v té době v nemocnici s hepatitidou, takže několik koncertů vynechal. Od 15. do 17. března skupina hrála ve Filadelfii a 22. a 23. v Boston Tea Party. V dubnu se Cale oženil s Betsey Johnson, což dále zhoršilo vztahy mezi Reedem a Calem. Následují koncerty v Chicagu a Clevelandu, počátkem druhé poloviny května opět hrají v Boston Tea Party a o několik dní později i v Los Angeles. Počátkem června 1968 Valerie Solanas postřelila Warhola; o pár dní později byl spáchán atentát na Roberta F. Kennedyho. Ačkoliv Warhol už přibližně rok nebyl manažerem skupiny, Reeda zpráva zasáhla.\n\nV červnu hráli Velvet Underground opět v Kalifornii a koncem měsíce vyrazili do Kanady, aby zde od 27. do 30. června koncertovali ve Vancouveru. Počátkem července hráli v kalifornském San Diegu, o dalším víkendu v Los Angeles, další víkend pak v San Franciscu. V polovině srpna opět přes víkend hráli v Boston Tea Party. V září 1968 Nico nahrála své druhé album s názvem \"The Marble Index\". Všechny skladby si napsala sama, produkce se ujal Frazier Mohawk a aranžmá a všechny ostatní nástroje zajistil Cale. Od srpna až do poloviny září Velvet Underground nekoncertovali, až o víkendu 20. a 21. září hráli ve Filadelfii a o dalším víkendu v Boston Tea Party. Bostonský koncert byl posledním, kde skupina zahrála v klasické sestavě.\n\nReed a Cale nebyli stavěni, aby spolu hráli v jedné skupině, každý chtěl skupinu vést jiným směrem. Cale by raději stále experimentoval, naopak Reed by raději hudbu zklidnil a pokračoval dál v klidnějším stylu. Koncem září 1968 si Reed domluvili setkání s Morrisonem a Tucker v kavárně. Řekl jim, že Cale ve skupině končí. Následovala hádka, ale ostatní členové proti Reedovi nic nezmohli. Novým členem skupiny se stal nezkušený Doug Yule. Cestovního manažera jim tehdy dělal Hans Onsager, syn držitele Nobelovy ceny za fyziku Larse Onsagera. Své první koncerty s kapelou si Yule odbyl v Clevelandu jen několik dní po svém příchodu. Následují koncerty v Kalifornii a rovněž čtyři koncerty ve Vancouveru.\n\nV listopadu 1968 skupina začala v TTG Studios nahrávat další album. Nepřizvali si žádného producenta a o zvuk se postaral Val Valentin. Během listopadu stále koncertovali v Kalifornii a v prosinci v Clevelandu a v Bostonu. Na obou místech hrají i v lednu 1969. V březnu 1969 vyšlo třetí album skupiny s ještě jednodušším názvem než jejich debut: jmenovalo se \"The Velvet Underground\". Album má černý obal, v jehož středu je fotografie od Billyho Namea; jsou na ní všichni členové skupiny usazení na pohovce. Nad fotografií je jednoduchý nápis „The Velvet Underground“. Na zadním obalu je uveden seznam skladeb, jméno nahrávacího inženýra, poděkování Billymu Nameovi a fotografie Reeda s cigaretou rozříznutá v polovině. Levá polovina fotografie se na albu neobjevila, je tam pouze dvakrát pravá, přičemž na levé polovině je vzhůru nohama. Album otevírá skladba „Candy Says“, jež vypráví o transvestitovi jménem Candy Darling; je rovněž jedinou skladbou na albu, ve které zpívá sám Yule. Následují skladby „What Goes On“, „Some Kinda Love“ a „Pale Blue Eyes“, kterou měla skupina v repertoáru již v roce 1966. Její text pojednává o Reedově bývalé přítelkyni z univerzity. Následují „Jesus“, „Beginning to See the Light“, „I'm Set Free“, „That's the Story of My Life“ a „The Murder Mystery.“ Poslední jmenovaná se nese spíše v duchu předchozího alba. Album uzavírá skladba „After Hours“, ve které zpívá Tucker. Styl většiny skladeb na albu lze přirovnat k folk rocku. Album se umístilo na 197. pozici v žebříčku Billboard 200, v žebříčku 500 nejlepších alb Rolling Stonu se umístilo na 314. příčce. Ve stejném měsíci jako album vyšel i jediný singl obsahující skladby „What Goes On“ a „Jesus“.\n\nOd poloviny března Velvet Underground opět koncertovali – nejprve v Bostonu, Clevelandu, Detroitu a Chicagu. Mezi květnem a srpnem 1969 nahrávali v newyorském studiu Record Plant; zvuku se ujal Gary Kellgren a nahrávání začalo 6. května skladbami „Foggy Notion“ a „Coney Island Steepplechase“. 11. května pak odehráli jeden koncert v St. Louis, 13. se vrátili do studia nahrát „Andy's Chest“ a „I'm Sticking with You“, o den později pak „She's My Best Friend“. Po dalším přerušení, vyplněném dvěma koncerty v South Deerfieldu v Massachusetts, nahráli skladbu „I Can't Stand It“. Poslední dva květnové dny skupina opět hrála v oblíbeném Bostonu a v polovině června znovu v South Deerfieldu. 19. června nahráli skladby „Ocean“, „Rock & Roll“ a „Ferryboat Bill“. O pár dní později skupina hrála v kanadském Torontu, o dalším víkendu pak ve Filadelfii a 11. července v Bostonu. V srpnu hráli v Massachusetts a Filadelfii a počátkem září se znovu vrátili do Record Plant nahrát nejprve „Ride Into the Sun“ a později v několika dnech „One of These Day“, „I'm Gonna Move Right In“, „We're Gonna Have a Real Good Time Together“ a „Lisa Says“. Některé zde skladeb nahraných v průběhu roku 1969 v Record Plant vyšly později jako součást alb \"VU\" a \"Another View\", některé byly nahrány znovu pro album \"Loaded\" a některé nahrál znovu Reed na svá raná sólová alba.\n\nPočátkem října skupina vyjela na turné, které zahrnovalo města South Deerfield, Filadelfie, Minneapolis, Dallas a Austin. V říjnu rovněž nahrál John Cale, který není již rok členem skupiny, své první sólové album; vyšlo následující rok pod názvem \"Vintage Violence\". Velvet Underground v turné pokračovali i v listopadu, kdy hráli v Los Angeles a San Franciscu. Při tomto turné bylo na několika koncertech nahráno album \"\", které vyšlo až o několik let později. Další koncerty odehráli do konce roku i v prvních třech měsících roku následujícího. V březnu 1970 vydal Cale své první sólové album \"Vintage Violence\".\n\nPočátkem roku 1970 byl prezident vydavatelství MGM Records Mike Curb byl donucen zrušit smlouvy s několika interprety, mezi jimiž byli i The Mothers of Invention Franka Zappy, Eric Burdon and the Animals nebo právě Velvet Underground. Skupina tedy podepsala novou smlouvu s vydavatelstvím Atlantic Records. V polovině dubna skupina šla do studia Atlantic Recording Studios v rodném New Yorku, přičemž do role zvukaře byl tentokrát nasazen Adrian Barber. Nahrávání se neúčastnila Tucker, která čekala své první dítě, a bicí soupravu proto obsluhovalo více lidí, mezi nimi Doug Yule, zvukový inženýr Adrian Barber, „session musician“ Tommy Castanaro a Yuleův bratr Billy, který v té době ještě studoval na střední škole. Castanaro byl na zadním obalu alba následně uveden jen jako Tommy, což bylo způsobeno tím, že si nikdo nemohl vzpomenout na jeho příjmení. Přestože Tucker na albu vůbec nehrála, byla uvedena na zadní straně jeho obalu. Nahrávání pokračovalo až do června, nyní se však rolí producentů ujali Geoff Haslam, Shel Kagan a samotní Velvet Underground. Mezi tím rovněž několikrát odjeli na koncerty a zahráli například v Bostonu a Filadelfii. 24. června, po třech letech nekoncertování v rodném New Yorku, skupina zahájila angažmá v klubu Max's Kansas City. V srpnu 1970 vydalo MGM kompilaci s jednoduchým názvem \"Velvet Underground\".\n\nV srpnu 1970 rovněž v Max's vznikl záznam z jednoho koncertu, který v roce 1972 vyšel jako \"Live at Max's Kansas City\". Na jeden koncert skupiny se rovněž přišla podívat Tucker, za kterou zaskakoval Billy Yule; na odchodu z koncertu jí Reed řekl, že odchází. V druhé polovině září, měsíc po Reedově odchodu, vyšlo čtvrté a prakticky poslední album Velvet Underground s názvem \"Loaded\". Vydala je nakonec Cotillion Records, dceřiná společnost Atlantic Records. Na obalu alba je znázorněn vstup do metra a nad ním růžový kouř. Vytvořil ho Stanislaw Zagorski a jedná se o první album, na jehož obalu se nepodílel nikdo z Factory. Manažer skupiny Steve Sesnick na nahrávání pozval i původního člena Johna Calea, který hrál v demo verzi skladby „Ocean“, jež vyšla až na \"Fully Loaded Edition\" v roce 1997. V žebříčku 500 nejlepších alb časopisu podle Rolling Stone se \"Loaded\" umístilo na 109. příčce. Autorem všech písní na albu je Reed, ale protože se poslední práce na albu dělaly až po jeho odchodu, Sesnick jako autory skladeb nechal na obal uvést celou skupinu Velvet Underground. Reed kvůli tomu Sesnicka v roce 1971 a získal zpět práva na tyto písně. Naopak Sesnick získal práva na název skupiny.\n\nVelvet Underground v sestavě Yule-Morrison-Tucker a nový baskytarista Walter Powers se sešli v listopadu 1970 opět v Atlantic Recording Studios a nahráli několik písní, které později ve změněné sestavě nahráli znovu na album \"Squeeze\".\n\nAktivity skupiny od roku 1971 do velké míry opadly a změnil se i její styl. Po celý rok 1971 prakticky jen koncertovala a nové skladby nenahrávala. Morrison v roce 1971 získal titul B. A. z angličtiny a skupinu opustil, aby mohl studovat středověkou literaturu (se získáním titulu PhD) na Texaské univerzitě v Austinu. Na jeho místo nastoupil zpěvák a klávesista Willie Alexander. V říjnu 1971 skupina odletěla do Spojeného království, kde odehrála své vůbec první koncerty v Evropě. Několik koncertů rovněž odehrála v Nizozemsku. Záznamy některých koncertů vyšly v roce 2001 v box setu \"Final V. U.\" Koncem ledna 1972 Cale, Reed a Nico odehráli ve Francii společný koncert v klubu Bataclan; záznam z něj vyšel v roce 2004 pod názvem \"Le Bataclan '72\". V květnu 1972 vydal Reed své první sólové album s názvem \"Lou Reed\". Většinu skladeb na albu tvoří nevydané skladby z dob Velvet Underground.\n\nKoncem roku 1972 skupina Velvet Underground ztrácí smlouvu s Atlantic Records a rovněž bubenici. Trosky skupiny tedy uzavřela smlouvu s vydavatelstvím Polydor Records. Následně Tucker odletěla domů a Sesnick Yuleho požádal, aby v Británii zůstal a nahrál zde nové album. Album vyšlo pod názvem \"Squeeze\". Za bicí při nahrávání usedl Ian Paice ze skupiny Deep Purple. Yule rovněž sehnal další hudebníky, aby s ním odehráli turné: jsou to členové skupiny Ridgewood Rockets – baskytarista George Kay, Billy Yule a kytarista Rob Norris. Billyho Yulea však nahradil bubeník Mark Nauseef. V únoru 1973 vyšlo definitivně poslední studiové album \"Squeeze\". Většinu nástrojů nahrál sám Doug Yule, na bicí hrál Ian Paice, a kdo zpívá doprovodné vokály, není jisté. Přestože se na něm nepodílel nikdo z původní sestavy, vyšlo jako album skupiny The Velvet Underground. Skupina Velvet Underground přestala hrát v květnu 1973.\n\nJohn Cale, Lou Reed i Nico pokračovali ve vydáváním sólových alb, počátkem osmdesátých let vydala své první sólové album i Maureen Tucker. Členem její doprovodné skupiny byl i Morrison, který jako jediný z klasické sestavy Velvet Underground nevydal žádné sólové album. Doug Yule spolupracoval s Reedem na jeho sólovém albu \"Sally Can't Dance\", později byl členem krátce existující superskupiny American Flyer, po jejím rozpadu se ztratil z hudebního průmyslu a znovu začal hrát až po roce 2000. Angus MacLise zemřel v roce 1979 v Nepálu. V roce 1985 Polydor vydal album \"VU\" složené z raritních nahrávek skupiny, které vznikly v přípravách na čtvrté album pro MGM. Na některých skladbách se podílel i Cale, další dema a nevydané skladby vyšly v roce 1986 na albu \"Another View\". V únoru 1987 zemřel ve věku 58 let Andy Warhol. Nico zemřela v červenci 1988.\n\nPo Warholově smrti v roce 1987 se objevila myšlenka na obnovení skupiny. Lou Reed s Johnem Calem se na obědě po jeho pohřbu dali dohromady, přesněji je dal dohromady Billy Name. V roce 1989 vydali oba nezávisle na sobě svá alba a začali pracovat na společné desce věnované památce zesnulého Warhola. Výsledek jejich spolupráce byl představen v dubnu 1990. Album dostalo název podle jedné z Warholových přezdívek, \"Songs for Drella\", a nahráli ho Reed a Cale za pomoci kytary, violy, kláves a zpěvu. Po jeho vydání se začaly vyvíjet myšlenky o obnovení skupiny v její klasické sestavě. V červnu 1990 se tak stalo, avšak pouze pro jeden benefiční koncert pro nadaci Fondation Cartier pour l'art contemporain ve Francii. V říjnu 1991 vydala Tucker své třetí sólové album s názvem \"I Spent a Week There the Other Night\"; mimo ni a jiné hudebníky na něm hrají i Cale, Reed a Morrison. V prosinci téhož roku Morrison a Reed zahráli na koncertě Johna Calea v New Yorku.\n\nPočátkem roku 1993 proběhly první zkoušky nově obnovených Velvet Underground v klasické sestavě a následovalo evropské turné, při kterém se zastavili i v Praze. Při některých koncertech skupina dělala předkapelu skupině U2 při jejich turné Zoo TV Tour. Několik koncertů bylo také nahráno a později i vydáno jako \"Live MCMXCIII\". Skupina se však ještě před zahájením amerického turné zase rozpadla: mezi Reedem a Calem se probudila stará řevnivost, jež je pronásleduje již léta.\n\nV roce 1993 vyšel třídiskový box set nazvaný \"What Goes On\", který obsahuje množství již vydaných skladeb, ale i různé mluvené doplňky. V srpnu 1995 zemřel Sterling Morrison, čímž zanikla možnost skupinu obnovit v klasické sestavě. V září vyšel box set nazvaný \"Peel Slowly and See\"; obsahuje velké množství původních demo nahrávek. Následující rok byla skupina uvedena do Rock and Roll Hall of Fame, úvodní proslov přednesla Patti Smith a skupina zde v sestavě Reed-Cale-Tucker představila skladbu „Last Night I Said Goodbye to My Friend“, kterou věnovala zesnulému Morrisonovi. V roce 1997 vyšla rozšířená verze alba \"Loaded\" pod názvem \"Fully Loaded Edition\". Obsahuje skladby z původního alba doplněné odlišnými verzemi skladeb.\n\nV srpnu 2001 vyšel čtyřdiskový komplet \"Final V. U.\"; obsahuje koncertní nahrávky z posledních dvou let existence kapely. V říjnu 2001 vyšlo album \"\" s pirátskými nahrávkami z koncertů skupiny Velvet Underground, které pořídil pozdější spolupracovník Lou Reeda Robert Quine. Ten v roce 2004 zemřel a další pokračování alba již nevyšlo. V roce 2002 vyšla deluxe edice debutového alba, jež obsahovala celé původní album doplněné o pět skladeb z alba \"Chelsea Girl\", všechny skladby z původního alba v mono verzích a čtyři skladby původně vydané jako singly. V srpnu 2005 zemřel první manažer skupiny Al Aronowitz. V roce 2007 bylo první album skupiny zařazeno do Knihovny Kongresu. V prosinci 2009 se spolu setkali Reed, Tucker a Yule a udělali rozhovor s Davidem Frickee v New York Public Library. V lednu 2012 žijící členové skupiny zahájili právní kroky proti Andy Warhol Foundation z důvodu použití banánu z jejich debutového alba na reklamních předmětech, jako jsou iPody. Autorská práva k banánu nikdy nebyla zaregistrována a skupina spor v září 2012 prohrála.\n\nV říjnu 2012 vyšla šestidisková reedice alba \"The Velvet Underground & Nico\" u příležitosti 45. výročí jeho původního vydání. Obsahuje stereo i mono verze původního alba, celé album \"Chelsea Girl\", zkoušky nahrané ve Factory i záznamy z koncertů. V roce 2013 pak vyšla i třídisková reedice alba \"White Light/White Heat\". V říjnu toho roku zemřel Lou Reed ve svých jedenasedmdesáti letech.\n\nSkupina je považována za jednu z nejdůležitějších a nejvlivnějších v historii rockové hudby. Byla jednou z hlavních inspirací pro vznik punk rocku a alternativního rocku. Jako svůj vzor ji označili například David Bowie, The Plastic People of the Universe, R.E.M., The Stooges, Brian Eno, Siouxsie and the Banshees, Roxy Music, Pixies, Can, Faust, Television, Glenn Danzig, Patti Smith, Red Hot Chili Peppers, Sex Pistols, New York Dolls, Nirvana, Joy Division, Sonic Youth, Pere Ubu, The Strokes, Talking Heads, U2, Jane's Addiction nebo The Smiths.\n\nV roce 1985 vyšlo ve Francii album \"Les Enfants Du Velvet\", obsahující šest skladeb Velvet Underground předělaných různými umělci. V roce 1990 vyšlo tribute album \"Heaven & Hell: A Tribute to The Velvet Underground\" obsahující skladby Velvet Underground v podání různých interpretů. Česká skupina Fiction vydala v roce 1996 album nazvané \"Neverending Party\" obsahující skladby Velvet Underground. V únoru 2012 vydal Rodolphe Burger album \"This Is a Velvet Underground Song That I'd Like to Sing\"; jsou na něm skladby Velvet Underground doplněné upravenou verzí skladby „Das Lied vom einsamen Mädchen“. V říjnu téhož roku v rámci 45. výročí vydání prvního alba skupiny vyšlo tribute album nazvané \"The Velvet Underground & Nico by Castle Face and Friends\". Obsahuje všechny skladby právě z prvního alba předělané různými interprety, mezi nimiž jsou například Ty Segall, Kelley Stoltz, The Fresh & Onlys, Thee Oh Sees a další.\n\nČeská skupina The Plastic People of the Universe ve svých začátcích hrála coververze jejich skladeb. Některé z nich později vyšly na koncertním albu \"Trouble Every Day\". Další česká skupina The Velvet Underground Revival Band se soustředí výhradně na materiál Velvet Underground a jednou skupina byla pozvána do Francie, kde vystoupila s Maureen Tucker.\n\nRůzní interpreti rovněž nahráli na svá alba jednotlivé skladby. Paří mezi ně například Cabaret Voltaire, Nirvana („Here She Comes Now“), R.E.M. („There She Goes Again“ a „Pale Blue Eyes“), Gary Lucas („European Son“), Echo & the Bunnymen („Run Run Run“), Tori Amos („New Age“), UK Subs („I'm Waiting for the Man“), Joy Division („Sister Ray“), The Queers („Sunday Morning“), Mott the Hoople („Sweet Jane“), The Smashing Pumpkins („Venus in Furs“), David Bowie („White Light/White Heat“), Duran Duran („Femme Fatale“), Nick Cave and the Bad Seeds („All Tomorrow's Parties“) a mnoho dalších.\n\n\n\n\n"}
{"id": "26865", "url": "https://cs.wikipedia.org/wiki?curid=26865", "title": "Slovio", "text": "Slovio\n\nSlovio je umělý jazyk vytvořený slovenským lingvistou Markem Hučkem. Slovio je mezinárodní pomocný jazyk vytvořený, aby usnadnil uživatelům slovanských jazyků vzájemnou komunikaci. Gramatika je uměle založena na podobných principech jako u esperanta (jednotné koncovky podstatných, přídavných jmen a sloves, žádné ohýbání), ale slovní zásoba je založena na běžně používaných slovech ze slovanských jazyků. Podle autora mu rozumí více než 400 milionů lidí bez jakéhokoliv předcházejícího učení. \n\nSlovio používá latinku:\n\nNeobvyklá výslovnost:\n\n\ndalší doporučená písmena:\nSlovio se může zapisovat i cyrilicí\n\n\n Nasx otec ktor es om nebes,\n\n\ndin - dva - tri - cxtir - piat - sxes - siem - vos - dev - des\n\nVe slovanském jazykovém kontinuu vznikla celá řada umělých univerzálních jazyků. Svým způsobem byla takovým jazykem už i cyrilometodějská staroslověnština, protože byla také sestavena umělým zásahem. Od 19. století je patrný vzrůstající zájem o obnovení mezislovanské komunikace v jednom univerzálním jazyce. Seznam všech jazyků je uveden na stránkách Jana van Steenbergena .\n\n\n"}
{"id": "26869", "url": "https://cs.wikipedia.org/wiki?curid=26869", "title": "Okres Brno-město", "text": "Okres Brno-město\n\nOkres Brno-město je okres v Jihomoravském kraji. Žije zde obyvatel. Jeho dřívějším sídlem bylo statutární město Brno. Státní správu na území okresu ovšem po roce 1992 nevykonával okresní úřad, ale brněnský magistrát. Město Brno je také stále jeho jedinou obcí. Území okresu se též zcela kryje se správními obvody Brna jakožto obce s rozšířenou působností (tzv. malý okres) a obce s pověřeným obecním úřadem.\n\nOkres Brno-město má rozlohu 230 km² a je zcela obklopen okresem Brno-venkov. Jediným bodem hraničí i s okresem Blansko, a to na styku hranic katastrálních území Vranov u Brna, Útěchov u Brna, Bílovice nad Svitavou a Adamov (přibližná poloha bodu ).\nK 31. prosinci 2003 měl okres celkovou plochu 230,19 km², z toho:\n\nData k 1. lednu 2012:\n\nÚzemím okresu prochází dálnice D1 a dálnice D2.\nSilnice I. třídy jsou I/23, I/41, I/42 (městský okruh), I/43, I/50 a I/52.\nSilnice II. třídy II/373, II/374, II/380, II/384, II/386, II/417, II/430, II/602, II/640 a II/642.\n\n\n"}
{"id": "26870", "url": "https://cs.wikipedia.org/wiki?curid=26870", "title": "Okres Ostrava-město", "text": "Okres Ostrava-město\n\nOkres Ostrava-město je okres v Moravskoslezském kraji. Jeho sídlem je statutární město Ostrava. To bylo do 31. prosince 2006 jedinou obcí okresu, od roku 2007 se ale v okrese Ostrava-město nachází celkem 13 obcí, z toho 4 města.\n\nNa severozápadě sousedí s okresem Opava, na východě s okresem Karviná, na jihovýchodě s okresem Frýdek-Místek a na jihozápadě s okresem Nový Jičín. Všechny okresy náleží Moravskoslezskému kraji.\n\nNa základě vyhlášky ministerstva vnitra č. 513/2006 Sb., \"kterou se mění vyhláška č. 564/2002 Sb., o stanovení území okresů České republiky a území obvodů hlavního města Prahy, ve znění pozdějších předpisů\", se od 1. ledna 2007 staly součástí okresu Ostrava-město i okolní obce, pro které Ostrava vykonávala působnost obce s rozšířenou působností, název okresu se však nezměnil.\n\nK 31. prosinci 2005 měl okres celkovou rozlohu 214,23 km², z toho:\n\nK 31. prosinci 2005:\n\nK 31. prosinci 2005:\n\nOkresem prochází dálnice D1 a D56. Silnice I. třídy I/11, I/56, I/58 a I/59.\n\nSilnice II. třídy II/465, II/469, II/470, II/473, II/477, II/478, II/479 a II/647.\n\nOkresem prochází II. a III. železniční koridor (trať 270), dále tratě 321 a 323.\n\nMěsta jsou uvedena tučně, části obcí .\n\n\n"}
{"id": "26873", "url": "https://cs.wikipedia.org/wiki?curid=26873", "title": "LT vz. 38", "text": "LT vz. 38\n\nLT vz. 38 (nebo TNHP, německy PzKpfw 38(t) či SdKfz 140) byl lehký tank československé konstrukce (vyroben společně ČKD a Škodou) převzatý \"Wehrmachtem\" po obsazení Československa v roce 1939 a používaný jím během druhé světové války. V roce 1939 byl považován za jeden z nejlepších lehkých tanků na světě. Díky rychlému vývoji obrněné techniky během válečných let však poměrně rychle zastaral. Německo vyrobilo nejdříve několik sérií s vylepšeným pancířem, aby posléze výrobu tanku ukončilo. Ponechalo ve výrobě však jeho korbu a podvozek, který se stal základem pro mnoho odvozených a přestavovaných typů zbraní – zejména samohybných děl a stíhačů tanků.\n\nTank LT vz. 38 byl vyvinut z tanku TNH, což byla původně pokusná verze, která se ve vylepšených modifikacích prodávala do zahraničí. Úkolem nového tanku bylo nahradit model LT vz. 35, jehož složitý podvozek trpěl značnou poruchovostí.\nVývoj nového lehkého tanku byl zadán v roce 1937. Zatímco firma Škoda nabídla vylepšenou verzi typu LT vz. 35 (což bylo přesně to, co armáda nechtěla), firma ČKD přišla s vývozním tankem TNH-S a po drobných úpravách jej nabídla jako TNHP. Na armádní představitele udělal tank TNHP dobrý dojem a po několika kosmetických změnách byl přijat do výzbroje pod názvem lehký tank vzor 38 (LT vz. 38). První objednávka činila 150 kusů. K jejímu předání československé armádě však nikdy nedošlo. Němci si všech 150 strojů „vyzvedli“ přímo v závodech.\n\nPo okupaci byla nejdříve výroba zastavena, posléze ji ale ČKD (nyní přejmenované na BMM – Böhmisch-Mährische Maschinenfabrik AG) znovu rozběhly, protože Německo projevilo o na svou dobu vysoce kvalitní tank veliký zájem. Celkově si objednalo dalších 1 396 tanků. Dostalo se mu označení Panzerkampfwagen 38(t), resp. SdKfz 140 a generálu Guderianovi pomohly v porážce Polska, Francie, Belgie, Nizozemska, ale také se účastnily útoku na SSSR v roce 1941. Stroje byly též exportovány do států, které byly satelity Třetí říše. Např. 74 kusů označovaných jako LT-38 odebral samostatný Slovenský stát, další tanky byly dodány do Rumunska, Maďarska atd. Po druhé světové válce sloužilo 31 tanků pod označením LT 38/37 v československé armádě.\n\n\nVerze s posíleným pancířem (dvojnásobný)\n\n\n"}
{"id": "26874", "url": "https://cs.wikipedia.org/wiki?curid=26874", "title": "Okres Jičín", "text": "Okres Jičín\n\nOkres Jičín je okresem v Královéhradeckém kraji. Jeho dřívějším sídlem bylo město Jičín.\n\nV rámci kraje sousedí na východě s okresem Trutnov a na jihu s okresem Hradec Králové. Dále hraničí na jihozápadě s okresem Nymburk a na západě s okresem Mladá Boleslav Středočeského kraje, na severu s okresem Semily Libereckého kraje.\n\nK 31. prosinci 2003 měl okres celkovou plochu 886,61 km², z toho:\n\nData k 30. červnu 2005:\n\n\nOkresem prochází silnice I. třídy I/16, I/32 a I/35.\nSilnice II. třídy jsou II/279, II/280, II/281, II/283, II/284, II/286, II/300, II/323, II/326, II/327, II/328, II/501 a II/502.\n\nMěsta jsou uvedena tučně, městyse \"kurzívou\", části obcí .\n\nBačalky  •\nBašnice •\nBěchary  •\nBílsko u Hořic •\nBoháňka  •\nBorek  •\nBrada-Rybníček  •\nBřezina •\nBříšťany •\nBudčeves  •\nBukvice  •\nButoves •\nBystřice  •\nCerekvice nad Bystřicí  •\nČervená Třemešná •\nČešov  •\nDětenice  •\nDílce •\nDobrá Voda u Hořic •\nDolní Lochov •\nDřevěnice  •\nHolín  •\nHolovousy  •\nHořice  •\nCholenice •\nChomutice  •\nChoteč •\nChyjice •\nJeřice  •\nJičín  •\nJičíněves  •\nJinolice •\nKacákova Lhota  •\nKbelnice •\nKněžnice  •\nKonecchlumí  •\nKopidlno  •\nKostelec •\nKovač •\nKozojedy •\nKyje •\nLázně Bělohrad  •\nLibáň  •\nLibošovice  •\nLibuň  •\nLískovice  •\nLukavec u Hořic  •\nLužany •\nMarkvartice  •\nMiletín •\nMilovice u Hořic •\nMladějov  •\n\"Mlázovice \" •\nNemyčeves •\nNevratice •\nNová Paka  •\nOhařice •\nOhaveč •\nOsek •\nOstroměř  •\nOstružno •\n\"Pecka \" •\nPetrovičky •\nPodhorní Újezd a Vojice  •\n\"Podhradí \" •\nPodůlší •\nRadim  •\nRašín •\nRohoznice •\nRokytňany  •\nSamšina  •\nSběř  •\nSedliště •\nSekeřice •\nSlatiny  •\nSlavhostice •\nSobčice •\nSoběraz •\nSobotka  •\nStará Paka  •\nStaré Hrady •\nStaré Místo •\nStaré Smrkovice •\nStřevač  •\nSukorady  •\nSvatojanský Újezd •\nŠárovcova Lhota  •\nTetín  •\nTřebnouševes  •\nTřtěnice •\nTuř •\nÚbislavice  •\nÚdrnice  •\nÚhlejov  •\nÚjezd pod Troskami  •\nÚlibice  •\nValdice •\nVeliš  •\nVidochov  •\nVitiněves •\nVolanice •\nVrbice  •\nVršce •\nVřesník •\nVysoké Veselí  •\nZámostí-Blata  •\nZelenecká Lhota  •\nŽeleznice  •\nŽeretice  •\nŽidovice •\nŽlunice\n\n\nHvězdičkou označená maloplošná chráněná území se nalézají na území CHKO Český ráj.\n\n"}
{"id": "26875", "url": "https://cs.wikipedia.org/wiki?curid=26875", "title": "Okres Náchod", "text": "Okres Náchod\n\nOkres Náchod je okresem v Královéhradeckém kraji. Jeho dřívějším sídlem bylo město Náchod.\n\nNa západě sousedí s okresem Trutnov, na jihozápadě s okresem Hradec Králové a na jihovýchodě s okresem Rychnov nad Kněžnou. Z východu a severu je okres vymezen státní hranicí s Polskem.\n\nK 31. prosinci 2008 měl okres celkovou plochu 851,57 km², z toho:\n\nNejvyšším bodem okresu je Ruprechtický Špičák (880 m) v Javořích horách.\n\nData k 31. prosinci 2012:\n\n\nOkresem prochází silnice I. třídy I/14, I/33 a I/37.\nSIlnice II. třídy jsou II/285, II/299, II/301, II/302, II/303, II/304, II/307, II/308, II/309 a II/567.\n\nNa území okresu Náchod (Náchodsko a Broumovsko) se nachází turistická oblast \"Kladské pomezí\" (od roku 2010 součást turistického regionu \"Královéhradecko\", do roku 2009 součást turistického regionu \"Východní Čechy\"). Kdysi se toto území nazývalo \"Jiráskův kraj\".\n\nOkres Náchod je členem Euroregionu Glacensis. Broumovsko bylo v letech 2001–2004 současně členem Euroregionu Dobrava.\n\nMěsta jsou uvedena tučně, městyse \"kurzívou\", části obcí .\n\nAdršpach  •\nBezděkov nad Metují •\nBohuslavice •\nBorová •\nBožanov  •\nBroumov  •\nBrzice  •\nBukovice •\nČernčice •\nČervená Hora •\nČervený Kostelec  •\nČeská Čermná •\nČeská Metuje  •\nČeská Skalice  •\nDolany  •\nDolní Radechová •\nHejtmánkovice •\nHeřmanice  •\nHeřmánkovice  •\nHorní Radechová  •\nHořenice •\nHořičky  •\nHronov  •\nHynčice •\nChvalkovice  •\nJaroměř  •\nJasenná •\nJestřebí •\nJetřichov •\nKramolna  •\nKřinice •\nLhota pod Hořičkami  •\nLibchyně •\nLitoboř •\n\"Machov \" •\nMartínkovice •\nMezilečí  •\nMezilesí •\nMeziměstí  •\nNahořany  •\nNáchod  •\nNové Město nad Metují  •\n\"Nový Hrádek \" •\nNový Ples •\nOtovice •\nPolice nad Metují  •\nProvodov-Šonov  •\nPřibyslav •\nRasošky  •\nRožnov  •\nRychnovek  •\nŘíkov •\nSendraž •\nSlatina nad Úpou •\nSlavětín nad Metují •\nSlavoňov  •\nStárkov  •\nStudnice  •\nSuchý Důl  •\nŠestajovice  •\nŠonov •\nTeplice nad Metují  •\nVelichovky  •\nVelká Jesenice  •\nVelké Petrovice  •\n\"Velké Poříčí\" •\nVelký Třebešov •\nVernéřovice •\nVestec  •\nVlkov •\nVršovka •\nVysoká Srbská  •\nVysokov •\nZábrodí  •\nZaloňov  •\nŽďár nad Metují •\nŽďárky •\n\"Žernov \"\n\n"}
{"id": "26876", "url": "https://cs.wikipedia.org/wiki?curid=26876", "title": "Okres Rychnov nad Kněžnou", "text": "Okres Rychnov nad Kněžnou\n\nOkres Rychnov nad Kněžnou je okresem v Královéhradeckém kraji. Jeho dřívějším sídlem bylo město Rychnov nad Kněžnou.\n\nV rámci kraje sousedí na severozápadě s okresem Náchod a na západě s okresem Hradec Králové. Na jihozápadě pak hraničí s okresem Pardubice a na jihu s okresem Ústí nad Orlicí Pardubického kraje. Ze severovýchodu je okres vymezen státní hranicí s Polskem.\n\nK 31. prosinci 2003 měl okres celkovou plochu 997,77 km², z toho:\n\n\n\n\nOkresem prochází soilnice I. třídy I/11, I/14 a I/36.\nSilnice II. třídy jsou II/285, II/298, II/304, II/305, II/308, II/309, II/310, II/311, II/316, II/317, II/318, II/319, II/320 a II/321.\n\nMěsta jsou uvedena tučně, městyse \"kurzívou\", části obcí .\n\nAlbrechtice nad Orlicí •\nBačetín  •\nBartošovice v Orlických horách •\nBílý Újezd  •\nBohdašín  •\nBolehošť  •\nBorohrádek  •\n Borovnice  •\nBystré •\nByzhradec •\n\"Častolovice\" •\nČermná nad Orlicí  •\nČerníkovice  •\nČeské Meziříčí  •\nČestice  •\n Deštné v Orlických horách •\nDobré  •\n Dobruška  •\nDobřany •\n\"Doudleby nad Orlicí \" •\nHřibiny-Ledská  •\nChleny •\nChlístov •\nJahodov •\nJanov  •\nJavornice  •\nKostelec nad Orlicí  •\nKostelecké Horky •\nKounov  •\nKrálova Lhota •\nKrchleby •\nKvasiny •\nLhoty u Potštejna •\nLibel •\nLiberk  •\nLično  •\nLípa nad Orlicí  •\nLukavice •\nLupenice •\nMokré •\nNová Ves •\nOčelice  •\nOhnišov  •\nOlešnice  •\nOlešnice v Orlických horách •\n Opočno  •\nOrlické Záhoří •\nOsečnice  •\nPěčín •\nPodbřezí  •\nPohoří •\n Polom •\n Potštejn  •\nProruby •\nPřepychy •\nRohenice •\nRokytnice v Orlických horách  •\nRybná nad Zdobnicí •\nRychnov nad Kněžnou  •\nŘíčky v Orlických horách •\n Sedloňov  •\nSemechnice  •\nSkuhrov nad Bělou  •\nSlatina nad Zdobnicí •\n Sněžné •\nSolnice  •\nSvídnice  •\n Synkov-Slemeno  •\nTrnov  •\nTřebešov •\nTutleky  •\nTýniště nad Orlicí  •\nVal  •\nVamberk  •\n Voděrady  •\nVrbice  •\nZáměl •\nZdelov •\nZdobnice •\nŽďár nad Orlicí \n\nDo 1. ledna 2007 byly v okrese Rychnov nad Kněžnou také obce:\n\n\nHvězdičkou jsou označeny chráněná území spadající do CHKO Orlické hory\n\n"}
{"id": "26883", "url": "https://cs.wikipedia.org/wiki?curid=26883", "title": "Strychnin", "text": "Strychnin\n\nStrychnin je složený indolový alkaloid vyskytující se v semenech rostliny kulčiba dávivá \"(Strychnos nux vomica)\". V semenech se rovněž nachází obdobný alkaloid \"brucin\", který má podobné, ale slabší účinky. Obě látky mají výraznou hořkou chuť, patří mezi nejvíce hořké látky vůbec; chuťově je člověk odhalí při koncentraci kolem 1 ppm (0,000 1 %). V čistém stavu je strychnin bílá krystalická látka, málo rozpustná ve vodě.\n\n\nStrychnin je typický křečový jed. Jako inhibitor glycinového receptoru blokuje retardéry synaptického přenosu zadních kořenů míšních a umožňuje rozsáhlé rozšíření podráždění. Malé dávky zvyšují míšní reflexy, vyšší dávky pak dráždí centra v prodloužené míše. Sebemenší impulsy vedou k rychle se šířícím záchvatům nekoordinovaných reflexních křečí. Velké dávky způsobují ochrnutí centrálního nervstva.\n\nAntidotem (protijedem) strychninu jsou barbituráty, tradiční léky na spaní, a naopak; strychnin se používá jako protijed při otravách barbituráty.\nStrychnin se velmi snadno vstřebává z podkoží a z trávicího traktu. Asi pětina jedu se vyloučí močí nezměněna, přičemž toto vylučování začne brzy po požití, ale přetrvává ještě několik dnů. Čtyři pětiny jedu jsou odbourávány v játrech. Strychnin lze při pitvě dokázat ještě mnoho měsíců po smrti.\n\nK otravám může dojít špatným užitím léku s obsahem této látky, nebo vinou záměny jedu na krysy. Vyskytují se i vraždy a sebevraždy za použití tohoto jedu. Nejmenší smrtnou dávkou strychninu je 30 mg. Zaručeně smrtnou dávkou je 200 mg. Osoby trpící srdeční vadou a děti jsou ke strychninu citlivější. Již 10 mg může vyvolat toxické příznaky. V Česku je však málokdy předepisováno více než 3 mg. Otravu může způsobit též požití masa z otrávených zvířat. Javanci popravovali zločince zraněním dýkou, jejíž ostří bylo potřísněno strychninem.\n\n\nOtrava strychninem má dvě stádia. Při prvním z nich dojde ke zbystření zraku, sluchu, hmatu a čichu, které se vyhrotí natolik, že je to až nepříjemné. Vnímání bolesti se spíše snižuje. Otrávený se stává dráždivým. Ucítí nezvyklé pocity ztuhlosti ve žvýkacím a šíjovém svalstvu, polykání vázne, někdy se objevuje závrať. Tyto příznaky se mohou objevit i jako vedlejší účinky při léčbě strychninem. Toto stadium trvá různě dlouho - závisí na velikosti dávky a způsobu podání - jde většinou o čtvrt až půl hodiny. Pak dochází ke stupňování úzkosti do stavu, označovaného jako smrtelná úzkost. Každý silnější vjem je nepříjemný, otrávený se leká maličkostí. Nejhůře pociťuje vjemy sluchové, ale dráždí jej i vjemy zrakové a hmatové. V této době se objevuje i třes.\n\nNáhle - buď bez zjevné příčiny, nebo po nějakém silnějším vjemu - vypukne křečový záchvat, který je vstupem do druhého stádia - stádia strychninových křečí. Záchvat trvá 1 až 2 minuty. Během křečí se zastaví dech, konečky prstů a jiné výběžky modrají, stoupá krevní tlak. Všechno kosterní svalstvo je ztuhlé jako kámen, napjaté. Po záchvatu nastane relaxace, postižený se na chvíli vrací do stádia prvního, přičemž však sebemenší podnět (dotek, šramot) může vyvolat další křečový záchvat. Záchvaty se opakují s větší a větší intenzitou. Nemocný je více a více vyčerpaný, vědomí však neztrácí. Smrt nastává zpravidla v záchvatu udušením, případně toxickou obrnou srdce. Slabší jedinci a děti umírají někdy již při třetím záchvatu.\n"}
{"id": "26884", "url": "https://cs.wikipedia.org/wiki?curid=26884", "title": "Ordinální číslo", "text": "Ordinální číslo\n\nV teorii množin je ordinální číslo zobecněním myšlenky pořadí prvku v uspořádané množině, jež je v přirozeném jazyce vyjádřena řadovou číslovkou jako „první“ či „pátý“. Pojem ordinálního čísla myšlenku zobecňuje i na \"nekonečné\" uspořádané množiny. \n\nMnožina \"a\" je ordinální číslo (jinak také ordinál), pokud je ostře dobře uspořádaná vzhledem k relaci „býti prvkem“ a je tranzitivní (každý její prvek je zároveň i její podmnožinou):\nformula_1\n\nPrázdná množina formula_2 je rozhodně ordinál – je dobře uspořádaná a každý její prvek (žádné totiž nemá) je i její podmnožinou. V dalším textu ji budeme (ne náhodou) označovat jako 0.Množina formula_3 je rovněž ordinál.Každý si může sám snadno vyzkoušet, že i následující množiny jsou ordinály:formula_4formula_5formula_6Naproti tomu množina formula_7 není ordinál – její prvek formula_8 není totiž její podmnožinou.\n\nVypadá to tedy, že ordinály se nápadně shodují s tím, co v teorii množin rozumíme pod pojmem přirozená čísla – podrobnosti lze najít zde. Opravdu je to tak – přirozená čísla jsou konečné ordinály.\n\nNa něco takového by ale rozhodně nebyla třeba tak nepřehledná a na první pohled nesrozumitelná definice – otázka tedy zní, zda existují i další ordinály.\n\nPodívejme se například na množinu všech přirozených čísel:\n\nformula_9\n\nTato množina je dobře uspořádaná (vždycky najdu nejmenší prvek) a každý její prvek je i její podmnožinou – to je dáno tím, jak jsme nadefinovali jednotlivá čísla. To znamená, že množina všech přirozených čísel je ordinál a přitom rozhodně není konečná – získáváme první nekonečný ordinál.\n\nAby toho nebylo málo, můžeme v konstrukci ordinálů pokračovat:\n\noznačme formula_10 – a máme opět ordinál (obsahuje jako prvky všechna přirozená čísla a navrch ještě jeden prvek – samotnou množinu přirozených čísel).\n\nStejným způsobem můžeme pokračovat v konstrukci dalších nekonečných ordinálů:\n\nformula_11\n\nOrdinály tedy tvoří nekonečnou posloupnost, která je „mnohem nekonečnější“ než přirozená čísla, ale v mnohém se jim podobá. Stejně jako na přirozených číslech, jsou i na ordinálech definovány základní aritmetické operace jako je sčítání, odčítání, násobení, mocnění a podobně. Na přirozených číslech se ordinální +, − a · shoduje s běžným sčítáním, odčítáním a násobením.\nZajímavější to začíná být ve chvíli, kdy se pokouším sčítat nekonečná čísla s konečnými – platí například, že\n\nformula_12\n\nformula_13\n\nPodrobnosti lze najít v samostatném článku Ordinální aritmetika.\n\nPodle poměrně snadno dokazatelné věty je každá dobře uspořádaná množina izomorfní s některým ordinálem. To znamená, že má v podstatě stejnou strukturu, jako některý ordinál – Georg Cantor ostatně původně definoval ordinály ve svém intuitivním pojetí teorie množin jako „\"typy všech dobře uspořádaných množin\"“.\n\nPokud by se mi každou myslitelnou množinu podařilo dobře uspořádat, tak jí mohu následně přiřadit některý ordinál, který je jí (z hlediska izomorfismu) „velice podobný“ – ordinály by tvořily jakousi páteř celé teorie množin a zkoumání vztahů mezi množinami bych mohl v podstatě omezit na ordinály a množiny, které z nich vzniknou běžnými množinovými operacemi.\n\nNa otázku, zda lze každou množinu dobře uspořádat, odpovídá kladně axiom výběru (resp. tvrzení známé jako princip dobrého uspořádání, který je s tímto axiomem ekvivalentní) – pokud ho přijmu, stává se ze světa teorie množin něco velice přehledného, pokud ho odmítnu, zůstávají v tomto světě „temné kouty“, ve kterých mohou, ale nemusí, existovat ošklivé množiny, které nelze dobře uspořádat a nemají tedy s ordinály vůbec nic společného.\n\nMezi ordinály existují zvláštní případy – ordinály, které nemohu vzájemně jednoznačně zobrazit na žádný menší ordinál. Těmto ordinálům se říká kardinální čísla nebo také kardinály.\nKardinály mají svoji vlastní kardinální aritmetiku a podrobnosti o nich lze najít v samostatném článku.\n\nZde jenom podotkněme, že:\n\n\n\n"}
{"id": "26885", "url": "https://cs.wikipedia.org/wiki?curid=26885", "title": "Sčítání", "text": "Sčítání\n\nSčítání je jednou ze základních operací v aritmetice. V nejjednodušším tvaru sčítání kombinuje dvě čísla, \"sčítance\", do jednoho čísla, nazývaného součet. Na sčítání více než dvou čísel lze nahlížet jako na opakované sčítání; tuto proceduru můžeme nazvat sumace a obsahuje způsoby sčítání nekonečně mnoha čísel v nekonečných řadách.\n\nOpakované přičítání čísla jedna tvoří základní formu počítání.\n\nSčítání lze rovněž definovat i pro jiné matematické objekty než čísla – např. pro matice nebo polynomy. Bez ohledu na podstatu a počet sčítaných objektů se jednotlivé složky nazývají sčítanci nebo členy. (Na rozdíl od \"činitelů\" nebo \"faktorů\" používaných při násobení.)\n\nSčítanec je v matematice název pro vstupní hodnotu (operand) sčítání.\n\nPokud například formula_1, pak formula_2 jsou sčítance.\n\nSčítání se zapisuje pomocí znaménka plus („+“). Máme-li čísla \"a\" a \"b\", součet pak můžeme zapsat jako \"a\"+\"b\".\n\nVelké písmeno Σ (Sigma) označuje sumaci.\n\n1 + 1 = 2\n2 + 2 = 4\n4 + 4 = 8\n8 + 8 = 16\n5 + 4 + 2 = 11\n5 + (−4) = 1 (přičítání záporného čísla, tj. odečítání)\n3 × 4 = (3 + 3 + 3 + 3) = 12 (je známo jako násobení)\n\nV аritmetice je sčítání binární operace definovaná na množině přirozených čísel, splňující následující podmínky:\nkde \"a' \" označuje přirozené číslo následující za \"а\".\n\nV algebře se sčítáním může nazývat libovolná binární komutativní a asociativní operace. Jestliže je na této množině definováno také násobení, předpokládá se, že sčítání je vzhledem k němu distributivní.\n\nSčítání má následující vlastnosti:\n\n"}
{"id": "26892", "url": "https://cs.wikipedia.org/wiki?curid=26892", "title": "Disputace", "text": "Disputace\n\nDisputace (latinsky \"Disputatio\") je vědecká rozprava, tedy forma diskuse více účastníků k řešení vysoce odborných (zpravidla vědeckých) problémů. Podobnou funkci, avšak nižší, má kolokvium.\n\nVe středověku se konaly mnohé učené disputace, ústně a veřejně, před posluchačstvem konané. Účastnili se jich vynikající učenci a s oblibou je navštěvovali i panovníci, např. císař Karel IV.\n\nÚčelem disputací bylo veřejné a vysoce odborné obhajování, případně potírání aktuálních teologických,\nfilozofických i právních tvrzení, která byla veřejností považována za pravdivá, případně nepravdivá.\n\nNa univerzitách se rozlišovaly disputace:\n\nVe starších dobách se vedly disputace výhradně v jazyce latinském. Teprve od začátku 20. století se vedly na evropských univerzitách disputace také v národních jazycích.\n\nDisputace v církvi se vedly jako soukromé, nebo veřejné. Veřejné disputace s bludaři se vedly pouze s výslovným povolením papeže.\n\n\n\n"}
{"id": "26902", "url": "https://cs.wikipedia.org/wiki?curid=26902", "title": "Podgrupa", "text": "Podgrupa\n\nV matematice se pojmem podgrupa grupy \"G\" = (G,*) označuje grupa \"H\" = (H, *), je-li H podmnožinou G a * je podmnožinou operace *.\n\nV následujícím textu se místo zápisu \"a\"*\"b\" používá zkrácené \"ab\".\n\n\n"}
{"id": "26903", "url": "https://cs.wikipedia.org/wiki?curid=26903", "title": "Cyklická grupa", "text": "Cyklická grupa\n\nV matematice, konkrétně v teorii grup, se pojmem cyklická grupa označuje grupa, která může být generována operováním s jedním jediným prvkem. Tento prvek se nazývá generátor cyklické grupy. \n\nCyklická grupa může mít více než jeden generátor. Například grupa všech celých čísel modulo 5 se sčítáním formula_1 má čtyři generátory: 1, 2, 3 a 4. \n\nGeometrickým názorným příkladem cyklických grup jsou grupy zákrytových otočení pravidelných mnohoúhelníků (s operací \"skládání zobrazení\"). Např. u pětiúhelníku jsou generátorem otočení o 72°, 144°, 216° nebo 288°. Je izomorfní s grupou formula_1. \n\nGrupa G je cyklická právě tehdy, když existuje g∈G takový, že G={g|k∈Z}. Takovému jejímu prvku se říká generátor. \n\nEkvivalentní definice: G je cyklická, když existuje g∈G a jediná podgrupa G obsahující toto g je celé G (nejsou žádné \"menší\" podgrupy obsahující g).\n\nKaždá cyklická grupa je (homomorfním) obrazem grupy celých čísel, takže je nejvýše spočetná. \n\nKaždá konečná grupa, která má prvočíselný počet prvků, je cyklická. Plyne to z Lagrangeovy věty. \n\nKaždá cyklická grupa je automaticky Abelova, neboť všechny celé mocniny generátoru komutují. Toto a že je vůbec lze zavést je důsledkem pravidla asociativity, které platí v každé grupě. \n\nPokud dvě cyklické grupy mají stejný počet prvků, pak jsou již izomorfní, neboť stačí zobrazit generátor jedné grupy na generátor druhé.\n\nKaždá grupa\nkde operace +, - jsou brány \"modulo\" n, je cyklická. \n\nReprezentativním příkladem nekonečné cyklické grupy je grupa celých čísel se sčítáním\nTato grupa má dva generátory, 1 nebo -1. Všechny nekonečné cyklické grupy jsou izomorfní grupě celých čísel.\n\nGrupy rotací pravidelných n-mnohoúhelníků s operací skládání zobrazení jsou izomorfní s formula_5.\n\nKomplexní \"n-té\" odmocniny z jedné tvoří cyklickou grupu řádu n.\n\nMezi významné cyklické grupy patří grupy jednotek v některých okruzích (tyto grupy jsou grupami vzhledem k násobení, ne ke sčítání).\n\n\n\n\n"}
{"id": "26908", "url": "https://cs.wikipedia.org/wiki?curid=26908", "title": "Kurt Gödel", "text": "Kurt Gödel\n\nKurt Gödel (28. dubna 1906, Brno, Rakousko-Uhersko – 14. ledna 1978, Princeton, USA) byl matematik rakouského původu, který se stal jedním z nejvýznamnějších logiků všech dob. Významné jsou i jeho příspěvky ve fyzice a ve filozofii matematiky.\n\nV roce 1930 publikoval větu o úplnosti predikátové logiky prvního řádu a v roce 1931 svůj zásadní objev – dvě věty o neúplnosti axiomatických formálních systémů s aritmetikou. Prostřednictvím těchto vět ukázal, že není možné navrhnout soubor axiomů, které by byly dostačující pro zodpovězení každé otázky, kterou lze klást a formulovat uvnitř formálního systému s aritmetikou. Tyto Gödelovy věty završily více než padesátileté úsilí logiků a matematiků úplně formalizovat matematiku, ale ovlivnily i vědecké a filosofické myšlení druhé poloviny 20. století a počátku 21. století.\n\nNarodil se 28. dubna 1906 jako druhé dítě Marianny a Rudolfa Gödelových v Brně, které bylo tou dobou součástí Rakouska-Uherska. Rodina mluvila německy. Rudolf Gödel byl ředitelem v textilní továrně, na tuto pozici se vypracoval díky své píli a umu; patentoval několik vynálezů v oboru textilních strojů. Matka Marianne podporovala své syny Kurta a staršího Rudolfa v úctě ke vzdělání a intelektuálních zájmech. Také někteří příbuzní a brněnští předkové se aktivně podíleli na kulturním a obchodním životě města. Kurt Gödel navštěvoval v Brně evangelickou základní školu a druhé německé reálné gymnázium, které jej vybavilo velmi dobrými znalostmi nejen matematiky a fyziky, ale i příznačnou pečlivostí a duchem důkladnosti.\n\nV roce 1924 nastoupil na Univerzitu ve Vídni, aby studoval fyziku. Přednášky matematiky P. Furtwanglera a atmosféra kolem Vídeňského kruhu jej přivedly k matematice a logice. Disertační práci, jejímž tématem byla úplnost predikátového počtu 1. řádu, úspěšně ukončil v roce 1929 pod vedením Hanse Hahna. V roce 1931 publikoval své slavné věty o neúplnosti a rok poté se stal soukromým docentem a působil na vídeňské univerzitě do roku 1938. Ve třicátých létech několikrát navštívil USA, kde působil na Institutu pokročilých studií v Princetonu a přednášel také v New Yorku, Washingtonu aj. V roce 1936 se nervově zhroutil z vyčerpání a léčil se v Rakousku. Zhoršující se politická situace, schylující se ke 2. světové válce, jej vyhnala z Evropy do Ameriky, kam natrvalo odjel s manželkou Adele rok po svatbě v roce 1940. Jako docent a později profesor na Institutu pokročilých studií v Princetonu se intenzivně věnoval filozofii a pod vlivem Alberta Einsteina, svého tamějšího blízkého přítele, i fyzice. V Princetonu zažil klidná léta: Se ženou žili v ústraní a vedli nenáročný život v malém domku, který si koupili. Adele vedla domácnost a pečovala o manžela, kterému byla vždy oporou. Na rozdíl od Kurta často navštěvovala rodinu v Evropě, zatímco Kurtova maminka a bratr jezdili za ním do Ameriky. Společenské povinnosti a společenský život v Ústavu kladly na Kurta specifické nároky. Stal se legendou pro své objevy a vyhledávanou osobou, od níž se očekávaly další převratné výsledky. To nemělo dobrý vliv na plachého, uzavřeného a pečlivého až puntičkářského samotáře, kterým se postupně stal. Chatrné zdraví, které mu rodina připisovala, traumatizující zážitky z období nacismu i tlak na výkon člověka s pověstí génia se podepsaly na jeho psychosomatických potížích, které se stářím a odchodem vrstevníků a blízkých přátel prohlubovaly. Trpěl obsedantním strachem z jedů a byl schopen jíst pouze jídla připravená jeho ženou Adélou. Ke konci roku 1977, když byla Adéla po dobu 6 měsíců v nemocnici Gödel odmítal jakékoliv jídlo, což vedlo až k jeho smrti hladem, stalo se v Pricetonské nemocnici 14. ledna 1978, vážil pouhých 29 Kg. Je pochovaný na Pricetonském hřbitově. Adéla zemřela v roce 1981.\n\nV intelektuálním prostředí postsecesní Vídně vytvořil své průlomové dílo – objevil a formuloval dva teorémy o neúplnosti: Z prvního plyne, že žádný formální systém nemůže být zároveň úplný a bezesporný a z druhého, že bezespornost formálního systému nelze uvnitř tohoto systému dokázat. Oba teorémy se opírají o důkaz existence nerozhodnutelné věty, která je prostředky systému formulovatelná, ale nedá se dokázat prostředky tohoto systému. Nepatří do množiny dokazatelných vět, jejichž pravdivost může být důkazem prokázána – je nedokazatelná. Protože ale sama o sobě tvrdí, že je nedokazatelná, tvrdí pravdu a je proto pravdivá. Je případem věty, která se dá prostředky systému formulovat, ale nikoli dokázat a v tomto smyslu je pak systém neúplný: Nedají se v něm dokázat všechny pravdivé věty, které se v něm dají formulovat. K důkazu vět Gödel rozvinul nebo zcela nově vyvinul několik matematických postupů či technik. Například tzv. Gödelovo číslování, které je unikátním kódovacím systémem, který umožňuje jednoznačný převod mezi formulemi a čísly. Kódování spolu se zavedením rekurzívních funkcí „převádí logiku na aritmetiku“ a některé části Gödelova důkazu připomínají to, čemu dnes říkáme programovací jazyk počítačů (podobný jazyku Lisp). (Srovnatelný je zde „převod geometrie na aritmetiku“, který provedl v 17. století René Descartes a který je dnes znám jako analytická geometrie).\n\nDalší inovací je zvláštní použití Cantorovy diagonální metody, která je jednou ze základních technik teorie množin. Další technikou spojenou s Cantorovou metodou je postup využívající paradoxy jako regulérní matematicko-logické prostředky, které v logice hrají podobnou roli jako Möbiova páska nebo Kleinova láhev v topologii. Gödelovy věty položily pevné základy matematické logice, teorii důkazu v matematice, teorii výpočetní složitosti, programování počítačů a základům matematiky skrze teorii množin. A právě rozvinutí teorie množin věnoval Gödel největší úsilí v 30. létech, kdy se úspěšně pokusil prokázat nezávislost axiomu výběru na ostatních axiomech teorie množin a jen částečně úspěšně o prokázání téhož u hypotézy kontinua. Zdravotní problémy a nešťastné události v Evropě způsobily změnu v zaměření výzkumu a první léta v Americe se věnoval filozofii matematiky. Nejvýznamnějšími z tohoto období jsou dvě práce věnující se Russellově matematické logice a Cantorovu problému kontinua.\n\nOriginálním způsobem obohatil Einsteinovu obecnou teorii relativity formulováním a nalezením kosmologického modelu rotujícího vesmíru umožňujícího cestování časem. Otevřel tak dodnes neuzavřené diskuse o tom, zda takové cestování neodporuje fyzikálním či filozofickým principům, popř. zda by mohlo být technicky realizováno.\n\nV roce 1949 formuloval kosmologický model vesmíru s „časovými smyčkami“, umožňujícími návrat do vlastní minulosti. Na jeho základě se podrobně věnoval analýze pojmu času. Vědecky významný je jeho článek z roku 1952, který popisuje širokou třídu rotujících a rozpínajících se vesmírů.\n\nPo Einsteinově smrti v roce 1955 se obrátil opět k logice a zajímá se zejména o Husserlovu filozofii. Na sklonku života zpracoval v podobě sledu formulí s minimálním komentářem logický postup, který lze chápat jako zpřesnění a doplnění úvahy Anselma z Canterbury označované jako ontologický důkaz boží existence. Tento „Gödelův ontologický důkaz“ byl uveřejněn až po jeho smrti a jeho význam je dosud předmětem diskusí logiků, teologů i filozofů. Sám Gödel se o důkaze vyjádřil jako o jistém cvičení použití moderních prostředků modální logiky.\n\nJeho dílo má hluboké filozofické kořeny, vedoucí až k antickým základům vzdělanosti, a jeho potenciál nebyl zdaleka vyčerpán. Za účelem rozvíjení a popularizace díla Kurta Gödela byla v roce 1987 založena ve Vídni mezinárodní Kurt Gödel Society, jejíž jednou odnoží je Společnost Kurta Gödela v Brně, založená v roce 1992.\n\n\n\n"}
{"id": "26909", "url": "https://cs.wikipedia.org/wiki?curid=26909", "title": "Organická látka", "text": "Organická látka\n\nOrganická látka (česky méně často \"ústrojná látka\") je obecný název pro materiál, tvořený převážně organickými sloučeninami, který však obvykle obsahuje i příměsi anorganických sloučenin. Obvykle se jedná o velice různorodou směs, kde sice některé látky převažují, ale která může mít prakticky libovolné složení. Z hlediska své struktury může být heterogenní nebo homogenní.\n\nPokud je tato organická látka chemicky čistou látkou, tedy látkou složenou z jednoho druhu molekul, pak hovoříme o organické sloučenině.\n\nTypickými příklady organických látek jsou dřevo, půda, ropa, dřeň ovoce, kompost, zemní plyn apod. V surovém stavu je organickou látkou např. metan, který je v čisté formě organickou sloučeninou.\n\nNapříklad zemní plyn je tvořen převážně metanem (85 – 99 %), ale obsahuje i další vyšší uhlovodíky (především etan, propan a butan), sulfan (sirovodík), dusík, oxid uhličitý nebo vodní páru. Může obsahovat i stopová množství dalších plynů, jako např. propan nebo vzácné plyny (argon).\n\n"}
{"id": "26917", "url": "https://cs.wikipedia.org/wiki?curid=26917", "title": "Sadako Sasaki", "text": "Sadako Sasaki\n\nSadako Sasakiová (: 佐々木 禎子, \"Sasaki Sadako\", 7. ledna 1943 Hirošima – 25. října 1955) byla japonská dívka, která žila v Hirošimě v Japonsku. Byly jí dva roky, když dne 6. srpna 1945 byla svržena atomová bomba na Hirošimu. Bombardování přežila bez viditelného zranění a vyrůstala v silnou a zdravou dívku. Ve věku 11 let (9 let po svržení atomové bomby) se jí začaly na krku a za ušima tvořit otoky, navíc se jí na levé noze objevila purpura. Diagnóza zněla leukémie, nemoc způsobená ozářením z výbuchu atomové bomby. Sadako byla hospitalizována v únoru následujícího roku.\n\nStará japonská legenda říká, že každému, kdo složí tisíc papírových jeřábů (origami), se splní jedno přání. Sadako se o ní dozvěděla v nemocnici a měla přání, aby se uzdravila. Úkol splnila za necelý měsíc a ve skládání pokračovala dále, přesto se legenda nenaplnila a Sadako po 2 měsících od začátku skládání, ve věku 12 let, zemřela. Složila přes 1 300 papírových jeřábů. (Jiná verze tohoto příběhu říká, že se jí podařilo složit pouze 644 papírových jeřábů, a tak její přátelé pro ni složili ostatní, aby jich měla vysněných 1 000) . \n\nPo její smrti její přátelé a spolužáci, inspirováni její odvahou a vytrvalostí, vydali knihu publikující její dopisy. Pak odstartovali hnutí, požadující, aby byl jí a všem dětem zabitým atomovou bombou v Hirošimě postaven památník. Roku 1958 byla v Parku Míru v Hirošimě odhalena socha Sadako držící v rukou zlatého jeřába. Každý rok je k jejímu památníku posláno nespočet papírových jeřábů. Sadako se stala známým symbolem důsledků použití jaderných zbraní. Někdy bývá označována jako „japonská Anne Franková“. Sadako má také památník v Parku míru v Seattlu.\n\n"}
{"id": "26919", "url": "https://cs.wikipedia.org/wiki?curid=26919", "title": "Mars Exploration Rover", "text": "Mars Exploration Rover\n\nMars Exploration Rover (zkr. MER) je název kosmické mise dvou identických sond (MER-A a MER-B) americké agentury NASA nesoucí mobilní robotická vozítka pro průzkum planety Mars.\n\nVozítka byla pojmenována Spirit a Opportunity. Spirit byl vypuštěn 10. června 2003 a na Marsu přistál 4. ledna 2004. Opportunity odstartovala krátce nato 7. července 2003 a přistála 25. ledna 2004.\n\nHlavním cílem mise bylo hledat kameny a půdu, která by dokazovala výskyt vody v minulosti Marsu. Obě sondy přistály na opačných stranách planety v místech, o kterých se předpokládalo, že mohla v minulosti být vystavena působení vody. Jedním místem byl kráter Gusev a možná bývalé jezero na dně tohoto impaktního kráteru. Druhým planina Meridiani, kde složení hornin (hematit) naznačují možnou přítomnost vody.\n\nBěhem své více než 5leté mise vozítka pořídila tisíce snímků a vědeckých měření předtím nevídaného rozsahu a kvality. Ačkoliv jejich plánovaná životnost byla jen 90 dnů, skutečnost předčila očekávání. Vozítko Opportunity přestalo komunikovat se Zemí 10. června 2018, 4 dny po prachové bouři, která Opportunity poškodila. Vozítko Spirit se odmlčelo v roce 2012, kdy nepřežilo marsovskou zimu. Mise skončila 13. února 2019, při neúspěšném pokusu o spojení s Opportunity\n\nSonda Mars Exploration Rover byla navržena tak, aby ji bylo možné ve složeném tvaru umístit pod ochranný kryt nosné rakety Delta II. Každá sonda se skládala z několika hlavních částí:\n\n\nCelková hmotnost dosahovala 1 063 kg.\n\nRover vážící 185 kg je po rozložení 150 cm vysoký, 230 cm široký a 160 cm dlouhý.\n\nKaždý z roverů je vybaven šestikolovým podvozkem typu rocker-bogie osvědčeného u předchozího vozítka Sojourner. Každé z kol o průměru 25 cm je poháněno samostatným elektromotorem.\nDvě přední a dvě zadní kola jsou řiditelná pomocí servomotorů, díky nimž se robot může otočit na místě.\nPodvozek je navržen pro překonání stoupání až 45°, ovšem náklonoměry v součinnosti s řídícím počítačem zastavují pojezd vozítka již při dosažení sklonu 30°.\n\nNejvyšší dosažitelná rychlost na tvrdém povrchu dosahuje 5 cm/s, ovšem průměrná činí jen 1 cm/s. Je to dáno tím, že autonomní řídící software po 10sekundové jízdě mapuje 20 sekund okolní terén a volí optimální cestu k cílovému bodu.\n\nNapájení elektronického vybavení vozítka zabezpečuje panel solárních panelů, který má výkon až 140 W, doplněný o dvojici Lithium-iontových akumulátorů o hmotnosti 2 x 7,2 kg pro napájení v průběhu noci.\n\nŘízení vozítka je zajišťováno pomocí operačního systému VxWorks spuštěného na počítači s 20 MHz radiačně zodolněným procesorem RAD6000 doplněném 128 MB paměti DRAM s korekcí chyb a 3 MB paměti EEPROM. Datový disk je tvořen pamětí Flash o kapacitě 256 MB.\n\nKomunikace Roveru se Zemí je zajišťována pomocí dvou antén - pevné všesměrové a otočné vysokoziskové. Všesměrová anténa umožňuje pomalé datové přenosy do přijímacích stanic pozemské sítě Deep Space Network (DSN). Rychlost takovéto komunikace se pohybuje mezi 12 000 až 3 500 bitů/s. Dále je možné použít komunikaci v UKV pásmu se sondami obíhajícími planetu Mars. Ty pak slouží jako retranslační stanice pro spojení se Zemí. Díky vyšším výkonům jejich vysílačů a větším anténám je možné přenášet data z roverů mnohem vyšší rychlostí, až 128 000 bit/s, než bez jejich asistence. Využití sond rovněž umožňuje prodloužit komunikaci i mimo přímou radiovou viditelnost Země-Rover.\n\nVybavení vozítek:\n\n\n"}
{"id": "26920", "url": "https://cs.wikipedia.org/wiki?curid=26920", "title": "Grand Prix Švýcarska 1952", "text": "Grand Prix Švýcarska 1952\n\nGrand Prix Švýcarska XII. Großer Preis der Schweiz\n\n\nStupně vítězů\n\n\n\n\n\nJezdci:\n\nNárody:\n"}
{"id": "26922", "url": "https://cs.wikipedia.org/wiki?curid=26922", "title": "Stopangin (kapela)", "text": "Stopangin (kapela)\n\nStopangin je rocková kapela z Pardubického kraje, která vznikla v roce 1997. Jediným původním členem z té doby je již pouze kytarista a autor četných písní Jan Rybka. Tato skupina se zpočátku nesoustřeďovala pouze na vlastní tvorbu, ale prezentovala své dovednosti i pomocí převzatých skladeb. Nyní se zabývá již výhradně vlastní muzikou. Hudbu Stopanginu lze charakterizovat jako český big beat - říznější avšak vesměs stále melodický. Stopangin se prosadil v lednu 2005 v hitparádě Českého rozhlasu Pardubice, kde získal 1. místo a i v dalších měsících se umisťoval na předních pozicích. V červnu 2017 se aktuální album \"Auditor\" stalo albem týdne na webu vivala.cz, který se zaměřuje na neprofesionální hudební tvorbu. Skupina kromě východních Čech zajíždí koncertovat i do jiných částí ČR, hrála i na Slovensku. \n\n Bývalí členové:\n Diskografie\n\n"}
{"id": "26924", "url": "https://cs.wikipedia.org/wiki?curid=26924", "title": "Anorganická látka", "text": "Anorganická látka\n\nAnorganická látka (česky méně často \"neústrojná látka\") je materiál tvořený převážně anorganickými sloučeninami anebo chemickými prvky, který však může obsahovat i příměsi organických sloučenin. Obvykle se jedná o velice různorodou směs, která může mít libovolné složení. Z hlediska struktury může jít jak o látku heterogenní, tak homogenní.\n\nPokud je tato anorganická látka chemicky čistou látkou, tedy látkou složenou z jednoho druhu molekul nebo atomů, hovoříme pak o anorganické sloučenině nebo chemickém prvku.\n\nTypickými příklady anorganických látek jsou slitiny kovů, minerály a horniny, stavební materiály jako beton a cihly, sklo, porcelán, ornice apod., ale také např. chemicky čistá síra, která je současně chemickým prvkem, nebo chemicky čistý chlorid sodný, který je současně anorganickou sloučeninou.\n\n"}
{"id": "26932", "url": "https://cs.wikipedia.org/wiki?curid=26932", "title": "Kuşadası", "text": "Kuşadası\n\nKuşadası [kuʃadasɯ] („ptačí ostrov“) je přístavní město se zhruba 50 000 obyvatel v provincii Aydın na západním pobřeží Turecka při Egejském moři, 60 km jižně od İzmiru. Ve vzdálenosti pouhých 20 km jihozápadně od Kuşadası leží řecký ostrov Samos; plavba mezi nimi trvá zhruba jednu a čtvrt hodiny. Kuşadası – dříve rybářské městečko – je dnes významným střediskem turistického ruchu, východiskem k plavbám po Egejském moři a výletům k nedalekým pozůstatkům antického města Efesos.\n\nGüvercinada („Holubí ostrov“) byl díky strategické poloze během válek v otomanské době a dříve využíván pro obranu pobřeží a útokům z moře. Stojí na něm byzantský hrad, který původně sloužil jako obrana proti pirátům (\"Pirátský hrad\").\nMimoto že se odtamtud naskýtá nádherný výhled na Kusadasi, je na něm v současnosti mnoho restaurací nabízející pokrmy z mořských plodů.\n\nKadinlar Denizi („Dámská pláž“) je nejznámější pláž v Kuşadasi, obnovena v roce 2000. Podél pláže je promenáda plná kaváren a hotelů.\n"}
{"id": "26935", "url": "https://cs.wikipedia.org/wiki?curid=26935", "title": "Kozí mléko", "text": "Kozí mléko\n\nKozí mléko je bílá kapalina produkovaná mléčnými žlázami koz (ve středoevropských podmínkách jde o kozu domácí). Původně byla určena pro výživu mláďat, u zdomácnělých zvířat však byla její produkce šlechtěním navýšena a rozšířena na celý rok, aby ji člověk mohl využít pro svou vlastní potřebu.\n\nKozí mléko z různých důvodů nemůže konkurovat kravskému a produkuje se prakticky výhradně v rámci malochovu pro domácí spotřebu či přímý prodej. Mezi dva hlavní důvody patří vyšší produkční schopnost krav a fakt, že kvalita kozího mléka více závisí na kvalitě krmiva než je tomu u kravského. Koza má totiž větší tendenci převádět do svého mléka jedy a choroboplodné organismy, které se do ní dostanou (byly zaznamenány otravy z mléka kozy, která sežrala rulík zlomocný, nebo epidemie klíšťové encefalitidy způsobené kozami, které poštípala infikovaná klíšťata).\n\nVýše napsané ovšem neznamená, že by kozí mléko bylo nekvalitní. Naopak, kozí mléko lze vyhodnotit jako kvalitnější, lépe stravitelné a zdravotně prospěšnější než kravské, ovšem pouze za předpokladu, že je dbáno na vysokou kvalitu krmiva.\n\nKozí mléko se též někdy používá v lidovém léčitelství jako lék na různé formy dětských ekzémů a vyrážek.\n\n"}
{"id": "26936", "url": "https://cs.wikipedia.org/wiki?curid=26936", "title": "Rulík zlomocný", "text": "Rulík zlomocný\n\nRulík zlomocný (\"Atropa bella-donna\") je statná, až 180 cm vysoká vytrvalá bylina. Je považována za nejnebezpečnější středoevropskou jedovatou rostlinu, odhaduje se, že otravy rulíkem zlomocným tvoří zhruba polovinu všech vážných otrav rostlinného původu na území České republiky. Přirozeně se vyskytuje na většině území Evropy (od Španělska po Podněstří a Krym a od Středomoří po jižní Švédsko) a některých místech v Africe; výskyt tohoto druhu v Maroku a Alžírsku byl však v poslední době zpochybněn.\n\nStatná 50–180 cm vysoká žlaznatě pýřitá bylina s tlustou přímou a větvenou lodyhou. Listy jsou střídavé (v květenství zdánlivě vstřícné) a různě velké, kopinatě vejčité až elipsovité, celokrajné, na bázi klínovitě zúžené, pýřité.\n\nKvete od června do srpna. Květy jsou nicí, zdánlivě úžlabní, jednotlivé, stopkaté, pětičetné, koruny trubkovitě zvonkovité (až 3 cm dlouhá), zvenčí hnědofialové, zevnitř lysé, hnědofialové, žlutošedé až žluté, načervenale mramorované. Cípy koruny jsou ohnuté.\n\nPlodem je černá kulovitá bobule (14–18 mm v průměru) vyrůstající ze hvězdicovitě rozloženého kalichu. Zprvu chutná sladce, pak však dostává odpornou hořkou příchuť.\n\nRoste roztroušeně na pasekách a okrajích lesů od pahorkatin do podhůří. Obecně preferuje pohostinné vlhké půdy zásaditého až slabě kyselého charakteru.\n\nBeladona, blázníček, bláznivá čerešňa, bláznivá třešně, bláznivý lilek, bláznový lilek, černé divoké višně, černé třešně, černé višně, čertova čerešeň, čertova třešeň, čertův blázníček, hadí hrozinky, hadí střešně, krásavica, lesný lulok, lilek, lilek pošetilý, lolek, lulák, lulčí, lulek, lulík, lulkové korenie, lulkový koreň, lulok, nadragule, nemnica, němnice, nimnica, psinky, psí třešně, rozpuka, šalamoun, šalamounek, toten, vlčá jahoda, vlčí jahodník, vlčí třešně, vlčia čerešňa, vlčia jahoda, vlčie oko, zlá jahoda, zlatá kráska, oči krásné paní.\n\nZ významných organických sloučenin rostlina obsahuje různé tropanové alkaloidy a glykosidy.\n\n\n\nCelá rostlina je prudce jedovatá vzhledem k vysokém obsahu tropanových alkaloidů (kořen až 1,5 %, listy 0,3 až 1,2 %, semena asi 0,8 %), z nichž rozhodující podíl tvoří L-hyoscyamin (až 70 % všech alkaloidů). Obsah alkaloidů kolísá nejen podle stanoviště a vlivem podnebí, ale i vlivem dne. Tyto alkaloidy působí na autonomní nervový systém jako parasympatolytikum tím, že tlumí všechny muskarinové účinky acetylcholinu; utlumují srdeční činnost a způsobují zastavení dechu. Centrálně atropin značně dráždí, působí velké vzrušení a teprve ve velkých dávkách ochrnuje.\n\nČlověk se může otrávit jednak přímou konzumací plodů, nebo přes kozí mléko či kozí maso, pokud koza tuto rostlinu sežere. Smrtelnou dávkou jsou u malého dítěte už 3 bobule(!), u dospělého asi 10.\n\nJako protijed (antidotum) se užívá fyzostigmin nebo pilokarpin.\n\nHlavní příznaky otravy:\n\nSuchost v hrdle a zčervenání se dostavují již po léčebných dávkách. Po 5 mg lehké vzrušení, sklon k mluvení a pohybům, touha po procházkách, zčervenání v obličeji, suchost kůže, palpitace a mydriasa. Po větších dávkách vázne polykání, vzrušení se stupňuje, dýchání je obtížné, teplota stoupá, otrávený má závratě, vrávorá, má zrakové, sluchové i čichové halucinace, velmi pohyblivé a mnohotné. Po vybití sil zuřivostí nastává vyčerpání, slabost, spavost, klesá teplota. Hluboký spánek může skončit smrtí z obrny dýchacího ústrojí. Vzdor vysoké toxicitě rulíku je prognóza intoxikací vcelku příznivá vzhledem k dobře známým fyziologickým účinkům těchto látek a možnosti účinné léčby (fyzostigmin).\n\nZe sušených listů (\"Folium belladonnae\") a kořene (\"Radix belladonnae\") této rostliny se získává atropin, ze kterého se vyrábějí atropinové kapky užívané v očním lékařství k rozkapávání očí za účelem usnadnění některých typů očních vyšetření (atropin roztahuje zorničky). Ze stejného důvodu si dívky ve starověku a středověku vtíraly šťávu z rulíku do očí, aby je měly krásně veliké. Odtud také pochází druhové jméno rostliny (\"bella donna\" = krásná paní). Bylo to účinné, nepříliš praktické (dočasně to zhoršuje kvalitu zraku, při dlouhodobém používání se zrak může zhoršit trvale) a nebezpečné (mohlo dojít k nebezpečnému zánětu oka nebo otravě).\n\nVýtažek z listů (\"Belladonnae folii extractum siccum normatum\") se rovněž využívá proti křečím hladkého svalstva (spasmolytikum), obvykle však pouze ve směsích s analgetiky.\n\nNení divu, že se rulík díky svým účinkům významně uplatňoval v bílé i černé magii. Byl např. složkou mastí, jejichž aplikace mohla vyvolávat narkotické stavy a pohybové halucinace (létání na koštěti!), jak nasvědčují např. doklady z inkvizičních procesů.\n\n\n\n\n \n"}
{"id": "26941", "url": "https://cs.wikipedia.org/wiki?curid=26941", "title": "Enigma (hudební skupina)", "text": "Enigma (hudební skupina)\n\nEnigma je německý studiový projekt, částečně zaměřený na taneční diskotéky, s aranžemi evokující některé prvky world music. Mozkem Enigmy je skladatel a producent rumunského původu Michael Cretu, používající pseudonym Curly M. C. V nahrávkách se často objevuje i jeho manželka, zpěvačka Sandra.\n\n"}
{"id": "26943", "url": "https://cs.wikipedia.org/wiki?curid=26943", "title": "Seznam památkově chráněných území Plzeňského kraje", "text": "Seznam památkově chráněných území Plzeňského kraje\n\nSeznam památkově chráněných území Plzeňského kraje.\n\n\n\n\n"}
{"id": "26944", "url": "https://cs.wikipedia.org/wiki?curid=26944", "title": "500 mil Indianapolis 1952", "text": "500 mil Indianapolis 1952\n\nXXXVI Indianapolis International Motor Sweepstakes byl v pořadí 17. závod F1 v sezóně 1952. Konal se dne 30. května 1952 na závodním okruhu v Indianapolis. Závod měl 200 kol a byl tak 804,6 km dlouhý. V závodě zvítězil Troy Ruttmana za stáj Kuzma.\n\n\n\nJezdci:\n\nNárody:\n"}
{"id": "26947", "url": "https://cs.wikipedia.org/wiki?curid=26947", "title": "Okres Trutnov", "text": "Okres Trutnov\n\nOkres Trutnov je okresem v Královéhradeckém kraji. Jeho dřívějším sídlem bylo město Trutnov.\n\nZ královéhradeckých okresů sousedí na jihozápadě s okresem Jičín a na jihu kousek s okresem Hradec Králové a na jihovýchodě a východě pak s okresem Náchod. Dále pak na západě sousedí s okresem Semily Libereckého kraje. Ze severu je okres vymezen státní hranicí s polským Slezskem.\n\nV okrese Trutnov dosahuje Česká republika nejvyšší nadmořské výšky. Nejvyšším bodem je vrchol Sněžky (1603 m n. m.). Okres leží v geomorfologických celcích Krkonoše, Krkonošské podhůří a Jičínská pahorkatina.\n\nÚzemí odvodňuje na západě řeka Labe na východě řeka Úpa, menší část při severní hranici s Polskem je odvodňováno Bobrem, respektive Černým potokem.\n\nV okrese Trutnov leží část území Krkonošského národního parku a Chráněné krajinné oblasti Broumovsko.\n\nVýznamná zde byla hlubinná těžba černého uhlí na Žacléřsku a Svatoňovicku (vnitrosudetská pánev). V současnosti se doluje povrchově u Žacléře (2001). Těžba dolomit v Lánově a vápence krkonošsko-jizerského krystalinika v Černém dole (Krkonošské vápenky Kunčice, a.s.).\n\nK 31. prosinci 2003 měl okres celkovou plochu 1 146,78 km², z toho:\n\nData k 30. červnu 2005:\n\n\nOkresem prochází silnice I. třídy I/14, I/16 a I/37.\nSilnice II. třídy jsou II/252, II/284, II/285, II/295, II/296, II/297, II/299, II/300, II/301, II/304, II/307, II/325 a II/567.\n\nMěsta jsou uvedena tučně, městyse \"kurzívou\", části obcí .\n\n Batňovice •\n Bernartice  •\nBílá Třemešná  •\nBílé Poličany •\nBorovnice •\nBorovnička •\nČermná •\n\" Černý Důl \" •\n Dolní Branná •\nDolní Brusnice •\nDolní Dvůr •\nDolní Kalná  •\nDolní Lánov •\nDolní Olešnice •\nDoubravice  •\nDubenec •\nHajnice  •\nHavlovice •\nHorní Brusnice •\nHorní Kalná •\nHorní Maršov  •\nHorní Olešnice  •\nHostinné •\nHřibojedy  •\nChotěvice •\nChoustníkovo Hradiště •\nChvaleč  •\nJanské Lázně •\nJívka •\nKlášterská Lhota •\nKocbeře  •\nKohoutov •\nKrálovec •\nKuks  •\nKunčice nad Labem •\nLampertice •\nLánov  •\nLanžov  • \nLibňatov •\nLibotov •\nLitíč  •\nMalá Úpa  •\n Malé Svatoňovice  •\nMaršov u Úpice •\n\"Mladé Buky \" •\nMostek  •\nNemojov  •\n Pec pod Sněžkou  •\nPilníkov •\nProsečné •\nRadvanice •\n Rtyně v Podkrkonoší •\n Rudník  •\nStanovice •\nStaré Buky  •\nStrážné •\nSuchovršice •\nSvoboda nad Úpou •\n Špindlerův Mlýn  •\nTrotina •\n Trutnov  •\nTřebihošť  •\n Úpice  •\nVelké Svatoňovice  •\n\"Velký Vřešťov\" •\nVilantice  •\nVítězná  •\nVlčice •\nVlčkovice v Podkrkonoší  •\n Vrchlabí  •\nZábřezí-Řečice  •\nZdobín •\nZlatá Olešnice •\nŽacléř \n\n"}
{"id": "26948", "url": "https://cs.wikipedia.org/wiki?curid=26948", "title": "Okres Česká Lípa", "text": "Okres Česká Lípa\n\nOkres Česká Lípa je okres v Libereckém kraji. Jeho dřívějším sídlem bylo město Česká Lípa. Rozsah okresu i jeho začlenění do krajů se v minulosti měnil.\n\nV rámci kraje sousedí na východě s okresem Liberec, na jihovýchodě a jihu pak s okresy Mladá Boleslav a Mělník Středočeského kraje. Na jihozápadě a západě hraničí s okresy Litoměřice a Děčín Ústeckého kraje; na severu je českolipský okres vymezen státní hranicí s Německem.\n\nOd středověku do roku 1848 existoval v císařství pouze feudální systém, založený na vlastnictví měst a okolí šlechtou. Na území, kde je dnes okres Česká Lípa, existovalo v roce 1848 celkem 20 panství. Některá z nich zde byla celá, jiná zde byla okrajově, třebas jen jednou obcí. Jejich výčet: Bělá - Kuřívody, Berštejn, Bezno, Česká Kamenice, Česká Lípa a Nový Zámek, Doksy, Horní Libchava, Houska, Jablonné, Lemberk, Liběšice, Mimoň, Police, Sloup, Stránka, Stráž u České Lípy, Stráž pod Ralskem, Stvolínky, Svijany a Zákupy. Jejich počet i rozsah se vyvíjel (nákupy, prodejem, směnou, dědictvím atd.).\n\nNa území dnešního okresu existovalo 80 zaniklých středověkých vesnic, navíc desítky již neexistujících dvorů a mlýnů. Některé z nich daly jméno rodinám nižší šlechty a místním názvům (např. Mnichovská průrva, Milčanský rybník).\n\nOkresy v českých zemích vznikly po roce 1848, kdy bylo v Rakousko-Uhersku zrušeno nevolnictví, nahradily tehdejší panství šlechty. Okresní hejtmanství Česká Lípa zahájilo činnost 31. ledna 1850. Bylo tvořeno soudními okresy Cvikov, Česká Lípa, Mimoň a Nový Bor. Tehdy byl okres součástí Českolipského kraje. Kraj zanikl v roce 1855, okres nikoliv, spadal pak pod nově zřízený kraj litoměřický. V České Lípě zůstal dál krajský soud.\n\nV období let 1862–1918 byly kraje jako mezičlánek státní správy zrušeny, okresy zůstaly v činnosti. Reorganizovaný politický okres řízený okresním hejtmanstvím se poté skládal ze tří okresů soudních se sídly v České Lípě, Novém Boru a Mimoni.\n\n11. ledna 1911 se zemský výbor v Praze už podruhé zabýval návrhem českolipského zastupitelstva, které požadovalo, aby se město přejmenovalo z neutrálního zemského názvu \"Böhmisch Leipa\" (Česká Lípa) na národnostně vyhraněné jméno \"Deutsche Leipa\" (Německá Lípa). Ve městě tehdy žila celkem nepatrná česká menšina. Návrh změny názvu byl stejně jako podobná žádost v roce 1883 zamítnut\n\nPo roce 1918 byly na Českolipsku zřízeny čtyři okresy, okresní hejtmanství byla v České Lípě, Dubé, Jablonném v Podještědí a Mimoni. Tento stav trval 20 let, ale uvnitř krajů docházelo k přesunům obcí mezi okresy a jejich spojováním. To se dělo a děje stále.\n\nV letech 1938–1945 bylo Českolipsko odtrženo a stalo se součástí německé, říšské župy Sudety. V ní byly zřízeny tři kraje. Vládní kraj Ústí nad Labem zřídil dva okresy městské a 20 venkovských. Jeden z oněch 20 byl okres (landrat) Česká Lípa, který byl od května 1939 tvořen třemi soudními okresy - Česká Lípa, Nový Bor a Dubá. Od srpna 1939 se stala Dubá samostatným okresním i soudním okresem.\n\nV roce 1945 byl zprvu obnoven stav předválečný. V květnu 1945 byl ustaven Okresní národní výbor v České Lípě. V okrese byly tři soudní okresy - Česká Lípa, Nový Bor a Mimoň. O rok později přibyl čtvrtý, Dubá. Hranice okresu byly jiné, než jaké jsou nyní, Cvikov byl součástí sousedního okresu Jablonné v Podještědí.\n\nV roce 1949 došlo k velkým změnám státní správy v důsledku událostí z února 1948. Jedním z 19 nově vzniklých krajů byl Liberecký kraj, složený z 12 okresů. Okres Česká Lípa byl reorganizován. Změnil se rozsah připojených obcí a změnily se i soudní okresy. Byl vytvořen vojenský újezd Ralsko se sídlem v Mimoni, vznikl samostatný okres Nový Bor. Soudní okresy se poté shodovaly s okresy politickými.\n\nZákonem o novém územním členění státu č. 36/1960 Sb. se v Československu změnil jak počet okresů, tak i jejich rozloha. Okres Česká Lípa byl tehdy součástí Severočeského kraje, jeho rozloha se zvětšila z 510 na 1149 km². Tehdy k němu byly připojeny části okresů Nový Bor, Liberec a Doksy.\n\nV prosinci 2002 vešla v platnost vyhláška č. 564/2002 Sb., která stanovila územní rozsah všech okresů České republiky. Vyhláška obsahovala jmenovitý výčet všech obcí (vč. okresu Česká Lípa).\n\nK 31. prosinci 2003 měl okres celkovou plochu 1 137,05 km², z toho:\n\nK 30. červnu 2005 žilo v okrese Česká Lípa 106 411 obyvatel. Z nich bylo 54 000 žen, tj. 50,75 % a 52 411 mužů, tj. 49,25 %. Průměrný věk dosahoval 37,6 roků. Hustota zalidnění byla pod celostátním průměrem 94 ob./km², z toho 80,46 % obyvatel žilo ve městech.\n\nV českolipském okresu byla v roce 2003 evidováno 25 798 obyvatel se stálým zaměstnáním s průměrným platem 15 730 Kč. Bylo zde 5 819 nezaměstnaných, míra nezaměstnanosti byla 10 %. V témže roce fungovalo v okrese 59 mateřských škol, 43 základních škol, 2 gymnázia, 8 středních průmyslových škol, 5 odborných učilišť a 1 vyšší odborná škola. V roce 2003 působilo v okrese 302 lékařů, 52 zubních lékařů, byly zde 3 nemocnice, 4 specializovaná léčebná zařízení a fungovalo 6 lékáren.\n\nOd 1. ledna 2007 byla ukončena činnost všech okresních úřadů a byly ustaveny obce s rozšířenou působností, které převzaly zčásti jejich agendu. Byla tak aplikována vyhláška č. 513/2006 Sb. Na území českolipského okresu nový statut získala města Česká Lípa a Nový Bor.\n\nDo 1. ledna 2007 byly v okrese Česká Lípa také obce Jablonné v Podještědí a Janovice v Podještědí a to i s již dříve integrovanými přilehlými obcemi. Poté byly administrativně přesunuty kvůli lepší obslužnosti za úřady do okresu Liberec\n\nOkresem prochází silnice I. třídy I/9, I/13, I/15 a I/38. Není zde žádná z dálnic. Jsou zde silnice II. třídy II/259, II/260, II/262, II/263, II/268, II/270 a II/273.\n\nOkresem prochází čtyři neelektrifikované tratě: Trať Bakov nad Jizerou – Jedlová, Trať Benešov nad Ploučnicí – Česká Lípa, Trať Liberec – Česká Lípa a Trať Lovosice – Česká Lípa. Všechny se kříží v České Lípě.\n\nOkres je součástí provincie Česká vysočina. V podrobnějším členění geomorfologických oblastí jsou zde tyto čtyři celky: České středohoří, Lužické hory, Ralská pahorkatina a okrajem i Jizerská tabule. Nejvyšší horou okresu je Luž na hranicích se Saskem v Lužických horách.\n\nMěsta jsou uvedena tučně, městyse \"kurzívou\", části obcí .\n\nBezděz •\nBlatce  •\nBlíževedly  •\nBohatice •\nBrniště  •\nCvikov  •\nČeská Lípa  •\nDoksy  •\nDubá  •\nDubnice •\nHamr na Jezeře  •\n\"Holany \" •\nHorní Libchava •\nHorní Police  •\nChlum  •\nChotovice •\nJestřebí  •\nKamenický Šenov  •\nKozly •\nKravaře  •\nKrompach  •\nKunratice u Cvikova •\nKvítkov •\nLuka  •\nMařenice  •\nMimoň  •\nNoviny pod Ralskem •\nNový Bor  •\nNový Oldřichov  •\nOkna •\nOkrouhlá •\nPertoltice pod Ralskem •\nPolevsko •\nProvodín  •\nPrysk  •\nRadvanec  •\nRalsko  •\nSkalice u České Lípy •\nSkalka u Doks •\nSloup v Čechách •\nSlunečná •\nSosnová •\nStráž pod Ralskem •\nStružnice  •\nStvolínky  •\nSvojkov •\nSvor  •\nTachov •\nTuhaň  •\nVelenice •\nVelký Valtinov •\nVolfartice  •\nVrchovany •\nZahrádky  •\nZákupy  •\nŽandov  •\nŽdírec \n\n\n"}
{"id": "26949", "url": "https://cs.wikipedia.org/wiki?curid=26949", "title": "Okres Jablonec nad Nisou", "text": "Okres Jablonec nad Nisou\n\nOkres Jablonec nad Nisou je okresem v Libereckém kraji. Jeho dřívějším sídlem bylo město Jablonec nad Nisou.\n\nZ libereckých okresů sousedí na západě a severu s okresem Liberec a na jihu a východě s okresem Semily. Ze severovýchodu je okres vymezen státní hranicí s Polskem.\n\nK 31. prosinci 2003 měl okres celkovou plochu 402,29 km², z toho:\n\nData k 30. červnu 2005:\n\n\nOkresem prochází silnic I. třídy I/10, I/14 a I/65.\nSilnice II. třídy jsou II/282, II/287, II/288, II/290 a II/292.\n\nMěsta jsou uvedena tučně, městyse \"kurzívou\", části obcí .\n\nAlbrechtice v Jizerských horách  •\nBedřichov •\nDalešice •\nDesná  •\nDržkov •\nFrýdštejn  •\nJablonec nad Nisou  •\nJanov nad Nisou  •\nJenišovice  •\nJílové u Držkova •\nJiřetín pod Bukovou •\nJosefův Důl  •\nKoberovy  •\nKořenov  •\nLíšný  •\nLoužnice •\nLučany nad Nisou  •\nMalá Skála  •\nMaršovice  •\nNová Ves nad Nisou  •\nPěnčín  •\nPlavy  •\nPulečný  •\nRadčice •\nRádlo  •\nRychnov u Jablonce nad Nisou  •\nSkuhrov  •\nSmržovka •\nTanvald  •\nVelké Hamry  •\nVlastiboř •\n\"Zásada\" •\nZlatá Olešnice  •\nŽelezný Brod \n\n"}
{"id": "26950", "url": "https://cs.wikipedia.org/wiki?curid=26950", "title": "Okres Liberec", "text": "Okres Liberec\n\nOkres Liberec je okresem v Libereckém kraji. Jeho dřívějším sídlem bylo město Liberec.\n\nNa východě sousedí s okresem Jablonec nad Nisou, na jihovýchodě s okresem Semily a na jihozápadě s okresem Česká Lípa, všechny v Libereckém kraji. Na jihu má společnou hranici s okresem Mladá Boleslav, který patří do Středočeského kraje. Ze severu, severovýchodu a severozápadu je okres vymezen státní hranicí s Polskem. Na západě je jeho hranice tvořena státní hranicí s Německem.\n\nNa jeho území leží Frýdlantský výběžek.\n\nK 31. prosinci 2003 měl okres celkovou plochu 924,7 km², z toho:\n\nData k 30. červnu 2005:\n\n\nOkresem prochází dálnice D10 a silnice pro motorová vozidla I/35, silnice I. třídy I/13, I/14 a I/35.\nSilnice II. třídy II/270, II/277, II/278, II/279, II/290, II/291, II/592 a II/610.\n\nMěsta jsou uvedena tučně, městyse \"kurzívou\", části obcí .\n\nBílá  •\nBílý Kostel nad Nisou  •\nBílý Potok •\nBulovka  •\nCetenov  •\nČernousy  •\nČeský Dub  •\nČtveřín  •\nDětřichov •\nDlouhý Most •\nDolní Řasnice •\nFrýdlant  •\nHabartice  •\nHejnice  •\nHeřmanice •\nHlavice  •\nHodkovice nad Mohelkou  •\nHorní Řasnice  •\nHrádek nad Nisou  •\nChotyně  •\nChrastava  •\nJablonné v Podještědí  •\nJanovice v Podještědí •\nJanův Důl •\nJeřmanice •\nJindřichovice pod Smrkem  •\nKobyly  •\nKrásný Les •\nKryštofovo Údolí  •\nKřižany  •\nKunratice •\nLázně Libverda •\nLažany •\nLiberec  •\nMníšek  •\nNová Ves  •\nNové Město pod Smrkem  •\nOldřichov v Hájích  •\nOsečná  •\nPaceřice  •\nPěnčín  •\nPertoltice  •\nProseč pod Ještědem  •\nPříšovice •\nRadimovice •\nRaspenava •\nRynoltice  •\nSoběslavice  •\nStráž nad Nisou  •\nSvětlá pod Ještědem  •\nSvijanský Újezd  •\nSvijany •\nSychrov  •\nŠimonovice  •\nVišňová  •\nVlastibořice  •\nVšelibice  •\n\"Zdislava\" •\nŽďárek\n\n"}
{"id": "26951", "url": "https://cs.wikipedia.org/wiki?curid=26951", "title": "Dub u Senětické hájenky", "text": "Dub u Senětické hájenky\n\nDub u Senětické hájenky je památný strom u Kostelce u Stříbra. Více než dvěstěpadesátiletý dub letní (\"Quercus robur\") roste vedle lovecké chaty (bývalé hájenky Senětice) v nadmořské výšce 488 m, u silnice č. 193 spojující Kladruby a Skapce. Kmen s mechem porostlou patou se větví ve 4 metrech na dvě hlavní větve. Obvod kmene měří 485 cm (měření 2005) a koruna stromu dosahuje do výšky 25 m (měření 1980). Dub je chráněn od roku 1981 pro svůj vzrůst.\n\nAsi 30 m jižně od dubu roste při lesní cestě statná douglaska tisolistá (\"Pseudotsuga menziesii\") s obvodem kmene 357 cm (měření 2005).\n\n"}
{"id": "26952", "url": "https://cs.wikipedia.org/wiki?curid=26952", "title": "Okres Semily", "text": "Okres Semily\n\nOkres Semily je okres v Libereckém kraji. Jeho dřívějším sídlem bylo město Semily, vyšší počet obyvatel má však Turnov, který je současně významným silničním a železničním uzlem.\n\nNa severozápadě sousedí s okresem Jablonec nad Nisou a na západě s okresem Liberec. Dále pak na východě a jihu sousedí s okresy Trutnov a Jičín Královéhradeckého kraje a s okresem Mladá Boleslav Středočeského kraje. Ze severu je okres vymezen státní hranicí s Polskem. Do 31.12. 1999 byl součástí Východočeského kraje.\n\nK 31. prosinci 2003 měl okres celkovou plochu 698,92 km², z toho:\n\nData k 31. března 2005:\n\n\nNa území zasahují malé kousky dálnice D10 a silnice pro motorová vozidla I/35. Silnice I. třídy v okrese jsou I/10, I/14, I/16 a I/35. Silnice II. třídy II/282, II/283, II/284, II/286, II/288, II/289, II/290, II/292, II/293, II/294, II/295 a II/610.\n\nMěsta jsou uvedena tučně, městyse \"kurzívou\", části obcí .\n\nBělá •\nBenecko  •\nBenešov u Semil •\nBozkov •\nBradlecká Lhota •\nBukovina u Čisté •\nBystrá nad Jizerou •\nČistá u Horek •\nHáje nad Jizerou  •\nHarrachov  •\nHolenice •\nHorka u Staré Paky  •\nHorní Branná  •\nHrubá Skála  •\nChuchelna  •\nJablonec nad Jizerou  •\nJesenný  •\nJestřabí v Krkonoších  •\n Jilemnice  •\nKacanovy •\nKarlovice  •\nKlokočí •\nKošťálov  •\nKruh •\nKtová •\nLevínská Olešnice  •\n\"Libštát\" •\nLomnice nad Popelkou  •\nLoučky •\nMartinice v Krkonoších •\nMírová pod Kozákovem  •\nModřišice •\n Mříčná •\nNová Ves nad Popelkou •\nOhrazenice •\nOlešnice  •\nPaseky nad Jizerou •\n Peřimov •\nPoniklá •\nPřepeře •\nPříkrý  •\nRadostná pod Kozákovem  •\nRakousy •\nRokytnice nad Jizerou  •\nRoprachtice •\nRovensko pod Troskami  •\nRoztoky u Jilemnice •\nRoztoky u Semil •\nSemily  •\nSlaná  •\nStružinec  •\nStudenec  •\nSvojek  •\nSyřenov  •\nTatobity  •\nTroskovice  •\n Turnov  •\nVeselá  •\nVíchová nad Jizerou  •\nVítkovice •\nVšeň  •\nVyskeř  •\nVysoké nad Jizerou  •\nZáhoří  •\nŽernov \n\n\n"}
{"id": "26955", "url": "https://cs.wikipedia.org/wiki?curid=26955", "title": "Bramborák", "text": "Bramborák\n\nBramborák (starší, zejména jihočeský název je cmunda) je tradiční pokrm většiny slovanských a germánských národů a Maďarů. Připravuje se smažením na tuku tenké vrstvy těsta z jemně nastrouhaných syrových brambor, mouky, vajec, česneku, soli a majoránky, případně mléka a dalšího koření (kmín, pepř, nakrájená cibule). Jí se teplý, samostatně nebo se zelím a uzeným masem (kaplická cmunda), jako obal vepřového masa (havířský nebo slezský řízek) nebo se škvarky. Může se použít i jako příloha, obvykle k masu a omáčce. Známá je také varianta, kdy se místo brambor použije jako základ cuketa (tzv. \"cukeťák\"). Jako doplněk bramborového základu se mohou použít v proměnném množství kromě cuket také např. mrkve, celer, baklažán i jiná vhodná (tvrdší) zelenina.\n\nV Německu je rozšířena i sladká varianta bramboráku (\"Kartoffelpuffer\"): těsto se připravuje bez česneku a zmíněných koření, bramborák se potírá sladkým jablečným protlakem. Taktéž v Polsku se bramborák (\"Placek ziemniaczany\") jí i na sladko, jen posypaný cukrem, případně politý smetanou. Na Valašsku se připravuje jen ze strouhaných syrových brambor a mouky, za tepla se potře máslem a pocukruje.\n\nBramboráky, jinak též latke případně latkas (: לאַטקעס, : לביבה, \"leviva\", pl.: לביבות, \"levivot\"), tradičně jedí Židé během svátku chanuka. Olivový olej, na kterém se smaží, je připomínkou oleje z chanukového příběhu, který po vysvěcení jeruzalémského druhého Chrámu vydržel zázrakem v chanukovém svícnu hořet po osm dní.\n\n\n\n\n"}
{"id": "26956", "url": "https://cs.wikipedia.org/wiki?curid=26956", "title": "Okres Jeseník", "text": "Okres Jeseník\n\nOkres Jeseník spadá do samosprávného Olomouckého kraje a do územního Severomoravského kraje, který však nemá správní orgány ani samosprávu. Zřízen byl oproti ostatním okresům z roku 1960 dodatečně, a to od 1. ledna 1996 vyčleněním z okresu Šumperk (pouze město Zlaté Hory přešlo z okresu Bruntál). Sídlem okresního úřadu okresu Jeseník bylo město Jeseník, které je od roku 2003 obcí s rozšířenou působností a jehož správní obvod je totožný s okresem.\n\nNa jihu sousedí s okresem Šumperk Olomouckého kraje, na východě s okresem Bruntál Moravskoslezského kraje. Ze západu a severu je vymezen státní hranicí s Polskem.\n\nTéměř celý okres se nachází v Dolním Slezsku, pouze katastr obce Ostružná leží (s výjimkou osady Ramzová) na Moravě. Slezská část okresu patřila v minulosti k české části Niského knížectví. Moderní okres Jeseník vznikl později než ostatní okresy České republiky – teprve 1. ledna 1996 vyčleněním 22 měst a obcí z okresu Šumperk a města Zlaté Hory z okresu Bruntál. Ovšem již v letech 1868–1947 existoval politický okres Frývaldov, poté existující až do 31. prosince 1948 jako politický okres Jeseník (zahrnoval soudní okresy Frývaldov, Cukmantl, Javorník a Vidnava). Tehdy se jednalo o ryze slezský okres, jehož součástí byla i obec Heřmanovice, naopak však k němu nepatřilo území moravské obce Ostružná (s výjimkou slezské osady Ramzová, která v té době náležela do katastru Horní Lipové). V letech 1949–1960 zde pak existoval okres Jeseník, ke kterému však již nenáležela obec Heřmanovice. Pak byl okres Jeseník zrušen a obnoven až 1. ledna 1996 na základě zákona č. 108/1995 Sb. Ve srovnání s okresem z let 1949–1960 je o něco větší.\n\nOkres Jeseník je nejmenší a nejméně lidnatý okres Olomouckého kraje. K roku 2019 měl rozlohu 719 km², z toho 33,2 % tvořila zemědělská půda a 59,5 % lesy, jde proto také o nejlesnatější okres kraje. Zemědělství je jen okrajové, významnější je lesnictví a myslivost. V lesích ovšem převažují smrkové a bukové monokultury, dalšími zastoupenými dřevinami jsou borovice, břízy, javory, modříny nebo olše. Podnebí je drsnější, ale současně rozmanité, protože pohoří Hrubého Jeseníku zasahuje do mírně teplé i chladné oblasti. Projevuje se zde inverze teploty vzduchu: ve vyšších polohách obvykle převažuje slunečné počasí a v údolích naopak studené mlhy. Častěji zde také prší a zimy bývají dlouhé. Hlavním potokem regionu je říčka Bělá, která se svými přítoky patří do povodí Odry.\n\nCelý okres tvoří správní obvod jediné obce s rozšířenou působností (Jeseník), který se dále člení na tři správní obvody obcí s pověřeným obecním úřadem (Javorník, Jeseník a Zlaté Hory). Z celkem 24 obcí okresu je pět měst: Jeseník (11 tisíc obyvatel), Javorník (3 tisíce obyvatel), Vidnava (1 tisíc obyvatel), Zlaté hory (4 tisíce obyvatel) a Žulová (1 tisíc obyvatel). Okresem prochází silnice I. třídy I/44 a I/60. Silnicemi II. třídy jsou II/369, II/445, II/450, II/453, II/454, II/455, II/456 a II/457.\n\nNa území Jesenicka byla vyhlášena chráněná krajinná oblast Jeseníky, nachází se zde také tři národní přírodní rezervace Praděd, Rejvíz a Šerák-Keprník. Národními přírodními památkami jsou Borový, jeskyně Na Pomezí, Na Špičáku a Venušiny misky, dalšími přírodními památkami jsou např. Černé jezero, Chebzí, Píšťala, Skalka pod Kaní horou, vodopády Stříbrného potoka nebo několik zatopených lomů. Region je vzhledem ke své rozmanité a bohaté přírodě oblíbeným cílem individuální rekreace, pěší turistiky, cyklistiky a lyžování. Daří se zde i lázeňství, zejména díky Priessnitzovým léčebným lázním v Jeseníku, založeným v 1. polovině 19. století. V obci Lipová-lázně se nachází Lázně Dolní Lipová a ve městě Zlaté Hory sanatorium Edel. Území okresu je protkáno naučnými stezkami, např. ze Šeráku na Červenohorské sedlo, na Rejvízu k Velkému mechovému jezírku či stezka v okolí Zlatých Hor, přibližujcí historii zdejšího dobývání drahých kovů. Kromě přírodních se zde nachází i vícero kulturních památek, např. v Javorníku je to zámek Jánský Vrch, a s Jesenickem se lze seznámit také z řady vyhlídkových věží.\n\nMěsta jsou uvedena tučně, městyse \"kurzívou\", části obcí .\n\nBělá pod Pradědem  •\nBernartice  •\nBílá Voda  •\nČerná Voda •\nČeská Ves •\nHradec-Nová Ves •\nJavorník  •\n Jeseník  •\nKobylá nad Vidnavkou •\nLipová-lázně  •\nMikulovice  •\nOstružná  •\nPísečná  •\nSkorošice  •\nStará Červená Voda  •\nSupíkovice •\nUhelná  •\nVápenná  •\nVelká Kraš •\nVelké Kunětice •\nVidnava •\nVlčice  •\nZlaté Hory  •\nŽulová \n\n\n"}
{"id": "26958", "url": "https://cs.wikipedia.org/wiki?curid=26958", "title": "Okres Olomouc", "text": "Okres Olomouc\n\nOkres Olomouc je okres v centru Olomouckého kraje. Žije zde obyvatel. Dřívějším sídlem okresního úřadu bylo město Olomouc. Území okresu Olomouc se člení do čtyř správních obvodů obcí s rozšířenou působností: Olomouc, Litovel, Šternberk a Uničov.\n\nV rámci kraje sousedí na severozápadě s okresem Šumperk, na jihozápadě s okresem Prostějov a na jihovýchodě s okresem Přerov. Dále pak sousedí na západě s okresem Svitavy Pardubického kraje, a na severu, severovýchodě a východě pak s okresy Bruntál, Opava a Nový Jičín Moravskoslezského kraje.\n\nOlomoucko se nachází blízko zeměpisného středu Moravy. Území okresu je rozmanité, větší část leží v rovinaté Hané, kudy protéká řeka Morava a její přítoky, na severu se již zdvíhá Nízký Jeseník. Podnebí tomu také odpovídá, převážně je mírné a teplé. K roku 2019 měl okres rozlohu 1620 km², z toho 53,6 % tvořila zemědělská půda a 30,1 % lesy.\n\nAdministrativně se okres člení na čtyři správní obvody obcí s rozšířenou působností (Litovel, Olomouc, Šternberk a Uničov), které se dále člení na šest správních obvodů obcí s pověřeným obecním úřadem (Hlubočky, Litovel, Moravský Beroun, Olomouc, Šternberk a Uničov). Okres má celkem 97 obcí a nachází se v něm také vojenský újezd Libavá. Největší městy jsou Olomouc (100 tisíc obyvatel), Šternberk (13 tisíc obyvatel), Uničov (11 tisíc obyvatel) a Litovel (10 tisíc obyvatel). Okresem prochází dálnice D35 a D46, dále silnice I. třídy I/35, I/45, I/46 a I/55. Silnicemi II. třídy jsou II/150, II/370, II/373, II/435, II/436, II/437, II/440, II/441, II/444, II/445, II/446, II/447, II/448, II/449, II/570 a II/635.\n\nKromě chráněné krajinné oblasti Litovelské Pomoraví se zde nachází tři národní přírodní památky (Na skále, Park v Bílé Lhotě a Třesín) a tři národní přírodní rezervace (Ramena řeky Moravy, Špraněk a Vrapač). Turisticky atraktivní jsou také např. Javoříčské a Mladečské jeskyně. Území okresu je protkáno hustou sítí cyklotras a na olomouckém Svatém Kopečku se kromě baziliky Navštívení Panny Marie nachází také zoologická zahradu. Nejvíce památek a kulturních institucí je ovšem v samotném krajském a bývalém hlavním moravském městě, univerzitní Olomouci. Jde zejména o katedrálu sv. Václava a celou řadu dalších kostelů, Zdíkův palác, radnici s orlojem, soubor barokních kašen nebo sloup Nejsvětější Trojice, jenž je zapsán na seznamu UNESCO. Kromě toho lze v rámci okresu navštívit i hrady Bouzov a Šternberk nebo zámek Náměšť na Hané se sbírkou kočárů olomouckých arcibiskupů.\n\nNa území okresu Olomouc se dříve nacházela celá řada obcí, které v průběhu času, zejména v 16. a 20. století, zanikly a byly opuštěny. Zvláště na území vojenského újezdu Libavá až do poloviny 20. století existovaly obce, jenž zanikly v souvislosti s odsunem původního německého obyvatelstva a vytvořením vojenského újezdu: Barnov, Bělá, Čermná, Heřmánky, Jestřabí, Keprtovice, Milovany, Nepřívaz, Nová Ves nad Odrou, Nové Oldřůvky, Olejovice, Ranošov, Rudoltovice, Smilov, Stará Voda, Varhošť, Velká Střelná, Vojnovice, Zigartice.\n\nObec \"Řítov\" (Wrzitow, Břitov, Vřitov, Krotendorf) stála na levém břehu řeky Oskavy východně od Dětřichova u Uničova. Zmínky o obci již 1368, po roce 1500 byla opuštěna. Heralt ze Sovince založil v letech 1500–1510 na místě osad Řítov a Lávka rybníky Řítovský a Lavecký (viz např. Müllerovo mapování), ani ty však již dnes neexistují. Na místě nové hráze řeky Oskavy zbudované kvůli rybníkům stojí památný strom Řítovský dub (dub letní). V její blízkosti se nacházely obce \"Lávka\" (opuštěna, protože úplně vyhořela za války mezi Jiřím z Poděbrad a Matyášem Korvínem), \"Popovice\" (u Papůvky, první zmínka již 1078) a u Pňovic \"Ratiborov\" (později na jeho místě \"Lhota\") a \"Střítež\". Na Litovelsku byly také u Choliny obce \"Drumpach\" a \"Krajidlo\", dále \"Dobrní\" (u Chudobína, dnes Kluzov), \"Doubrava\" (u Červenky), \"Chlístov\" (u Svojanova) a \"Lysov\" (mezi Seničkou a Cakovem).\n\nNa Šternbersku existovaly u Mladějovic \"Lhota Dobroslavova\" a \"Nová Ves\", u Dalova \"Veselí\" a \"Zezhule\" a u Domašova nad Bystřicí \"Bouzovec\" a \"Špicenberg\". Dále \"Dubčov\" (u Chabičkova), \"Kunzendorf\" (mezi Hraničnými Petrovicemi a Jívovou), \"Loděničky\" (severozápadně od Hraničných Petrovic), \"Malá Střelná\" (jižně od Jívové), \"Mošťánky\" (u Hnojic), \"Oldřichov\" (u Lipiny) a \"Prlov\" (mezi Lhotou u Šternberka a Štarnovem). Na Uničovsku jsou známy obce \"Držkovice\" (u Plinkout), \"Příluky\" (u Šumvaldu) a \"Tašnov\" (mezi Dlouhou Loučkou a Pasekou). Na Olomoucku se u Velké Bystřice nacházely obce \"Beranov\", \"Lhota\" a \"Lhotka u Dolan\" a u Majetína \"Lhotka\" a \"Mastník\". Dále jsou známy obce \"Bělá\" (severovýchodně od Tršic), \"Bernartice\" (patřily k náměšťskému panství), \"Daletice\", \"Kladoruby\" (u Samotišek), \"Ostrovy\" (olomoucké předměstí u Lazců) a \"Předmostí\" (pod olomouckým hradem).\n\nDříve byl olomoucký okres svým rozsahem nepoměrně menší, protože až do roku 1960 existovaly politické okresy také v Litovli a Šternberku (včetně soudního okresu Uničov), resp. do roku 1949 i v Moravském Berouně. Navíc do něj spadaly jen okolní obce, město Olomouc bylo samostatným politickým okresem, až spolu dohromady vytvářely jeden soudní okres Olomouc.\n\nDo politického okresu Olomouc-venkov po vzniku Velké Olomouce patřily obce (osady ): Bělkovice, Biskupství (), Blatec, Bolelouc, Březce, Břuchotín, Bukovany, Bystročice, Bystrovany, Čechovice, Čertoryje, Dolany (), Doloplazy, Drahanovice, Drahlov, Droždín, Dub nad Moravou (), Grygov, Hlubočky, Hlušovice, Hněvotín, Holice, Horka nad Moravou (), Hostkovice, Hrubá Voda, Hynkov, Charváty, Chomoutov, Jestřabí, Kníničky (), Kožušany, Krčmaň, Křelov, Kyselov, Lipňany, Lošov, Loučany, Luběnice, Ludéřov (), Lutín, Majetín, Moravská Loděnice, Náměšť na Hané, Nedvězí, Nelešovice, Nemilany, Nenakonice, Nepřivaz, Pohořany, Posluchov, Přáslavice (), Přestavlky, Příkazy, Radíkov, Rataje, Samotíšky, Skrbeň, Slatinice, Slavonín, Suchonice, Svatý Kopeček, Svésedlice, Tážaly, Těšetice, Topolany, Tovéř, Trusovice, Tučapy, Týneček, Ústín (), Vacanovice, Varhošť, Velká Bystřice (), Velký Týnec, Vojnice, Vsisko, Žerůvky.\n\nK 1. lednu 2005 byly k okresu Olomouc přiřazeny tři obce z okresu Bruntál Moravskoslezského kraje (Huzová, Moravský Beroun a Norberčany). K 1. lednu 2007 byla ještě z okresu Šumperk k okresu Olomouc přiřazena obec Lipinka. Dne 1. ledna 2016 byla naopak podle zákona č. 15/2015 Sb., o hranicích vojenských újezdů, z okresu vyčleněna nově vzniklá obec Luboměř pod Strážnou, která se stala součástí okresu Přerov, a katastrální území Hadinka a Nové Oldřůvky I, která přešla do okresu Opava Moravskoslezského kraje.\n\nMěsta jsou uvedena tučně, městyse \"kurzívou\", části obcí .\n\nBabice •\nBělkovice-Lašťany •\nBílá Lhota  •\nBílsko •\nBlatec •\nBohuňovice •\nBouzov  •\nBukovany •\nBystročice  •\nBystrovany •\nČervenka •\nDaskabát •\nDlouhá Loučka  •\nDolany  •\nDoloplazy •\nDomašov nad Bystřicí •\nDomašov u Šternberka •\nDrahanovice  •\n\"Dub nad Moravou \" •\nDubčany •\nGrygov •\nHaňovice  •\nHlásnice •\nHlubočky  •\nHlušovice •\nHněvotín •\nHnojice •\nHorka nad Moravou •\nHorní Loděnice •\nHraničné Petrovice •\nHuzová  •\nCharváty  •\nCholina •\nJívová •\nKomárov •\nKozlov •\nKožušany-Tážaly  •\nKrčmaň •\nKřelov-Břuchotín  •\nLiboš •\nLipina •\nLipinka •\nLitovel  •\nLoučany •\nLoučka •\nLuběnice •\nLuká  •\nLutín  •\nLužice •\nMajetín •\nMedlov  •\nMěrotín •\nMěsto Libavá  •\nMladeč  •\nMladějovice •\nMoravský Beroun  •\nMrsklesy •\nMutkov •\nNáklo  •\n\"Náměšť na Hané\" •\nNorberčany  •\nNová Hradečná •\nOlbramice •\nOlomouc  •\nPaseka  •\nPňovice •\nPřáslavice  •\nPříkazy  •\nŘídeč •\nSamotišky •\nSenice na Hané  •\nSenička •\nSkrbeň •\nSlatinice  •\nSlavětín •\nStrukov •\nStřeň •\nSuchonice •\nSvésedlice •\nŠtarnov •\nŠtěpánov  •\nŠternberk  •\nŠumvald  •\nTěšetice  •\nTovéř •\nTroubelice  •\nTršice  •\nÚjezd  •\nUničov  •\nÚstín •\nVelká Bystřice •\nVelký Týnec  •\n\"Velký Újezd\" •\nVěrovany  •\nVilémov •\nŽelechovice •\nŽerotín •\nvojenský újezd Libavá\n\n\n"}
{"id": "26965", "url": "https://cs.wikipedia.org/wiki?curid=26965", "title": "Okres Prostějov", "text": "Okres Prostějov\n\nOkres Prostějov je okres na jihozápadě Olomouckého kraje. Sídlem jeho dřívějšího okresního úřadu bylo statutární město Prostějov, které je obcí s rozšířenou působností. Kromě jeho správního obvodu okres obsahuje ještě obvod obce s rozšířenou působností Konice (sever okresu). Jižní část prostějovského obvodu je spravována též pověřeným obecním úřadem Němčice nad Hanou.\n\nV rámci kraje sousedí okres na severovýchodě s okresem Olomouc a na východě s okresem Přerov. Dále pak sousedí na jihu a západě s okresy Vyškov a Blansko (Jihomoravský kraj), na severozápadě s okresem Svitavy (Pardubický kraj) a na jihovýchodě s okresem Kroměříž (Zlínský kraj).\n\nSpecifický hákovitý tvar okresu je způsoben obcházením vojenského újezdu Březina, který patří do okresu Vyškov.\n\nProstějovsko se rozkládá v samém středu Moravy a tvoří jádro moravské oblasti Haná. Díky zdejší úrodné půdě zde dominuje zemědělství; kdysi významný textilní průmysl již upadl. K roku 2019 měl okres rozlohu 770 km², z toho 70 % tvořila zemědělská půda a jen necelých 20 % lesy. Západní část okresu vyplňuje Drahanská vrchovina a východní část zvlněný Hornomoravský úval. Podnebí je zde teplé s mírnou zimou, ve vyšších polohách na západě o něco vlhčí a chladnější. Nejvyšším bodem okresu jsou Skalky (735 m n.m.) na západní hranici, ve východní rovinaté části dominuje Velký Kosíř (442 m), jemuž se žertovně přezdívá „Hanácké Mont Blanc“.\n\nVodopisně náleží území do povodí Moravy, především prostřednictvím říčky Romže, která protéká od severozápadu celým okresem. Od soutoku s Hloučelou v Prostějově se nazývá také Valová. Po severovýchodní hranici okresu teče Blata, jižní okraj odvodňuje Haná a západní okraj patří do povodí Punkvy. Největší vodní plochou v okrese je vodní nádrž Plumlov na Hloučele.\n\nAdministrativně se okres člení na dva správní obvody obcí s rozšířenou působností (Konice a Prostějov), které se dále člení na tři správní obvody obcí s pověřeným obecním úřadem (Konice, Němčice nad Hanou a Prostějov). Zdaleka největším městem je Prostějov (44 tisíc obyvatel), žádné další sídlo nemá ani 3000 obyvatel.\n\nHlavním silničním tahem okresu je dálnice D46, jižní částí pak vede dálnice D1 se souběžnou silnicí I/47. Hlavním silničním uzlem je Prostějov, kde se s D46 křižuje silnice II/150 (někdejší silnice I/18) a dále odsud vybíhají silnice II/366, II/367, II/377, II/433, II/434 a II/449. V Konici se II/366 kříží se silnicemi II/373 a II/448.\n\nŽelezniční osou Prostějovska je větev tratě č. 270 Olomouc–Prostějov–Nezamyslice (dříve značená jako 301), která v Nezamyslicích navazuje na páteřní trať č. 300 Brno–Přerov. V Prostějově z trati 270 odbočuje trať 306 (dříve 271) do Dzbelu (přes Konici), z níž v Kostelci na Hané odbočuje trať 307 (dříve 273) směr Senice na Hané a Červenka.\n\nNa území okresu se nachází národní přírodní památky Hrdibořické rybníky, Kosířské lomy, Růžičkův lom, Státní lom a Za Hrnčířkou a dalších 31 přírodních památek a 13 přírodních rezervací. Kromě řady jiných tudy prochází mezinárodní cyklotrasa „Jantarová stezka“, v obci Skalka se nachází lázně s alkalicko-sirnatými prameny a kromě řady kulturních památek v Prostějově (např. Národního domu) lze navštívit např. zámky Konice, Čechy pod Kosířem se známým parkem nebo Plumlovský zámek, u nějž je i oblíbená přehrada.\n\nMěsta jsou uvedena tučně, městyse \"kurzívou\", části obcí .\n\nAlojzov •\nBedihošť •\nBílovice-Lutotín  •\nBiskupice •\nBohuslavice •\nBousín  •\nBrodek u Konice  •\n\"Brodek u Prostějova \" •\nBřezsko •\nBudětsko  •\nBuková •\nČehovice •\nČechy pod Kosířem •\nČelčice •\nČelechovice na Hané  •\nDětkovice •\nDobrochov •\nDobromilice •\nDoloplazy  •\n\"Drahany\" •\nDržovice •\nDřevnovice •\nDzbel •\nHačky •\nHluchov •\nHorní Štěpánov  •\nHradčany-Kobeřice  •\nHrdibořice •\nHrubčice  •\nHruška •\nHvozd  •\nIvaň •\nJesenec •\nKladky •\nKlenovice na Hané •\nKlopotovice •\nKonice  •\nKostelec na Hané •\nKoválovice-Osíčany  •\n\"Kralice na Hané \" •\nKrumsín •\nLaškov  •\nLešany •\nLipová  •\nLudmírov  •\nMalé Hradisko  •\nMořice •\nMostkovice •\nMyslejovice  •\nNěmčice nad Hanou •\n\"Nezamyslice \" •\nNiva •\nObědkovice •\nOhrozim •\nOchoz •\nOlšany u Prostějova  •\nOndratice •\nOtaslavice •\nOtinoves •\nPavlovice u Kojetína  •\nPěnčín •\nPivín •\nPlumlov  •\nPolomí •\nProstějov  •\nProstějovičky •\n\"Protivanov\" •\nPřemyslovice  •\nPtení  •\nRaková u Konice •\nRakůvka •\nRozstání  •\nSeloutky •\nSkalka •\nSkřípov •\nSlatinky •\nSmržice •\nSrbce •\nStařechovice  •\nStínava •\nStražisko  •\nSuchdol  •\nŠubířov  •\n\"Tištín\" •\nTvorovice •\nUrčice •\nVíceměřice •\nVícov •\nVincencov •\nVitčice •\nVranovice-Kelčice  •\nVrbátky  •\nVrchoslavice  •\nVřesovice •\nVýšovice •\nZdětín •\nŽeleč\n\n"}
{"id": "26967", "url": "https://cs.wikipedia.org/wiki?curid=26967", "title": "Okres Přerov", "text": "Okres Přerov\n\nOkres Přerov je okres na jihovýchodě Olomouckého kraje. Sídlem jeho dřívějšího okresního úřadu bylo město Přerov, které je obcí s rozšířenou působností. Kromě jeho správního obvodu okres obsahuje ještě obvody obcí s rozšířenou působností Hranice a Lipník nad Bečvou.\n\nV rámci Olomouckého kraje sousedí s okresy Prostějov a Olomouc, dále hraničí s okresem Nový Jičín Moravskoslezského kraje a okresy Vsetín a Kroměříž Zlínského kraje.\n\nPřerovsko se rozkládá na úrodné Hané, která zde ale již postupně přechází na severu v Moravskou bránu, obklopenou z obou stran Oderskými vrchy. K roku 2019 měl okres rozlohu 845 km², z toho 69,6 % tvořila zemědělská půda a jen 16,1 % lesy. Jižní částí území protéká řeka Morava, do které se u Tovačova vlévá Bečva, která jinak tvoří osu celého okresu. Zejména tuto oblast v blízkosti Tovačovských jezer také v roce 1997 nejvíce postihly ničivé povodně.\n\nAdministrativně se okres člení na tři správní obvody obcí s rozšířenou působností (Hranice, Lipník nad Bečvou a Přerov), které se dále člení na čtyři správní obvody obcí s pověřeným obecním úřadem (Hranice, Kojetín, Lipník nad Bečvou a Přerov). Největšími městy jsou Přerov (43 tisíc obyvatel), Hranice (18 tisíc obyvatel), Lipník nad Bečvou (8 tisíc obyvatel) a Kojetín (6 tisíc obyvatel). Okresem prochází dálnice D1, D35 a D48. Dále silnice I. třídy I/35, I/47, I/48 a I/55. Silnicemi II. třídy jsou II/150, II/367, II/434, II/435, II/436, II/437, II/438, II/439, II/440, II/441 a II/490. Významným železničním uzlem je Přerov.\n\nPříroda okresu je silně chráněna, nachází se zde národní přírodní památka Zbrašovské aragonitové jeskyně, tři národní přírodní rezervace (Hůrka u Hranic, Zástudánčí a Žebračka), sedm přírodních památek (Kamenice, Lhotka u Přerova, Malé laguny, Na Popovickém kopci, Nad kostelíčkem, Těšice a V oboře) a šest přírodní rezervací (Bukoveček, Doubek, Dvorčák, Malá Kobylanka, Škrabalka a Velká Kobylanka). Velmi známá je také Hranická propast a v lokalitě Předmostí u Přerova se dochovalo významné archeologické naleziště z doby lovců mamutů. Z kulturních pamětihodností je také možné navštívit zříceninu hradu Helfštýn, zámek Tovačov nebo třeba památky historického města Lipník nad Bečvou, případně lázně Teplice nad Bečvou.\n\nMěsta jsou uvedena tučně, městyse \"kurzívou\", části obcí .\n\nBělotín  •\nBeňov  •\nBezuchov •\nBohuslávky •\nBochoř •\n\"Brodek u Přerova \" •\nBuk •\nBýškovice •\nCísařov •\nCitov •\nČechy •\nČelechovice •\nČernotín  •\nDobrčice •\nDolní Nětčice •\nDolní Těšice •\nDolní Újezd  •\nDomaželice •\n\"Dřevohostice\" •\nGrymov •\nHlinsko •\nHorní Moštěnice •\nHorní Nětčice •\nHorní Těšice •\nHorní Újezd •\nHrabůvka •\nHradčany •\nHranice  •\n\"Hustopeče nad Bečvou \" •\nJezernice •\nJindřichov •\nKladníky •\nKlokočí •\nKojetín  •\nKokory •\nKřenovice •\nKřtomil •\nLazníčky •\nLazníky  •\nLhota •\nLhotka •\nLipník nad Bečvou  •\nLipová •\nLíšná •\nLobodice  •\nLuboměř pod Strážnou •\nMalhotice •\nMěrovice nad Hanou •\nMilenov •\nMilotice nad Bečvou •\nNahošovice •\nNelešovice •\nOldřichov •\nOlšovec  •\nOpatovice •\nOplocany •\nOprostovice •\nOsek nad Bečvou •\nParšovice •\nPartutovice •\nPavlovice u Přerova •\nPodolí •\nPolkovice •\nPolom •\nPotštát  •\nProsenice •\nProvodovice •\nPřerov  •\nPřestavlky •\nRadíkov •\nRadkova Lhota •\nRadkovy •\nRadotín •\nRadslavice •\nRadvanice •\nRakov •\nRokytnice •\nRouské •\nŘíkovice •\nSkalička •\nSoběchleby •\nSobíšky •\nStará Ves •\nStříbrnice •\nStřítež nad Ludinou •\nSušice •\nŠišma •\nŠpičky •\nTeplice nad Bečvou •\nTovačov  •\nTroubky •\nTučín •\nTurovice •\nTýn nad Bečvou •\nUhřičice •\nÚstí •\nVeselíčko  •\nVěžky •\nVlkoš  •\nVšechovice •\nVýkleky •\nZábeštní Lhota •\nZámrsky •\nŽákovice •\nŽelatovice\n\n"}
{"id": "26968", "url": "https://cs.wikipedia.org/wiki?curid=26968", "title": "Rösti", "text": "Rösti\n\nRösti (z německého \"„rösten“\", opékat) je tradiční švýcarský pokrm připravovaný z hrubě nastrouhaných brambor, buď vařených nebo syrových, které se zapékají nebo smaží.\n\nRösti byla původně běžná selská snídaně v kantonu Bern (podle toho taky název Berner Rösti), ale rozšířily se do celého Švýcarska, kde se podávají v různých variacích jako hlavní jídlo (např. se sýrem) nebo příloha a jsou považovány za jeden ze švýcarských národních pokrmů.\n\n\n"}
{"id": "26969", "url": "https://cs.wikipedia.org/wiki?curid=26969", "title": "Okres Šumperk", "text": "Okres Šumperk\n\nOkres Šumperk je okres na severu Olomouckého kraje. Sídlem jeho dřívějšího okresního úřadu bylo město Šumperk, které je obcí s rozšířenou působností. Kromě jeho správního obvodu okres obsahuje ještě obvody obcí s rozšířenou působností Zábřeh a Mohelnice.\n\nV rámci kraje sousedí na severu s okresem Jeseník a na jihovýchodě s okresem Olomouc. Dále pak na východě sousedí s okresem Bruntál Moravskoslezského kraje a na západě a jihozápadě s okresy Ústí nad Orlicí a Svitavy Pardubického kraje. Ze severozápadu je okres vymezen státní hranicí s Polskem.\n\nBěhem své existence byl šumperský okres několikrát zásadně územně reformován. Největšího územního rozsahu dosáhl k datu 1. července 1960, kdy k němu byly přičleněny okresy Jeseník a Zábřeh. Prvního července 1976 byl od něj odtržen katastr obce Pískov, který byl přičleněn k okresu Olomouc. Vzhledem k tomu, že jesenický region je od regionu šumperského oddělen obtížně prostupným hřebenem Hrubého Jeseníku, byl 1. ledna 1996 vyhlášen samostatný okres Jeseník, jehož jižní hranice leží právě na tomto hřebenu. Se vznikem krajů došlo k dalším dílčím změnám, například složky Integrovaného záchranného systému Olomouckého kraje z okresu Jeseník a okresu Šumperk byly znovu organizačně sloučeny dohromady pod názvem Územní odbor Sever, aby byly poté znovu rozděleny na Územní odbor Šumperk a Územní odbor Jeseník.\n\nJako relikt samostatného okresu Zábřeh zůstalo rozdělení senátních volebních obvodů. Nejstarší forma okresu Šumperk společně s okresem Jeseník tvoří volební obvod číslo 65, kdežto bývalý okres Zábřeh společně s okresem Olomouc tvoří volební obvod číslo 66.\n\nOkres je především charakterizován přírodou lesnatých Jeseníků, které se postupně zvedají z nížinaté Hané až k hřebenům Králického Sněžníku a Hrubého Jeseníku s Červenohorským sedlem a nejvyšší horou Praděd (1491 m n. m.). K roku 2019 měl rozlohu 1313 km², z toho 42,7 % tvořila zemědělská půda a 48,5 % lesy. Podnebí je zde díky rozdílným nadmořským výškám velmi proměnlivé, na jihu v okolí Mohelnice je teplé, mírně teplé na Zábřežsku a většina území na severu okresu má chladné klima. Protéká zde řeka Morava, do níž se vlévá Desná, která v Koutech nad Desnou vzniká soutokem Hučivé a Divoké Desné.\n\nAdministrativně se okres člení na tři správní obvody obcí s rozšířenou působností (Mohelnice, Šumperk a Zábřeh), které se dále člení na čtyři správní obvody obcí s pověřeným obecním úřadem (Hanušovice, Mohelnice, Šumperk a Zábřeh). Největšími městy jsou také Šumperk (26 tisíc obyvatel), Zábřeh (14 tisíce obyvatel) a Mohelnice (9 tisíc obyvatel). Okresem prochází dálnice D35 a silnice I. třídy I/11, I/35, I/43 a I/44. Silnicemi II. třídy jsou II/312, II/315, II/368, II/369, II/370, II/444, II/446, II/635 a II/644.\n\nPříroda Šumperska je významně chráněna, nachází se zde dvě chráněné krajinné oblasti (Jeseníky a částečně Litovelské Pomoraví), čtyři národní přírodní rezervace (Králický Sněžník, Praděd, Rašeliniště Skřítek a Šerák-Keprník) a dalších 13 přírodních rezervací. V létě je zdejší region doporučovaným cílem pěší turistiky a v zimě lze využít služeb řady lyžařských středisek. Daří se i lázeňství, např. v Bludově nebo ve Velkých Losinách. V této obci, kde se v 17. století odehrávaly čarodějnické procesy, se nachází také známá ruční papírna a zámek. Mezi další pamětihodnosti patří i zámek Úsov, kulturní památky v Šumperku, této „Bráně Jeseníků“, nebo loštické Muzeum olomouckých tvarůžků.\n\nOkres Šumperk patří k povodí Moravy, respektive Dunaje, tudíž do úmoří Černého moře. Rozlohou zanedbatelné oblasti v řádu desítek metrů čtverečních spadají do povodí Odry (některé potoky na svahu Králického Sněžníku a přilehlém hřebenu) a do povodí Labe (některé potoky na svahu hory Jeřáb a přilehlém hřebenu).\n\nNejvýznamnějšími toky, seřazeny dle svého průtoku u ústí, jsou Morava, Moravská Sázava, Oskava, Desná, Branná, Mírovka, Krupá a Merta.\n\nAčkoliv pramen Moravy se nachází v historické zemi Morava, nepatří do okresu Šumperk, ale do převážně východočeského okresu Ústí nad Orlicí a na území šumperského okresu přitéká na svém 16. kilometru. Tento stav platí teprve od roku 1960, předtím pramen Moravy do šumperského okresu spadal. Před Hanušovicemi přibírá Morava zleva říčku Krupou, která má v daném místě zhruba stejný průtok. O 2 km dále do Moravy ústí Branná. Až po ústí Desné u Postřelmova má řeka spíše bystřinný charakter, který je místně zklidňován několika jezy. Ústí Desné je považováno za hranici mezi horním a středním tokem Moravy. První významný pravostranný přítok je říčka Moravská Sázava, která pramení ve východních Čechách a okres Šumperk protéká jen svým dolním tokem. Dalším pravostranným přítokem je říčka Mírovka a po ní následuje Třebůvka, která ale na území okresu spadá prakticky jen svým ústím.\n\nJihovýchodní část okresu, zejména okolí obce Libina, odvodňuje řeka Oskava, která se do Moravy vlévá u Chomoutova na území okresu Olomouc.\n\nPro šumperský okres je charakteristická velká složitost geologické stavby a pestré zastoupení hornin. Geologicky nejstarší oblastí je keprnická rula, jejíž prvotní stáří je stanoveno na 1400 miliónů let. Naopak geologicky nejmladší jsou sprašové půdy v Mohelnické brázdě které pochází z poslední doby ledové a ještě mladší jsou říční sedimenty, která se tvoří zejména v meandrech Moravy v oblasti Litovelského Pomoraví, které do šumperského okresu zasahuje svou severní částí.\n\nV devonu probíhala na území okresu mořská sedimentace, jejíž pozůstatky – masivy vápence, jsou těženy, například v obci Vitošov. V tomto období také probíhala sopečná činnost. Vulkanické horniny a jejich tufy spolu s vyvřelými horninami typu gabra podlehly později přeměně a vytvořili sobotínský amfibolitový masiv.\n\nV mladších prvohorách byl skoro celý okres souší, kromě oblasti v okolí dnešního města Mohelnice. Téměř po celé druhohory již moře do oblasti nezasahovalo a probíhala intenzivní denudace. Moře sem vniklo až ve svrchní křídě. Tehdy byly severní Čechy zality mělkým mořem, které na západ šumperského okresu zasahovalo svými zálivy.\n\nK místnímu jezernímu zatopení docházelo v mladších třetihorách, jako památka zůstaly usazené jíly, písky a štěrky o mocnosti několika stovek metrů, které jsou ale z většiny překryty čtvrtohorními sedimenty.\n\nČtvrtohorní ledovec v období před 300–250 tisíci lety Šumpersko nezasáhl, zastavil se na severním předhůří Hrubého Jeseníku.\n\nPrvní sklářské hutě vznikly v druhé polovině 16. století. Hutě měly malou kapacitu a produkované sklo bylo průměrné až podprůměrné kvality. Do skláren byli povětšinou zváni řemeslníci z Čech.\n\nSituace se změnila během 50. let 19. století. Neprosperující sklárna v Rapotíně byla dána do pronájmu vídeňskému podnikateli a velkoobchodníkovi se sklem Josefu Schreiberovi. Ten nechal postavit další pec, kde bylo vyráběno jemné barevné sklo, jehož produkce byla v rámci Moravy unikátem. Od začátku 60. let 19. století se podařilo získat odbyt v Americe a Anglii. Nové možnosti přinesl rozvoj petrolejového osvětlení, Schreiber byl osloven, zda by nedodával petrolejkové cylindry. Tím byla v Rapotíně založena tradice tzv. osvětlovacího skla, která vydržela až do krachu skláren v 90. letech 20. století. Rodina Schreibrů kladla výrazný důraz na inovace, například sklárna byla vůbec prvním provozem v c. k. monarchii, která vyráběla tzv. tlačené sklo, sklo s leptanou výzdobou nebo zavedla tzv. výrobu falešným válcem. Po rozmachu plynových lamp se sobotínské sklárny staly významným výrobcem lampového skla. Jedním z nejúspěšnějších produktů bylo vrstvené sklo s kalnou vnitřní vrstvou.\n\nPo první světové válce sklárna čelila obtížím, protože byla z 85 % odkázána na export a narážela na významné celní překážky. Nový pokles exportu přišel za velké hospodářské krize, kdy výroba klesla na třetinu. Po druhé světové válce byly do obnovy výroby skla zapojeni sudetoněmečtí specialisté, kteří kvůli tomuto nebyli odsunuti. Během komunistické diktatury byly sklárny integrovány do koncernu a začaly se specializovat především na osvětlovací sklo. Provoz zkrachoval během 90. let 20. století.\n\nHrnčíři ze šumperska do svých výrobků přidávaly grafit, jehož lehce přístupná ložiska se nachází hned na několika místech. Příměs grafitu zabraňuje praskání keramiky při tepelném namáhání, proto byly výrobky z této oblasti ve své době poměrně oblíbené. Grafit z oblasti Loštic obsahuje příměsi pyritu, který při vypalování expandoval a vytvořil tak puchýře. Nejdříve to bylo považováno za vadu, ale pak se typický povrch tzv. loštických pohárů stal módním a vyhledávaným zbožím v celé raně novověké Evropě.\n\nDnes již vytěžená ložiska vápence na nacházely u obce Bohdíkov a Branná. V návaznosti na těžbu byly u železničních stanic vybudovány kruhové vápenky. V Branné těžba ustala v průběhu druhé světové války, u Bohdíkova byla ukončena roku 1974.\n\nVápenné ložisko je taktéž těženo a zpracováváno v lomu Vitošov. Po modernizaci z roku 1960 je Vitošov jedním z největším producentů vápna v České republice.\n\nObvodní oddělení Policie ČR se nachází v pěti městech: v Šumperku, Zábřehu, Mohelnici, Hanušovicích a Velkých Losinách, přičemž v Šumperku a Zábřehu je zřízena i městská policie. Výjezdové základny Zdravotnické záchranné služby Olomouckého kraje jsou ve všech výše zmíněných městech kromě Velkých Losin. Stanice Hasičského záchranného sboru ČR úrovně JPO I (jednotka požární ochrany prvního stupně) jsou pak v Šumperku a Zábřehu, požární ochrana ve zbytku okresu je spoluzajišťována jednotkami sboru dobrovolných hasičů\n\nMěsta jsou uvedena tučně, městyse \"kurzívou\", části obcí (srov. také seznam německých názvů obcí v okrese Šumperk).\n\nBludov •\nBohdíkov  •\nBohuslavice •\nBohutín •\nBranná •\nBratrušov  •\nBrníčko  •\nBušín •\nDlouhomilov  •\nDolní Studénky  •\nDrozdov •\nDubicko •\nHanušovice  •\nHorní Studénky •\nHoštejn •\nHraběšice •\nHrabišín •\nHrabová •\nHynčina  •\nChromeč •\nJakubovice •\nJanoušov •\nJedlí •\nJestřebí  •\nJindřichov  •\nKamenná •\nKlopina  •\nKolšov •\nKopřivná  •\nKosov •\nKrchleby •\nLesnice •\nLeština •\nLibina  •\nLíšnice  •\nLoštice  •\nLoučná nad Desnou  •\nLukavice  •\nMalá Morava  •\nMaletín  •\nMírov •\nMohelnice  •\nMoravičany  •\nNemile  •\nNový Malín  •\nOlšany  •\nOskava  •\nPalonín •\nPavlov  •\nPetrov nad Desnou  •\nPísařov  •\nPolice •\nPostřelmov •\nPostřelmůvek •\nRájec •\nRapotín •\nRejchartice •\nRohle  •\nRovensko •\nRuda nad Moravou  •\nSobotín  •\nStaré Město  •\nStavenice •\nSudkov •\nSvébohov •\nŠléglov •\nŠtíty  •\nŠumperk •\nTřeština •\nÚsov  •\nVelké Losiny  •\nVernířovice •\nVikantice •\nVikýřovice •\nVyšehoří •\nZábřeh  •\nZborov •\nZvole\n\n"}
{"id": "26995", "url": "https://cs.wikipedia.org/wiki?curid=26995", "title": "Istropolis", "text": "Istropolis\n\nIstropolis je kulturní dům v Bratislavě (byl pojmenován starým řeckým názvem Bratislavy – Istropolis – v překladu „Město na Dunaji“), ve kterém sídlí slovenská odborová organizace. Součástí kulturního domu je kino, v budově se konají kulturní akce celoměstského i celostátního významu. Istropolis se nachází na Trnavském mýtě ve třetím městském obvodu, v městské části Bratislava-Nové Mesto.\n\nIstropolis byl postaven roku 1981 jako „Umelecké a kongresové centrum“, později „Dom ROH“ a „Dom odborov“.\n"}
{"id": "26996", "url": "https://cs.wikipedia.org/wiki?curid=26996", "title": "Muchomůrka zelená", "text": "Muchomůrka zelená\n\nMuchomůrka zelená, resp. muchomůrka hlíznatá (\"Amanita phalloides\" E. M. Fries, 1833) je považována za nejjedovatější a nejnebezpečnější houbu Evropy a Severní Ameriky – způsobuje zde nejvíce smrtelných otrav. Je nejen prudce jedovatá, ale navíc se první příznaky otravy objevují až v okamžiku, kdy je jed vstřebán v organismu a jsou již těžce zasaženy důležité orgány (zejména játra). Amatérští houbaři ji mohou zaměnit se žampiony a dalšími druhy jedlých hub.\n\n\nKlobouk o průměru 6–16 cm je zprvu sklenutý, posléze ploše rozložený, hladký, lesklý, radiálně vláknitý, tence a měkce masitý. Zabarvení klobouku je velmi proměnlivé, od bíložlutého přes žlutozelené až po zelenohnědé. Části plachetky na klobouku většinou nezůstávají.\n\nTřeň je dole kyjovitě ztlustlý, 7–15 cm vysoký a 0,8–2 cm široký. Je pevný, hladký, až u starších hub dutý, bílý s málo zřetelnými zelenými šupinami. Vyrůstá z tzv. \"vajíčka\" (cípatě roztrhaná velmi tenká pochva někdy nazývaná \"kalich smrti\") a ve své horní části má bílý visutý prstenec.\n\nLupeny jsou 0,8–1,2 cm vysoké, bělavé.\nDužnina je také bílá i když těsně pod pokožkou klobouku může být žlutozelená až hnědá, nemá výraznou vůni ani chuť, až u starších hub je vůně nasládlá (jako syrové brambory až med).\n\nVýtrusy jsou mírně elipsoidní o rozměrech 8–10 × 7–8 μm, hladké s tukovou kapkou. Výtrusný prach má bílou barvu.\n\nOblast přirozeného výskytu zahrnuje celý mírný pás Evropy a Asie a sever Afriky. Zavlečena však byla (patrně se sazenicemi stromků) i do Severní Ameriky a Austrálie. V Severní Americe byla zjištěna v oblasti San Franciska na západním pobřeží USA, na východním pobřeží v okolí New Yorku a Newarku. Podobně byl hlášen výskyt v Austrálii v okolí Canberry a Melbourne a na několika dalších místech světa.\n\nMuchomůrka zelená preferuje zejména teplejší oblasti mírného pásu. Na severní polokouli roste především v listnatých lesích od července do podzimu. Doprovází především duby, ale také habry a buky. Vzácněji ji lze nalézt i v borových lesích.\n\nMuchomůrka zelená obsahuje velké množství jedovatých peptidických alkaloidů zejména falotoxinů a amatotoxinů.\n\nCelá plodnice obsahuje smrtící koktejl velkého množství jedů, které se dělí na dvě hlavní skupiny: falotoxiny a amatoxiny. Sto gramů syrové muchomůrky zelené obsahuje v průměru 10 mg faloidinu, 8 mg α-amanitinu a 5 mg β-amanitinu. Ukazuje se, že z hlediska toxikologického jsou významnější amatoxiny, vzhledem k tomu, že falotoxiny se buď odbourávají v trávicím traktu působením žaludečních šťav, nebo se vůbec nevstřebávají do krve. K smrtelné otravě zdravého dospělého člověka o hmotnosti kolem 60 kg stačí zhruba 50 g houby (váženo v syrovém stavu), přičemž jedna plodnice váží v průměru mezi 30 až 40 gramy (některá literatura ovšem uvádí i podstatně menší dávky); vycházíme-li z hodnoty LD = 0,1 mg/kg pro člověka u všech typů amanitinů, vychází pro otravu s padesátiprocentní pravděpodobností smrtelnou požití 0,75 g syrové houby na kilogram živé váhy člověka).\n\nTaké se udává, že amanitin, čili jeden z jedů muchomůrky zelené, je tak jedovatý, že množství jedu, které bychom nabrali na špičku nože (čili asi 0,5 g), by zabilo 100 000 myší. Ty by vytvořily řadu dlouhou 18 km, kolem níž bychom vykračovali průměrně 4,5 hodiny vojenským krokem. Tyto informace cituje také Divadlo Járy Cimrmana ve své hře Afrika.\n\nPo pozření muchomůrky zelené se amatoxiny rychle absorbují z trávícího traktu do krve a odtud pronikají do jater. Počáteční příznaky se však projeví až po poškození většího počtu jaterních buněk (hepatocytů), přibližně 8 až 48 hodin po požití. V této fázi má postižený celkové potíže; pociťuje únavu, žaludeční nevolnost, závratě, bolesti hlavy, pocit chladu až mrazení. Nevolnost se pak stupňuje, nastupují bolesti žaludku, doprovázené silným dávením a vodovitými průjmy, což vede k dehydrataci organizmu až oběhovému selhání. To bývá zejména u dětí bezprostřední příčinou úmrtí. Pokud pacient tuto fázi přežije, dojde (obvykle čtvrtý den otravy) ke zdánlivému zlepšení, protože skončí zvracení i průjmy. V druhé fázi dochází k selhání jater a případně i ledvin. V případě silné otravy přestanou pracovat játra úplně a nastupuje celková apatie, přecházející do bezvědomí. Projevuje se tachykardie, pokles tlaku krve a rozšíření očních zornic. Smrt nastává v těchto případech obvykle 4. až 12. den otravy. Otrava je smrtelná ve 40–50 % případů.\n\nÚspěšnost léčby a šance postiženého na přežití je závislá na množství požité muchomůrky a včasnosti lékařského zásahu. Nutný je okamžitý převoz do nemocnice a opakovaný výplach trávicí trubice, aby se maximálně omezilo další vstřebávání. Ideálním antidotem je silibinin, který blokuje transport amanitinu do hepatocytu a regeneruje RNA polymerázu. S léčbou je nutno začít co nejdříve. V případech, kdy není dostupný silibinin, je možno podat N-acetylcystein. Od podávání vysokých dávek penicilinu G se již ustoupilo. Při brzkém zachycení otravy lze provést odstranění toxinů z krve. Při včasném zásahu existuje šance na plné vyléčení, dojde-li k plnému rozvinutí těžké otravy, končí pacient ve většině případů minimálně s těžkými doživotními následky.\n\nFrancouzský lékař Pierre Bastien třikrát dobrovolně požil muchomůrku zelenou v prokazatelně smrtelné dávce. Otravu, kterou si způsobil, však díky léčbě, kterou sám sestavil za použití běžně a volně dostupných léků, pokaždé přežil.\n\nDospělou muchomůrku zelenou je možné snadno zaměnit se žampionem, holubinkou, bedlou, zelánkou či masákem-albínem. Mladé plodnice se podobají pýchavce či prášivce. Od žampionu lze muchomůrku zelenou odlišit barvou lupenů – u žampionu jsou lupeny světle až tmavě hnědé, u muchomůrky jsou bílé. Dalším odlišným znakem muchomůrky zelené je „kalich smrti“, který u žampionu chybí. Od zelánky, holubinek či masáka-albína se plodnice muchomůrky zelené odlišují tím, že mají prsten a pochvu.\n\nPřistěhovalci či návštěvníci z Asie si mohou splést muchomůrku zelenou s asijským druhem \"Volvariella volvacea\", který se jí velmi podobá (v raných stádiích se mohou dopustit záměny i zkušení odborníci). Tyto záměny jsou údajně nejčastější příčinou (až 90 %) smrtelných otrav houbami na světě.\n\nV jihoevropských zemích může dojít k záměně vajíček muchomůrky zelené s vajíčky jedlé a vysoce ceněné muchomůrky císařské (\"Amanita caesarea\"). Ta se velmi vzácně vyskytuje i na jižní Moravě a v Polabí, ovšem je zde přísně chráněna.\n\nOtrava muchomůrkou zelenou mohla být příčinou úmrtí několika historických osobností:\n\nRod \"Amanitina\" E.-J. Gilbert, 1940 (muchomůrečka) není dnešními mykology uznáván a zahrnuje se do rodu \"Amanita\" Persoon, 1797 (muchomůrka). V minulosti byl rod Muchomůrka řazen do čeledi muchomůrkovitých – Amanitaceae. Na základě molekulárních výzkumů někteří současní taxonomové řadí celý rod \"Amanita\" do čeledi Plutaceae Kotlaba & Pouzar, 1972 (štítovkovité), kterou spojují s čeledí Amanitaceae R. Heim ex Pouzar, 1983 (muchomůrkovité).\n\n\n\n"}
{"id": "27004", "url": "https://cs.wikipedia.org/wiki?curid=27004", "title": "Pražec", "text": "Pražec\n\nSlovo pražec může označovat:\n\n\nV množném čísle\n"}
{"id": "27005", "url": "https://cs.wikipedia.org/wiki?curid=27005", "title": "Falotoxiny", "text": "Falotoxiny\n\nFalotoxiny psáno též phallotoxiny představují skupinu hepatotoxických bicyklických heptapeptidických alkaloidů, které se vyskytují hlavně v houbách čeledě muchomůrkovitých, zejména pak v muchomůrce zelené, muchomůrce bílé a muchomůrce jízlivé a některých druhů rodu čepičatka z čeledi slzečníkovitých.\n\nPo chemické stránce jsou všechny tvořeny sedmi aminokyselinami, vytvářejícími uzavřený cyklický skelet, přemostěný sulfidovou vazbou. Tato struktura způsobuje mimořádnou odolnost této peptidické molekuly zejména vůči teplu (rozkládají se až při teplotách nad 250 °C). Také jsou odolné vůči kyselinám a středně odolávají i trávicím enzymům, ale méně, než podobné amatoxiny. Jsou rozpustné ve vodě, metanolu a etanolu.\n\nDělí se na dvě skupiny: \"falotoxiny neutrální\", které obsahují v molekule zabudovanou aminokyselinu D-threonin, a \"falotoxiny kyselé\", které obsahují kyselinu β-hydroxyjantarovou.\n\nFalotoxiny se hromadí pouze v jaterních buňkách (hepatocytech). Pro jiné buňky v organizmu nejsou toxické. Hepatocyty ničí tím, že porušují rovnováhu mezi G-aktinem a F-aktinem ve prospěch F-aktinu. V důsledku toho se změní rovnováha na buněčné membráně, která se pak snadno poruší i při velmi malých gradientech osmotického tlaku. Následně ztrácí jaterní buňky draslíkové ionty a cytoplasmatické enzymy a v důsledku toho dochází k vyčerpání ATP a zásobního glykogenu, což nakonec vede k úplnému selháni jater.\n\nPřes jejich částečné odbourání v trávicím traktu vyvolávají během jedné až dvou hodin po požití uvedených jedovatých druhů hub málo specifické žaludeční a střevní potíže (nevolnost, zvracení, průjem), které jsou prvotními příznaky otravy houbami. Tyto potíže během několika hodin většinou odeznívají, na rozdíl od pomalu, až po desítky hodin nastupujícího působení amatoxinů. Pokud se však přesto falotoxiny dostanou do krevního oběhu, velká část toxinů se váže s albuminem, což zdesetinásobuje jejich toxicitu.\n\nZjišťování toxicity falotoxinů se provádělo na myších, kterým však byly tyto látky podávány podkožně. Přitom byla zjištěna střední smrtelná dávka (LD50) přibližně 2 mg/kg, tedy zhruba desetkrát vyšší, než u kyanidu draselného. Proto byla role falotoxinů při otravách houbami v minulosti přeceňována. Později bylo zjištěno, že při podání v potravě byly prakticky neúčinné.\n\nDosud bylo izolováno osm biologicky aktivních falotoxinů. Jejich přehled je v následující tabulce.\n\n\"Poznámka:\" Části vzorců uvedené u jednotlivých sloučenin ve sloupcích R až R nahradí příslušné symboly ve strukturním vzorci vpravo nahoře. Symbol Ph označuje fenylovou skupinu (CH).\n\n\n"}
{"id": "27007", "url": "https://cs.wikipedia.org/wiki?curid=27007", "title": "Faloidin", "text": "Faloidin\n\nFaloidin, psáno též phalloidin, je hepatotoxický cyklický heptapeptidický alkaloid, patřící do skupiny falotoxinů. V čistém stavu je to amorfní bílá látka, připravovaná lyofylizací methanolového extraktu z přírodního materiálu, rozpustná ve vodě, methanolu a ethanolu. Byla popsána i jeho syntetická příprava.\n\nJe obsažen v některých jedovatých druzích hub rodu muchomůrka (\"Amanita\"), zejména:\n\nV biologii se využívá při studiu aktinových struktur v buňkách k jejich značkování (markování).\n\nJako součást extraktu z muchomůrky zelené je používán v homeopatických preparátech.\n\nBiochemickou podstatou jeho toxického účinku je inhibice depolymerizace aktinových filament. Poškozuje také strukturu buněčné membrány, zejména u jaterních buněk, protože v játrech dochází k jeho koncentrování. Při intravenosní aplikaci dochází k významnému poklesu krevního tlaku a k zpomaleni srdečního tepu. Mechanismus otravy je stejný jako u ostatních falotoxinů. Při podání ústy je tato látka poměrně neškodná, protože v trávicícm traktu se příliš nevstřebává, případně je rozkládána žaludečními šťávami; je proto zapotřebí její parenterální aplikace. V takovém případě je LD50 u člověka odhadována na 2 mg/kg, laboratorně stanovená LD u myší je 2 až 5 mg/kg hmotnosti těla.\n\nJako protijed se doporučuje silymarin, obsažený v ostropestřci mariánském (\"Silybum marianum\"). Silymarin se sám váže na receptory v jaterních buňkách, které jsou jinak atakovány faloidinem a příbuznými jedy.\n\nStrukturu faloidinu popsal a v čistém stavu jej poprvé izoloval v roce 1937 německý organický chemik, pozdější nositel Nobelovy ceny za fyziologii a lékařství Feodor Lynen s Ulrichem Wielandem na Mnichovské univerzitě, studenti nositele Nobelovy ceny za chemii, H. O. Wielanda.\n\nJméno je odvozeno od druhového přívlastku latinského názvu muchomůrky zelené (\"phalloides\").\n\n"}
{"id": "27008", "url": "https://cs.wikipedia.org/wiki?curid=27008", "title": "Železniční pražec", "text": "Železniční pražec\n\nŽelezniční pražec je součástí železničního svršku, na níž jsou upevněny kolejnice. Kolejnice jsou jím neseny a drženy v pevné vzdálenosti (rozchod kolejí). Součástky sloužící k upevnění kolejnice k pražci se souhrnně nazývají drobné kolejivo.\n\nPražce jsou nejčastěji vyráběny ze dřeva nebo železobetonu. V počátcích stavby železnic byly prováděny pokusy i s pražci kamennými, a v některých případech se též používají pražce ocelové.\n\nS kamennými pražci byly prováděny pokusy jen v samém počátku výstavby koňských železnic počátkem 19. století. Přesněji řečeno – nejednalo se o pražce v dnešním slova smyslu, ale o do země zapuštěné kamenné kvádry, v nichž byly vytesány prohlubně držící kolejnice. Jako materiál byl zkoušen snadno opracovatelný pískovec, ale i jiné druhy kamenů. Jejich navrhovatelé si od nich slibovali vyšší životnost ve srovnání se dřevem. Tento typ pražců se ale neosvědčil, protože poměrně křehké kameny se vydrolovaly a praskaly.\nDřevěné pražce byly využívány od začátku existence železnic a svou roli hrají i dnes. Jsou vyráběny z kvalitního a dobře impregnovaného bukového nebo dubového dřeva. Pro vlečky je též přípustné použití pražců borových a modřínových. Jiné druhy dřeva se v našich zemích neosvědčily. V tropických a subtropických zemích se užívá podle místních podmínek dřevo jarrah, teak, cedr, kaštan, ořešák a quebracho, považované za lepší než dub. V Severní Americe také žlutá borovice a douglaska. Jako kuriozitu, dokreslující vývoj dřevěných pražců lze uvést Francouzské dráhy, které používaly koncem 19. a počátkem 20. století kombinaci dvou druhů dřev: v dubovém pražci byla vyfrézována drážka a do ní vsunuta topolová destička, na níž spočívala kolejnice. Topolové destičky se vždy po několika letech vyměňovaly.\n\nImpregnace pražců byla také předmětem dlouholetého výzkumu, probíhajícího od druhé poloviny 19. století. Pražce bez impregnace podléhaly rychle zkáze (hniloba, dřevokazný hmyz) a jejich obnova byla organizačně i finančně náročná. Jako impregnační chemikálie byly a jsou používány síran zinečnatý, síran měďnatý, karbol, krezol a další látky i jejich směsi. Impregnace prodlužuje životnost pražců zhruba na dvojnásobek, což v praxi znamená celkovou životnost zhruba 20-40 let.\n\nProti ostatním materiálům je dřevo podstatně pružnější, a tudíž není tolik poškozováno vibracemi. Dá se snadno opracovávat. Štěrk kolejového lože se částečně zamáčkne do pražce, takže kolej lépe odolává příčným silám. Dřevěné pražce se používají dodnes, zejména v místech styků kolejnic a na výhybkách.\n\nPokud nejsou na pražci použity tvarované podkladnice, bývají pro upevnění kolejnic vyfrézovány zešikmené plochy, které zajistí, že kolejnice jsou mírně skloněny (sklon 1:16 – 1:20) ke středu koleje.\n\nProti praskání bývají konce pražců zpevněny. Používá se buď opásání plechovou obroučkou, nebo zatlučení zpevňujícího elementu do konce pražce. Tímto elementem je buď ocelový pásek ve tvaru písmene S, nebo deska, z níž trčí sada hrotů.\n\nKaždý dřevěný pražec je označen hřebem, na kterém je vyražen rok výroby a způsob impregnace. Tvar hlavy hřebu označuje materiál pražce:\n\nS betonovými pražci byly prováděny pokusy již na přelomu 19. a 20. století. Pražce se však tehdy neosvědčily.\nAž vzrůstající kvalita železobetonu ve druhé polovině 20. století umožnila zvýšit jejich životnost a díky relativně nízké ceně se začaly železobetonové pražce hromadně nasazovat. Betonový pražec má oproti dřevěnému nižší odolnost proti příčným silám. Je proto nutné, aby byl pečlivě zaštěrkován, v odůvodněných případech se na pražce montují pražcové kotvy. Od poloviny 90. let minulého století se postupně začínají používat železobetonové pražce i ve výhybkách. Tam se však prosazují pomalu, protože je to technologicky náročné. Ve výhybce je každý pražec jiný a je třeba pro každý pražec samostatně přizpůsobit formu, výztuže i umístění upevňovacích prvků kolejnic.\n\nV současné době se v ČR používají zejména tyto typy:\n\nV Česku je jediný výrobce železobetonových pražců, kterým je firma ŽPSV Uherský Ostroh a její pobočka Doloplazy u Prostějova.\n\nOcelové pražce nebyly příliš oblíbené, a to především kvůli své ceně. Vyznačují se také vyšší hlučností. Ve větší míře se uplatnily na průmyslových dráhách a v Německu. Pro svou vodivost nemohou být tyto pražce použity v kolejích s kolejovými obvody.\nVýhodou je naopak nízká hmotnost ve srovnání s betonovými pražci.\n\nPo roce 2000 nastává určitá renesance použití ocelových pražců a to ve formě tzv. pražců „Y“, které se používají především v Německu. V Česku byly poprvé instalovány v roce 2004 na úseku o délce 0,5 km mezi stanicemi Popelín a Počátky-Žirovnice. Tyto pražce jsou kratší, takže mohou být použity i v užším zemním tělese a šetří se tím objem materiálu i zemních prací.\n\n"}
{"id": "27009", "url": "https://cs.wikipedia.org/wiki?curid=27009", "title": "Alfa-amanitin", "text": "Alfa-amanitin\n\nα-Amanitin je bezbarvá, bílá až slabě nažloutlá krystalická látka. Je jedním z toxinů obsažených v muchomůrce zelené a příbuzné muchomůrce bílé. Je to cyklický oktapeptid, obsahující několik netypických aminokyselin.\n\nJe obsažen v některých jedovatých druzích hub rodu muchomůrka (\"Amanita\"), zejména:\n\nα-Amanitin patří mezi nejsilnější jedy, se kterými se u hub můžeme setkat. Smrtelná dávka pro člověka je udávána LD = 0,1 mg/kg, u laboratorních krys je LD50 = 0,3 mg/kg (intraperitoneálně).\n\nPoškozuje buňky jater tzv. hepatocyty a pasivací některých enzymů (zejména polymerázy RNA) také buněčné jádro.\n\nToxiny se rychle absorbují z trávicího traktu, první příznaky se však projeví až po poškození většího počtu hepatocytů, tj. 8 – 48 hodin po konzumaci. V první fázi jde o nespecifické narušení funkcí trávicí soustavy. Na počátku této fáze má postižený celkové potíže (malátnost, nevolnost, závratě, bolest hlavy, mrazení), poté se dostavuje nevolnost, bolesti žaludku, prudké zvracení a silné průjmy, což vede k dehydrataci, demineralizaci až oběhovému selhání (příčina úmrtí především u dětí). Pokud pacient přežije, dojde k vymizení zvracení a průjmů. V druhé fázi nastávají poruchy životně důležitých orgánů, selhání jater, ledvin, nebo obou. Od 4.-5. dne se cítí pacient subjektivně lépe. Objektivně se zjišťuje zvětšení a zvýšená citlivost jater a polyurie. V lepších případech se nemocný uzdravuje. V těžších případech nastává akutní selhání jater nebo selhání funkce ledvin. Od 3.-4. dne se projevuje toxické poškození ledvin, tzv. faloidní nefróza. Při velmi rychlém průběhu se ani nestačí rozvinout žloutenka a rozvíjí se jaterní kóma (apatie, bezvědomí, neklid, třes, křeče, tachykardie, pokles tlaku krve (hypotenze), rozšíření zornic). Smrt nastává 4.-7. den při rychlém průběhu otravy, při pomalejším 8.-12. den otravy. Otrava je smrtelná v 50 % případů.\n\nPoužívá se v biochemických laboratořích při analýze ribonukleových kyselin (RNA).\n\n"}
{"id": "27010", "url": "https://cs.wikipedia.org/wiki?curid=27010", "title": "Amanitin", "text": "Amanitin\n\nNázev amanitin má několik různých organických látek ze skupiny amatoxinů:\n"}
{"id": "27011", "url": "https://cs.wikipedia.org/wiki?curid=27011", "title": "Toxin", "text": "Toxin\n\nToxin (z řeckého \"toxikon\") je jedovatá látka produkovaná živými buňkami nebo organismy (člověk je sice technicky také živý organismus, látky vyrobené člověkem v umělých procesech se však v této definici obvykle nepovažují za toxiny).\n\nToxiny mohou být malé molekuly, peptidy nebo bílkoviny, které jsou schopny způsobit onemocnění při styku s nimi nebo při jejich pohlcení živou tkání, a to interakcí s biologickými makromolekulami, například enzymy nebo buněčnými receptory.\n\n\n"}
{"id": "27013", "url": "https://cs.wikipedia.org/wiki?curid=27013", "title": "Muskarin", "text": "Muskarin\n\nMuskarin je alkaloid obsažený v plodnicích druhů hub rodu vláknice, některých bělavě zbarvených druzích rodu strmělka a v malé míře v muchomůrce červené. Vykazuje silné toxické účinky.\n\nMuskarin je parasympatikomimetická látka účinkující již 15-30 minut po požití. Otrava se může projevit ztrátou vědomí a zvracením, rozostřením zraku a problémy s dechem. Tento stav může trvat kolem 2 hodin. Případy smrtelné otravy jsou vzácné, smrt nastává zástavou dechu nebo selháním srdeční činnosti.\n\nVáže se na jeden typ acetylcholinových receptorů, konkrétně na tzv. muskarinové cholinergní receptory.\n\nV roce 1869 němečtí vědci Oswald Schmiedeberg a Richard Koppe poprvé izolovali dosud neznámou látku z muchomůrky červené, která jako první známá měla účinek na autonomní nervovou soustavu, a pojmenovali ji muskarin podle latinského názvu houby - \"Amanita muscaria.\" Od této doby začal výzkum muskarinu. Jeho strukturu přesně popsal v roce 1957, a později i vytvořil trojrozměrný model, vědec Franz Jellinek.\n\nMuskarinový cholinergní receptor patří mezi receptory spojené s G-proteinem. Rozlišujeme 5 typů muskarinových receptoru: M1, M3 a M5 stimulují enzym fosfolipázu C, když M2 a M4 inhibují adenylylcyklázu. Muskarinové receptory se taky liší svým zastpoupením v tkáních:\nMuskarin ve své struktuře obsahuje 3 chirální centra u uhlíku v pozici 2, 3 a 5, tím pádem muskarin má 8 stereoizomerů. Výraznou biologickou aktivitu má -(+)-muskarin, který je v největším množství obsazen v jedovatých houbách.\n\nAčkoli muskarin byl poprvé nalezen v muchomůrce červené, jeho obsah v daném druhu hub je zanedbatelný. Je nejvíce obsažen v plodnicích hub rodu \"Inocybe\", \"Clitocybe\", \"Mycena\" a \"Omphalotus\".\n\nMuskarin se získává oxidací cholinu nebo chloroplatinátu cholinu (který má výhodnějších vlastností) silnou kyselinou dusičnou. Z muchomůrky červené se muskarin extrahuje alkoholem, následně výtěžek se čistí olovem okysličeném octovou kyselinou a amoniakem a potom se alkaloidy vysráží dvojitou jodidovou solí draslíku a rtuti nebo draslíku a bizmutu. Sraženina se zpracovává vodným alkalickým roztokem, uvolněné alkaloidy se regenerují pomocí určitého organického rozpouštědla a získají se jejich hydrochloridové soli, které se na chvíli umístí na filtrační papír. Sůl muskarinu je dobře rozpustná ve vodě a absorbuje se do papíru a je tedy oddělena od solí jiných alkaloidů.\n\nMuskarin je průhledná tekutina bez zápachu a bez chuti. Má konzistenci sirupu a po vysušení - nepravidelných, snadno se rozkládajících krystalů s výrazně zásaditou reakci. Snadno rozpustný ve vodě a alkoholu, velmi málo v chloroformu, nerozpustý v éteru. S kyselinou uhličitou tvoří alkalicky reagující sůl a se silnými kyselinami dává snadno rozpustné soli. Muskarin se nerozkládá působením vysokých teplot (např. při vaření jídel z hub obsahujících daný alkaloid), nepodléhá rozkladu trávícími št´ávami GIT a snadno prochází střevní stěnou do krevního oběhu. \n\nMuskarin patří k velmi silným jedům. Je 143krát toxičtější než acetylcholin, jeho působení je pomalejší a delší. Na rozdíl od acetylcholinu není odbouraván cholinesterázou, protože neobsahuje esterové vázby. U člověka již 0,005 g muskarinu způsobuje závažné účinky. Je parasympatomimetikum, tím pádem jeho efekt se bude projevovat v aktivaci parasympatického oddílu vegetativního (autonomního) nervového systému. Muskarin způsobuje křeče hladkého svalstva střev, dělohy, močového měchýře a bronchů jak \"in vivo\", tak i \"in vitro\". Muskarin dráždí ganglii zabudovanou ve stěnách střev a způsobuje silné tetanické kontrakce v celém střevním kanálu. Dýchání po malých dávkách muskarinu se zvyšuje, z velkých dávek se zpomaluje a nakonec se zastaví v důsledku následné paralýzy dýchacího centra. Muskarin zvyšuje aktivitu sekrečních žláz (slzních, slinných, potních atd.) drážděním periferních zakončení sekrečních nervů. Kvůli obrovské aktivitě žláz Bresinsky a Bestl a zatím i Rumack a Salzmann pojimenovali otravu muskarinem jako \"PSL syndrome\" - Perspiration, Salivation, Lacrimation (pocení, slinění, slzení). U všech teplokrevných živočichů lze pozorovat zpomalení tepové frekvenci. Při lokálním užívání dochází k mióze - zúžení zornice lidského oka. Muskarin neprochází přes hematoencefalickou bariéru do centrální nervové soustavy díky čtyřvaznému dusíku ve své struktuře.\n\nMuskarinem indukované změny aktivity srdce, žláz, střevního kanálu, oka atd. mohou být eliminovány specifickým antidotem - atropinem. Atropin je kompetitivním antagonistou muskarinových receptorů, blokuje neurotransmise na cholinergních synapsích a tím pádem zastavuje progrese účinků muskarinu. Dávka a působení atropinu musejí být přesně sledované, protože předávkování atropinem může vest k vzniku nežádoucích účinků.\n\nV terapaii se samotný muskarin nepoužívá vzhledem k jeho závažným toxickým účinkům. Místo něj se v medicině lokálně používají tzv. agonisté muskarinových receptorů. Látky prostřednictvím M receptorů v organismu člověka způsobují kontrakce svěrače duhovky a zvýšení odtoku komorové vody, což se využívá v léčbě glaukomu. Terapie Sjögrenova syndromu, který je charakterizován suchosti v ústech (xerostomii) a suchosti v očích, taky zahrnuje použití agonistů muskarinových receptorů. Nejčastěji používanými léčivými látkami této skupiny jsou pilocarpin a cevimelin. Agonist muskarinových receptorů, derivát N-asetylhydrazonu LASSBio-897 vykazal silnou vazodilatační aktivitu v experimentech na myších, což může být použito v léčbě hypertenze. \n"}
{"id": "27017", "url": "https://cs.wikipedia.org/wiki?curid=27017", "title": "Alkaloidy", "text": "Alkaloidy\n\nAlkaloidy představují skupinu zásaditých organických sloučenin, které se tvoří při přeměně aminokyselin. V současné době je jich známo již přes 6 000. Většina z nich náleží k rostlinným alkaloidům, vzácně se však vyskytují i alkaloidy živočichů (hlavně obojživelníků) a hub. Není přesně známo, jaký mají význam v tělech organismů, ovšem je zřejmé, že mají obrannou funkci a dále např. různé rostliny se v podobě alkaloidů zbavují dusíkatých zplodin.\n\n\nV rostlinné říši jsou tedy alkaloidy značně rozšířeny a často mají velice silné fyziologické účinky. Patří mezi ně vůbec nejsilnější rostlinné jedy (např. kurarové alkaloidy, které jsou účinnou složkou šípových jedů, námelové alkaloidy, opiové alkaloidy, atropin, nikotin aj.) a mnohé z nich jsou v dnešním lékařství nepostradatelné. Vyskytují se především u čeledí makovité (mák, vlaštovičník), lilkovité (rulík, blín, durman), ocúnovité (ocún), kýchavicovité (kýchavice), pryskyřníkovité (oměj) aj.\n\nKe skupině alkaloidů můžeme také zařadit velké množství návykových látek. Z hlediska objemu je na prvním místě morfin získávaný ze šťávy nezralých makovic. V medicíně se používá k tlumení bolesti. Methylací lze získat kodein, který má vhodnější léčebné účinky. Pokud dojde k acetylaci obou hydroxylových skupin morfinu, vzniká jedna z nejnebezpečnějších drog - heroin.\n\n\n"}
{"id": "27020", "url": "https://cs.wikipedia.org/wiki?curid=27020", "title": "Časování ve staroslověnštině", "text": "Časování ve staroslověnštině\n\nStaroslověnská slovesa stejně jako v jiných slovanských jazycích rozeznávají kategorie osoby, čísla, času, vidu, způsobu a slovesného rodu.\nOsoby se rozeznávají tři, číslo je stejně jako u jmen trojí, jednotné, dvojné a množné.\nSlovesné časy měla staroslověnština dost rozvinuté: pro přítomnou časovou rovinu měla jen jeden čas – přítomný, pro budoucí časovou rovinu dva časy – budoucí a předbudoucí, vyjadřující děj, který se odehraje před jiným dějem budoucím (používal se však zřídka). Nejvíc časů měla pro minulé děje – aorist, který vyjadřoval, že se děj prostě odehrával (/odehrál) v minulosti, imperfektum, které se používalo pro popis dějů, které probíhaly zároveň s jiným dějem minulým nebo se v minulosti opakovaly, perfektum, které vyjadřovalo stav vzešlý z uskutečnění minulého děje (jehož následky trvaly i nadále, obdoba českého mám uvařeno) a pluskvamperfektum (čas předminulý), který vyjadřoval děje, které se odehrály před jiným dějem minulým.\nVid je jako v jiných slovanských jazycích dokonavý a nedokonavý. Vid slovesa se mění změnou jeho tvaru, nedokonavá slovesa se odvozováním pravidelně mění na dokonavá.\nZpůsob je trojí – oznamovací (indikativ), rozkazovací (imperativ) a podmiňovací (kondicionál).\nSlovesné rody byly dva – činný (aktivní) a trpný (pasivní). Zvratný rod (medium) neměl žádné zvláštní výrazové prostředky.\nVšechny tvary tvořené od sloves se dělí podle toho, které uvedené kategorie vyjadřují, a podle funkce ve větě na určité a neurčité. Určité slovesné tvary rozeznávají všechny slovesné kategorie a ve větě plní funkci přísudku. Neurčité slovesné tvary jsou vlastně od slovesných kořenů tvořená jména (proto se mnohdy i skloňují), nevyjadřují všechny slovesné kategorie (zejména osobu) a ve větě plní funkci, jakou v ní zastávají jména (podmět, předmět, příslovečné určení a podobně).\n\nStaroslověnská slovesa se rozdělují do skupin podle podoby jejich kmene, a to jednak kmene prézentního, jednak kmene infinitivního. Kmen prézentní se získá od tvaru 2. nebo 3. os.sg. nebo od 1. či 2.os.pl. nebo některé osoby duálu odtržením osobní koncovky. Infinitivní kmen se získá odtržením přípony -ti od tvaru infinitivu (je ovšem třeba počítat s hláskovými změnami vzniklými připojením přípony -ti (např. *ved-ti > vesti)).\nPodle kmenotvorné přípony se slovesa dělí na dvě velké skupiny – slovesa tematická (pravidelná) a slovesa atematická (nepravidelná; sem patří jen slovesa byti, věděti, dati, ěsti, částečně sloveso iměti). Slovesa tematická se třídí podle kmene prézentního s přihlédnutím ke kmeni infinitivnímu.\nTřídění tematických sloves:\nI. (první) třída – zahrnuje slovesa s kmenotvornou příponou -e-/-o-, 1.os.sg.ind.préz.akt. je -ǫ, 2.os. -eši.\nII: (druhá) třída – zahrnuje slovesa s kmenotvornou příponou -ne-/-no-, 1.os.sg.ind.préz.akt. je -nǫ, 2.os. -neši.\nIII. (třetí) třída – zahrnuje slovesa s kmenotvornou příponou -ịe, 1.os.sg.ind.préz.akt. je -jǫ/-'ǫ, 2.os. -ješi/-'eši.\nNěkterá slovesa třetí třídy mohou tvořit infinitivní kmen oběma způsoby.\nIV. (čtvrtá) třída – zahrnuje slovesa s kmenotvornou příponou -i-, 1.os.sg.ind.préz.akt. je -jǫ/-'ǫ, 2.os. -iši.\nSloveso sъpati nepatří do žádné z obou podtříd: sъpati, sъpljǫ, sъpiši, préz. kmen sъpi-).\n\nVzor časování indikativu prézenta sloves atematických a slovesa iměti:\n\nPoznámka: U slovesa byti jsou v závorce uvedeny tvary záporného slovesa (ne byti).\n\nVzor časování indikativu prézenta sloves tematických 1. třídy (vesti), 2. třídy (dvignǫti), 3. třídy (znati) a 4. třídy (chvaliti):\n\nPoznámka: U tematických sloves první třídy s kmenem zakončeným na -k- a -g- se tato hláska zachovává jen v 1.os.sg. a 3.os.pl., v ostatních osobách se mění -k- na -č- a -g- na -ž-. U tematických sloves třetí třídy se měkká souhláska vzniklá změkčení koncové souhlásky slovesného kořene (souhláska před koncovým -a- infinitivního kmene) zachovává ve všech osobách; souhlásky se mění takto: z>ž, k>č, z>ž, s>š, d>žd, t>št, sk>št, n>nj, l>lj, r>rj. U tematických sloves čtvrté třídy je měkká souhláska vzniklá změkčení koncové souhlásky slovesného kořene (souhláska před koncovým -i- prézentního kmene) jen v 1.os.sg.; souhlásky se mění takto: z>ž, s>š, d>žd, t>št, b>blj, p>plj, v>vlj, m>mlj, n>nj, zn>žnj, l>l', sl>šlj, r>rj; pokud jsou ž, č, š, št a j v infinitivu, pak se zachovávají ve všech osobách.\n\nNěkterá slovesa tvoří tvary indikativu prézenta nepravidelně: iskati tvoří tvary od prézentního kmene ište- (sg. 1. ištǫ, 2. išteši, 3. ištetъ, du. 1. ištevě, 2. išteta, 3. ištete, pl. 1. ištemъ, 2. ištete, 3.ištǫtъ); metati může (v mladších textech) tvořit tvary od kmene mešte- (meštǫ atd.); chotěti tvoří tvary sg. 1. choštǫ, 2. chošteši, 3. choštetъ, du. 1. choštevě, 2. chošteta, 3. choštete, pl. 1. choštemъ, 2. choštete, 3.chotętъ; dovьlěti má buď tvary dovьljǫ, dovьlješi, … nebo dovьlějǫ, dovьlěješi, …, ve 3.os.pl. je vedle dovьljǫtъ a dovьlějǫtъ i tvar dovlętъ.\n\nVzor časování atematických sloves a slovesa iměti:\n\nVzor časování tematických sloves:\nPoznámka: Vzorová slovesa jsou táž jako u vzoru časování v indikativu prézenta.\n\nAorist se ve staroslověnštině tvoří dvěma způsoby – starším a mladším. Starší způsob se nazývá asigmatický a spočívá v připojování aoristových koncovek přímo ke slovesnému kořeni (který se rovnal infinitivnímu kmeni). Aorist asigmatický se tvořil pouze od sloves 1. a 2. třídy, jejichž slovesný kořen končil na souhlásku. Od ostatních sloves (a většinou i sloves 1. a 2. třídy) se aorist tvořil mladším způsobem – to je aorist sigmatický (jeho znakem je souhláska s, v mnoha tvarech nicméně později změněná v ch, viz níže).\n\nVzor časování aoristu asigmatického tematických sloves první (vesti) a druhé (dvignǫti) třídy:\n\nPoznámka: Před koncovkami začínajícími na -e- se koncová souhláska slovesného kmene u sloves 2. třídy mění takto: k>č, g>ž, ch>š. Kořen, k němuž se koncovky připojují, nemusí být u některých sloves 2. třídy z infinitivu patrný (u slovesa tonǫti je top-, u slovesa usъnǫti je sъp- atd.).\n\nAoristu asigmatický se tvoří několika způsoby, které odrážejí vývoj tohoto slovesného času. U sloves, jejichž infinitivní kmen je zakončen na samohlásku, se aoristové koncovky připojují přímo k tomuto kmeni; u sloves s kmenem zakončeným na nosovou samohlásku se připojuje starší typ koncovek, které jsou jinak v užívání u sloves se souhláskovým zakončením kmene. U sloves, jejichž infinitivní kmen je zakončen na souhlásku, se jednak rozeznává kratší a delší způsob, jednak starší a novější (podle typu koncovek), které se mohou kombinovat.\nKratší způsob spočívá v připojování aoristových koncovek přímo ke slovesnému kořeni; je doložen pouze u několika sloves IA třídy, jejichž kořen je zakončen na b, d, g, k, p, s, t, z a u atematického slovesa ěsti. U tohoto tvoření se prodlužovala kořenová samohláska (o>a, e>ě) a koncová souhláska kořene před počáteční souhláskou přípony (s) zanikala. U tohoto typu je obvyklý starší typ koncovek.\nDelší způsob spočívá v připojování aoristních koncovek ke slovesnému kořeni doplněnému o samohlásku -o-.\n\nVzor časování aoristu sigmatického sloves s kmenem zakončeným samohláskou s novějším typem koncovek (glagolati):\n\nVzor časování aoristu sigmatického kratšího (sloves s kmenem zakončeným souhláskou) se starším typem koncovek (bosti, slovesný kmen bod-; ěsti):\n\nPoznámka: sloveso ěsti může mít též novější typ koncovek (sg. 1. ě-chъ, 2. ě-stъ, 3. ě-stъ, du. 1. ě-chově, 2. ě-sta, 3. ě-ste, pl. ě-chomъ, 2. ě-ste, 3. ě-šę).\nVzor časování aoristu sigmatického delšího (sloves s kmenem zakončeným souhláskou) s novějším typem koncovek (rešti, slovesný kmen rek-):\n\nVzor časování aoristu sigmatického atematických sloves:\n\nIndikativ imperfekta se tvoří od slovesného kmene infinitivního. Pokud kmen končí na -a- nebo -ě-, připojují se imperfektní koncovky přímo k němu. Výjimkou jsou slovesa, jejichž -a- nebo -ě- na konci kmene je výsledkem přesmyku hlásek nebo zjednodušení dvouhlásky, a atematické sloveso dati. U sloves s jiným zakončením infinitivního kmene je základem kmen prézentní rozšířený o hlásku -ě- a k němu se připojují imperfektní koncovky. Pokud je slovesný kořen zakončen na -k- nebo -g-, nastává změna k>č, g>ž. V IVA třídě se před -ě- měkčí souhláska.\n\nVzor časování indikativu imperfekta tematických sloves s infinitivním kmenem zakončeným na -a- (glagolati) a sloves 4. třídy s kmenem zakončeným souhláskou (chvaliti):\n\nVzor časování indikativu imperfekta atematických sloves:\n\nTvar podmiňovacího způsobu je tvar složený. Skládá se z participia perfekta činného (viz v článku Skloňování ve staroslověnštině) v příslušném rodě a kondicionálních tvarů slovesa byti (v mladších textech se užívají aoristové tvary slovesa byti).\n\nVzor časování podmiňovacího způsobu (dati):\n\nPoznámka: tvary označené hvězdičkou (*) nejsou doloženy.\n\nTvar indikativu perfekta je tvar složený. Skládá se z participia perfekta činného (viz v článku Skloňování ve staroslověnštině) v příslušném rodě a prézentních indikativních tvarů slovesa byti.\n\nVzor časování indikativu perfekta (dati):\n\nTvar indikativu plusquamperfekta je tvar složený. Skládá se z participia perfekta činného (viz v článku Skloňování ve staroslověnštině) v příslušném rodě a tvary indikativu imperfekta slovesa byti.\n\nVzor časování indikativu plusquamperfekta (dati):\n\nIndikativ futura se tvořil několika způsoby. U sloves dokonavých se indikativ futura rovnal indikativu prézenta, u sloves nedokonavých je to složený tvar vzniklý spojením prézentních tvarů sloves chotěti, iměti, načęti nebo vъčęti a infinitivu významového slovesa.\n\nIndikativ futura exakta je složený tvar vzniklý spojením participia perfekta činného (viz v článku Skloňování ve staroslověnštině) v příslušném rodě a budoucími tvary slovesa byti (sg. 1. bǫdǫ, 2. bǫdeši, 3. bǫdetъ, du. 1. bǫdevě, 2. bǫdeta, 3. bǫdete, pl. 1. bǫdemъ, 2. bǫdete, 3.bǫdǫtъ).\n\nTrpný rod se vyjadřuje především dvěma způsoby:\na) složením participia perfekta trpného a určitého tvaru slovesa byti;\ntvar slovesa byti je určen slovesným časem, který je v trpném rodu; pokud je pomocné sloveso byti v čase přítomném, může se vedle participia perfekta trpného použít i participium prézenta trpné; v infinitivu trpném je participium zakončeno na -enu.\nb) spojením příslušného tvaru významového slovesa v rodě činném a zvratného zájmena sę (krьstiti sę – být (po)křtěn).\nc) někdy má význam trpného rodu i tvar činného rodu ve 3.os.pl. (osǫdiše jь – odsoudili ho = byl odsouzen).\n\nVšechna staroslověnská slovesa tvoří infinitiv činný připojením přípony -ti k infinitivnímu kmeni. Infinitivní kmen se buď rovná slovesnému kořeni nebo je z něj vytvořen kmenotvornou příponou. U sloves se souhláskovým zakončením infinitivního kmene (=slovesného kořene) dochází před příponou -ti k následujícím hláskovým změnám: -z-ti>-s-ti, -d-ti>-s-ti, -t-ti>-s-ti, -k-ti>-š-ti, -g-ti>-š-ti, -b-ti>-ø-ti, -p-ti>-ø-ti, -v-ti>-ø-ti, -en-ti>-ę-ti, -em-ti>-ę-ti, -er-ti>-rě-ti, -el-ti>-lě-ti, -ol-ti>-la-ti, -or-ti>-ra-ti, -oị-ti>-ě-ti, -oụ-ti>-u-ti.\nInfinitiv trpný je složený tvar, sestávající z participia perfekta zakončeného na -enu a pomocného slovesa byti v infinitivu činném (nesenu byti – být nesen).\nSupinum se tvoří připojením přípony -tъ k infinitivnímu slovesnému kmeni. Je-li infinitivní kmen zakončen na souhlásku, dochází ke stejným hláskovým změnám jako u infinitivu.\n\nVzhledem k tomu, že participia jsou svou podstatou jména, je jejich tvoření a skloňování uvedeno v článku Skloňování ve staroslověnštině.\n"}
{"id": "27024", "url": "https://cs.wikipedia.org/wiki?curid=27024", "title": "Nemrtvý", "text": "Nemrtvý\n\nPojem nemrtvý označuje v horroru a fantasy, případně v dalších fantastických žánrech, osobu která zemřela a poté byla oživena pomocí černé magie, konkrétně často nazývané nekromantie. Kromě toho se takové bytosti také navracet do světa živých z důvodů nevyřešených záležitostí, touhy po pomstě nebo v důsledků hříchů či kletby za svého života – v takovém případě představují fiktivní obdobu hmotných revenantů a nehmotných přízraků známých z mýtů a pověstí. Nemrtví si mohou zachovávat duši a osobnost, kterou měli za svého života, či být naopak bezduchými monstry, taktéž se může jednat o těla zemřelých posedlá zlovolnou bytostí, ve folklóru je příkladem takové bytosti indický vétála.\n\nSlovo \"nemrtvý\" je kalkem z anglického \"undead\", které popularizoval Bram Stoker ve svém románu Drákula z roku 1897, který měl být původně dokonce pojmenován \"The Un-Dead\". Před tím se slovo \"undead\" používalo ve více doslovném smyslu jako „živý“ nebo „nikoliv mrtvý“.. Stoker používalo slovo nemrtvý pouze pro upíry, až později slovo získalo širší význam.\n\nMezi nejčastější nemrtvé v populární kultuře patří:\n\n\nPrstenové přízraky – nazgûly – můžeme řadit mezi nemrtvé, oživené mocí Prstenů. Za zmínku stojí, že v některých konceptech jim Tolkien přisuzoval, že jen velmi neradi vstupují do tekoucí vody – což je vlastnost příznačná pro některé nemrtvé. Typičtějšími nemrtvými jsou přízraky ze Stezek Mrtvých. Ve Středozemi se vyskytuje i upír – Thuringwethil, ale nejedná se o nemrtvého, nýbrž o Maiu (démona).\n\nJako neživí jsou zde označováni lidé, kteří jsou po své smrti pomocí černé magie přiměni plnit příkazy svého \"pána\", tedy kouzelníka, který je takto zakleje. V případě HP série se jedná především o nemrtvé stvořené Lordem Voldemortem.\n\nV rámci Zeměplochy jsou za nemrtvé označovány ty bytosti, které po své smrti nezemřou, ale dál se chovají jako živí. Na Zeměploše se vyskytují zombie (především kniha Sekáč), upíři (Carpe Jugulum, Pravda) a mumie (Pyramidy).\nVe všech knihách se potom jako jedna z vedlejších postav vyskytuje Smrť.\n\nVe světě Warcraft je část nemrtvých součástí orčí hordy. Její vznik zapříčinil vypuknutí Třetí války, kdy byly obyvatele přeměněni na nemrtvé za pomoci nakažených obilných semen z Andorhalu a magie nekromacerů, vyznávajících víru v krále lichů Ner´zhula. Po porážce armády nemrtvých u hory Hyjal, se rozděluje na dvě frakce. První se pod vedením Arthase stahuje na mrazivý kontinent Northrend, druhá se pod vedením lady Sylvanas osamostatní na vlastní národ jménem Opuštění (v originále Forsaken), kteří se přidají k Hordě. Opuštění chtějí kompletně vymýtit Pohromu kvůli dávné pomstě. Ve světě Warcraftu jsou nemrtví děleni na ghůly, pekelné ďábly, nekromancery, hnusy, duchy, mrazivé Wyrmy a podobně.\n\nJako nemrtví zde byli označováni upíři.\n\nVe městě Volterra podle knihy žije \"královská rodina\" tohoto druhu, stará více než 3000 let. Tito Volturiovi (3 bratři – Marcus, Caius a Aro) jsou jakýmisi upířími \"policisty\" – starají se o eliminaci těch upírů, kteří by na sebe upoutávali přílišnou pozornost (v knize zmíněné upíří války v Mexiku). Toho využije Edward při plánování sebevraždy poté, co si myslí, že je Bella mrtvá. Volturiovi byli původně čtyři – ačkoliv s nimi nebyl pokrevně spřízněný a taky byl mladší (slabší), Carlisle k nim dřív patřil a na přátelství s Arem se také odvolává ve čtvrtém dílu série. Kolem Volturienových jsou i další, třeba Jane a její bratr Alec. Oba dva mají zvláštní schopnosti, které jsou jakoby vlastně svým opakem. Jane dokáže způsobit bolest jen pouhou myšlenkou a Alec způsobí, že necítíte nic (ochromí všechny vaše smysly).\n\nNemrtvý je především kapitán LeChuck, který se v prvním dílu objevuje jako \"duch\", ve druhém coby \"tlející mrtvola\" a ve třetím jako \"pekelník\". Zpravidla je doprovázen svou posádkou, která je ve stejném stavu.\n\nVe světě her Might & Magic se nemrtví objevují ve všech možných formách – \"chodící zombie\", \"nekromanti\", \"lichové\" atp.\n\nVe vesmíru Duny se objevují tzv. gholové, což jsou zemřelí lidé, z jejichž mrtvoly byla vypěstována jejich genetická kopie. V pozdějších pokračováních se dokonce podaří osvojit si techniky, s jejichž pomocí lze u gholů vyvolat původní vzpomínky, takže takový člověk může žít prakticky věčně.\n\nV Malazské knize padlých existuje celá rasa nemrtvých jménem T'lan Imassové. Jde o potomky či spíše předky lidí, kteří se zhruba 30 000 let před začátkem děje hlavní románové sérii dobrovolně stali nemrtvými pomocí obrovského magického Obřadu Telann, aby mohli zvítězit ve válce s mocnou rasou Jaghutů, která je zotročovala. Následná série tzv. jaghutských válek se táhle více než tři tisíce let a skončila prakticky úplným vyhlazením Jaghutů.\n\nT'lan Imassové připomínají vzhledem vysušené mumie či kostry navlečené většinou v rozpadajících se kožených či kožešinových oděvech, a ozbrojené kamennými či pazourkovými zbraněmi, protože zpracování kovů ještě nebylo v době jejich vzniku lidem známo. Stále si udržují členění na původní kmeny (např. Logros T'lan Imass), jejich šamani se nazývají kostějové. Každý jedinec je mentálně spojen s ostatními členy svého kmene, třebaže toto spojení lze vůlí přerušit. Mezi sebou se T'lan Imassové dorozumívají telepaticky, s lidmi jsou schopni mluvit tak, že magicky rozechvějí vzduch v jejich blízkosti. T'lan Imasský \"hlas\" připomíná šepot, je přirovnáván k šustění padajícího listí nebo prachu. Protože se jim všechny měkké tkáně během tisíců let jejich existence dávno rozložily, nemají oči a nemohou normálně vidět, ale vnímají svět pomocí magické chodby Telann. Toto vnímají zahrnuje synestézii, kdy je T'lan Imass schopen vizuálně vnímat i zvuky nebo teplotu. Další jejich schopností je změnit se v prach a cestovat velmi rychle na dlouhé vzdálenosti vzduchem nebo pod zemí, a v cíli se opět vrátit do pevné podoby. Tuto schopnost využívají i v boji.\n\nT'lan Imassové necítí bolest ani strach, nepotřebují spánek, vodu ani potravu. Nemohou být v pravém smyslu zabiti, ale nedokáží se ani léčit. Je-li některý z nich poškozen natolik, že ztratí schopnost pohybu či boje, je zpravidla svými druhy rozsekán na kusy a jeho hlava položena na místo, odkud může pozorovat krajinu. Pokud však předtím selhal v úkolu, kterým byl pověřen, anebo se dopustil hanebného konání, je místo toho zakopán pod zem nebo vhozen do temné jeskyně. Kázeň a poslušnost v rámci kmene je mezi T'lan Imassy velmi přísná, rozkazy kmenového vůdce nebo šamana-kostěje mají váhu zákona, přesto i mezi nimi existuji různí rebelové či vyhnanci.\n\nT'lan Imassové jsou díky svým schopnostem strašlivými nepřáteli, ale většinou jsou mírumilovní a k lidem se chovají ohleduplně, či prostě lhostejně, přestože ti se jich z pochopitelných důvodů často bojí nebo štítí. Mnoho z nich lituje krutostí napáchaných během jaghutských válek i samotného Obřadu, a pochybuje o smyslu své další existence, případně touží po zapomnění.\n\n\n\n\n"}
{"id": "27025", "url": "https://cs.wikipedia.org/wiki?curid=27025", "title": "Bruntálsko", "text": "Bruntálsko\n\nJméno Bruntálsko může označovat různá území:\n"}
{"id": "27026", "url": "https://cs.wikipedia.org/wiki?curid=27026", "title": "Tropanový alkaloid", "text": "Tropanový alkaloid\n\nTropanový alkaloid je název typu alkaloidů, které se vyskytují v řadě druhů rostlin z čeledi lilkovitých \"(Solanaceae)\". Jejich charakteristickým rysem je skutečnost, že dusík obsahující část molekuly tvoří heterocyklický alkohol tropanol, nebo jeho deriváty, které se vážou ve formě esteru na některou z aromatických karboxylových kyselin: kyselinu tropovou, mandlovou nebo benzoovou.\n\nVšechny tropanové alkaloidy patří mezi velmi prudké jedy. Řada z nich byla jako jed nebo i léčivo používána většinou ve formě rostlinných drog (čerstvých nebo sušených) již ve starověku.\n\n\nNázev \"tropanový alkaloid\" byl odvozen od nejdéle známého představitele toho typu sloučenin, alkaloidu \"atropinu\".\n"}
{"id": "27032", "url": "https://cs.wikipedia.org/wiki?curid=27032", "title": "Tropanol", "text": "Tropanol\n\nTropanol, též zvaný tropin, je heterocyklický alkohol, obsažený v některých tropanových alkaloidech, obsažených v řadě druhů rostlin z čeledi lilkovitých \"(Solanaceae)\". Jedná se o bílou krystalickou látku, se slabě zásaditou reakcí, dobře rozpustnou ve vodě, která je jedovatá. V alkaloidech je vázán ve formě esteru na některou z aromatických karboxylových kyselin, např.: kyselinu tropovou, mandlovou nebo benzoovou. Některé tropanové alkaloidy místo tropanolu obsahují jeho deriváty.\n\nTropanol je součástí těchto alkaloidů:\n\n\nOdvozen od názvu alkaloidu atropinu, jehož je součástí.\n"}
{"id": "27052", "url": "https://cs.wikipedia.org/wiki?curid=27052", "title": "Cyrano de Bergerac", "text": "Cyrano de Bergerac\n\nCyrano z Bergeracu (francouzsky Cyrano de Bergerac), vlastním jménem Hector-Savinien de Cyrano, (6. března 1619, Paříž – 28. července 1655 tamtéž) byl francouzský spisovatel, mimo jiné autor satirických utopických cestopisů.\n\nProslulost postavě Cyrana z Bergeracu dodal francouzský dramatik Edmond Rostand veršovanou divadelní hrou Cyrano z Bergeracu (1897). Na motivy této hry vznikla i četná filmová zpracování.\n\nJeho postava vystupuje také v románu Louise Galleta z roku 1876 \"Le Capitaine Satan\" (česky: Čertův kapitán, Emil Šolc, Praha, 1916).\n\n\n"}
{"id": "27054", "url": "https://cs.wikipedia.org/wiki?curid=27054", "title": "Bilbo", "text": "Bilbo\n\nBilbo může znamenat:\n"}
{"id": "27055", "url": "https://cs.wikipedia.org/wiki?curid=27055", "title": "Botulotoxin", "text": "Botulotoxin\n\nBotulotoxin (z latinského \"botulus\" = klobása), resp. botulin nebo klobásový jed je toxická polypeptidická dvojsložková směs produkovaná bakteriemi \"Clostridium botulinum\". Produkce botulotoxinu probíhá pouze za anaerobních podmínek (bez přístupu vzduchu), optimální pH prostředí je 4,8–8,5 a teplota kolem 30 °C. \n\nJe považován za jeden z nejúčinnějších jedů (z přírodních je nejjedovatější), možná absolutně nejúčinnější (druhým kandidátem na absolutně nejsilnější jed je batrachotoxin). Jeho smrtelná dávka je 1,3–2,1 ng/kg nitrožilně, 10–13 ng/kg při inhalaci. Otrava botulinem zapříčiňuje onemocnění nazývané botulismus. Je odolný vůči HCl, tedy žaludeční šťávě a trávení. Neporušený se vstřebává střevní sliznicí a následně je transportován po těle krví a lymfou. Botulin je ale termolabilní a ničí ho teplota nad 60 °C.\n\nBotulotoxin patří mezi polypeptidy a je složen z 19 různých aminokyselin. Je tvořen dvěma bílkovinnými řetězci. Těžký řetězec H a lehký řetězec L jsou spojeny disulfidickými můstky. H-řetězec se váže na nervové buňky a L-řetězec zprostředkovává průnik do cytoplazmy. L-řetězec funguje jako enzym, obsahující zinek, který hydrolyzuje proteiny zodpovědné za transport vezikul s acetylcholinem. Zabraňuje tak vyplavování tohoto neuromediátoru a ochrnutí svalu.\n\nDo těla se obvykle dostává z potravy kontaminované sporami bakterií \"Clostridium botulinum\". Jde o potravu, která představuje anaerobní prostředí, často již samotné živé bakterie nejsou přítomny. Jde o špatně tepelně opracované konzervy a uzeniny, nakládanou zeleninu, houby v oleji apod, které neprošly teplotou v jádru 121 °C, při níž se bakterie eliminuje. Spory mohou být přítomny dokonce i v medu (u kojenců dává vzniku ranému botulismu). Podle výskytu existuje v 7 antigenních typech (A-G). V potravinách se toxin ničí varem po dobu min. 10 min. Tvorba botulotoxinu byla prokázána i u jiných Clostridií, např. neurotoxin E tvoří Clostridium butyricum a neurotoxin typu F tvoří Clostridium baratii. \n\nTato bakterie je komenzálem střevního ústrojí zvířat (savců, ptáků i ryb). Spory se vyskytují v půdách, ve vodě a prachu. U člověka je střevní trakt těmito bakteriemi kolonizován jen vzácně, u kojenců může dojít k závažné intoxikaci. Kmeny \"Clostridium botulinum\" se vyskytují na celém světě. Geografické rozdíly jsou určovány podle produkce určitého typu neurotoxinu. Těžiště toxinu typu A, jenž kontaminuje především ovoce a zeleninu, je v Číně a na západě USA. Typ B je typický pro střední Evropu a kontaminuje převážně masové výrobky. Typ E je častý v přímořských oblastech, a proto je příčinou otrav rybím masem nebo mořskými plody. V Česku se vyskytuje již zřídka. Statisticky za dobu 40 let, počínaje rokem 1960, se zde vyskytlo 103 případů onemocnění botulismem.\n\nBotulotoxin se používá v estetické medicíně, především na úpravu mimických vrásek, to má pouze dočasný efekt 3-4 měsíce. Má též využití v lékařství. Existují desítky schválených indikací v řadě oborů, zejména neurologie a dermatovenerologie. Velmi dobře se uplatňuje také při léčbě nadměrného pocení. Dále u onemocnění s velmi vysokým svalovým tonem nebo k léčbě blefarospazmu (nedobrovolné stahy svalstva kolem očí).\nJe také považován\nza ideální náplň chemických zbraní, protože bakterie, které tento jed produkují, jsou anaerobní a jed samotný se na vzduchu rychle rozpadá, takže oblast zasažená rozptýlením botulotoxinu do vzduchu bude přibližně po uplynutí jednoho dne opět bezpečná.\n\n"}
{"id": "27056", "url": "https://cs.wikipedia.org/wiki?curid=27056", "title": "Jadružský jasan", "text": "Jadružský jasan\n\nJadružský jasan je památný strom ve vesnici Jadruž jihozápadně od Boru. Zdravý jasan ztepilý (\"Fraxinus excelsior\") roste před vjezdem do dvora u rybníčku na návsi v nadmořské výšce 510 m. Obvod jeho kmene měří 300 cm a koruna stromu dosahuje do výšky 25 m (měření 1980). Jasan je chráněn od roku 1981 pro svůj vzrůst.\n\n"}
{"id": "27059", "url": "https://cs.wikipedia.org/wiki?curid=27059", "title": "Starosedlišťské lípy", "text": "Starosedlišťské lípy\n\nStarosedlišťské lípy jsou památné stromy v obci Staré Sedliště. Tři lípy velkolisté (\"Tilia platyphyllos\") rostou u barokně upraveného kostela sv. Prokopa a sv. Oldřicha a na hřbitově v nadmořské výšce 500 m. Obvody jejich kmenů měří 468, 406 a 386 cm, koruny dosahují do výšky 22–25 m (měření 1986). Lípy jsou chráněny od roku 1987 pro svůj vzrůst, věk a jako krajinné dominanty.\n\n"}
{"id": "27060", "url": "https://cs.wikipedia.org/wiki?curid=27060", "title": "Lípy u Lomského mlýna", "text": "Lípy u Lomského mlýna\n\nLípy u Lomského mlýna jsou památné stromy nedaleko obce Lom u Tachova. Dvě lípy malolisté (\"Tilia cordata\") rostou u bývalého Lomského mlýna na řece Mži, jižně od vsi. Obvody jejich kmenů měří 365 a 350 cm (měření 2003). Lípy jsou chráněny od roku 2000 jako krajinná dominanta.\n\n"}
{"id": "27061", "url": "https://cs.wikipedia.org/wiki?curid=27061", "title": "Dubová alej pod Broumovem", "text": "Dubová alej pod Broumovem\n\nDubová alej pod Broumovem je chráněné stromořadí u Broumova západně od Chodové Plané. Přibližně 150 let stará alej 16 dubů letních roste poblíž Hamerského potoka v nadmořské výšce 530 m. Obvody kmenů měří 200–390 cm, koruny dosahují do výšky 25 m (měření 1982). Alej je chráněna od roku 1983 jako krajinná dominanta a součást památky.\n\n"}
{"id": "27067", "url": "https://cs.wikipedia.org/wiki?curid=27067", "title": "Biosféra", "text": "Biosféra\n\nBiosféra (též živý obal Země) je část planety Země, kde se (byť i jen sporadicky a nepravidelně) vyskytují nějaké formy života. Zahrnuje část ozonosféry (přibližně do výšky 16 km v oblasti tropů a 10 km v polárních oblastech), prakticky celou hydrosféru a povrch litosféry (do desítek metrů pod povrchem půdy, v případě výskytu jeskyní obývaných živými organismy až do hloubky několika kilometrů).\n\nTermín biosféra poprvé použil geolog Eduard Suess v roce 1875.\n\nPočátek vzniku biosféry je možné počítat od okamžiku vzniku života na Zemi. Rozsah současné biosféry, která zahrnuje veškeré živé organismy a jejich životní prostředí, je definován schopností organismů adaptovat se na podmínky v tom, kterém prostředí a úzce tak souvisí se základními vlastnostmi, které definují život.\n\nV biosféře autotrofní (obzvláště fotosyntetické) organismy převažují nad živočichy a ostatními heterotrofními organismy. Rostliny a ostatní autotrofové zajišťují fotosyntézou energie energetický vstup pro běh celé biosféry. Na živočišnou složku v biosféře připadá jen asi 10 % biomasy.\n\n\nTeorie, podle které je biosféra sama o sobě živým organismem, ať už konkrétně či metaforicky, je známa jako Teorie Gaii.\n\n\n"}
{"id": "27071", "url": "https://cs.wikipedia.org/wiki?curid=27071", "title": "Biom", "text": "Biom\n\nBiom představuje dílčí oblast biosféry, charakterizovanou určitým typem biotických a abiotických podmínek (zejména klimatickými a hydrologickými faktory a půdními a geologickými poměry, které dávají vznik určitým charakteristickým typům rostlinných a živočišných společenstev).\n\nSuchozemské biomy jsou definovány podle globálního rozšíření vegetačních typů, které jsou určovány globálním klimatem, půdou a dalšími fyzikálními faktory prostředí. Biom se skládá z klimaxových ekosystémů a všech přidružených vývojových nebo degradačních stadií ekosystémů včetně ekosystémů pozměněných nebo vytvořených člověkem. Vymezení biomu je tedy založeno na potenciálním vegetačním typu. To umožňuje definování biomů na velkých souvislých oblastech (např. ekoregiony podle WWF) a tím se liší biomy od jiných klasifikačních systémů založených na habitatech (biotopech) v aktuálním stavu.\n\nExistuje několik typů členění biomů, které se v mnoha ohledech liší. Jejich oblíbenost v různých kulturních a zeměpisných oblastech často závisí na místních geografických podmínkách a historii oblasti. Např. ve střední Evropě dominuje systém členění biomů dle Tischlera, který je ale opomíjen anglosaskými vědci. Zjednodušuje totiž velmi členění vodních biomů, což je sice ve středoevropských podmínkách pochopitelné, ale pro vědce námořních mocností nedostatečné.\n\n\n\n\n\n"}
{"id": "27076", "url": "https://cs.wikipedia.org/wiki?curid=27076", "title": "Konjunkce (matematika)", "text": "Konjunkce (matematika)\n\nLogická konjunkce (používají se pro ni symboly \"AND\", & nebo formula_1) je binární logická operace, jejíž hodnota je \"pravda\", právě když obě vstupní hodnoty jsou \"pravda\".\n\nV logice a matematice je konjunkce označením pro „a“. Například „Vojta plave a Lucka plave“ je konjunkce.\n\nPro vstupy A a B vypadá pravdivostní tabulka konjunkce následovně (0 označuje nepravdivé tvrzení, 1 označuje pravdivé tvrzení).\n\nKonjunkce libovolných výroků a, b je výrok, který vznikne jejich spojením spojkou a. Konjunkci výroků a, b čteme „\"a\" a \"b\"“.\n\n"}
{"id": "27077", "url": "https://cs.wikipedia.org/wiki?curid=27077", "title": "Ladislav Klíma", "text": "Ladislav Klíma\n\nLadislav Klíma (22. srpna 1878, Domažlice – 19. dubna 1928, Praha) byl český prozaik, dramatik a básník, ale především filosof.\n\nNarodil se v Domažlicích v rodině vyučeného mlynáře, který se však místo tohoto povolání živil jako úředník v advokátní kanceláři. Klíma, od mládí zaujatý filosofií, chodil až do roku 1895 na místní gymnázium, ale v lednu toho roku byl vyloučen za hanlivý výrok o habsburské monarchii („Ferdinand, panovník cizí, národu českému odlehlý, studený, zůstane u Čecha vlastence vždy nenáviděným, již proto, že prvním členem nynější panující dynastie na trůně českém.”) Přestoupil tedy na gymnázium do chorvatského Záhřebu, ale ani to nedokončil a roku 1904 odjel do Prahy, kde se usadil, vedl samotářský život a začal přispívat do časopisů, např. v letech 1919–21 do \"Tribuny\" a v roce 1925 do \"Práva lidu\". Kritizoval pozitivismus a pohrdal univerzitním akademismem. Protože neměl občanské povolání, žil jednak z dědictví po příbuzných, jednak z drobných příspěvků od přátel, mezi něž patřil i básník Otokar Březina.\n\nJeho filosofie se zakládala na solipsismu a egodeismu (existuji jen já – snící Bůh) společně s voluntarismem (základem bytí je vůle) a ludibrionismem (se vším si hrát, všemu se smát). Ze světových filosofů byl ovlivněn zejména Georgem Berkeleym (subjektivní idealismus), Arthurem Schopenhauerem (pesimismus) a Friedrichem Nietzschem. Od promýšlení jejich myšlenek dospěl až k přesvědčení o absolutní bezcennosti logiky, což znamenalo absolutní primát osvobozeného subjektu, jenž se tak stává svrchovaným – všemohoucím božstvem. Toto božstvo není určováno žádnou pravdou, ale naopak samo určuje, co je a co není pravda. Tímto božským subjektem se pak cítil být sám Klíma. \"Myslet Boha a být Bohem, to je nejvlastnější centrum Klímovy filosofie\". Stav, kdy se vciťuje do pozice Boha pojmenovává \"egodeismus\" nebo \"deoesence\" (tj. bohobytnosti). Svět pak vypadá jako nevinná hříčka jeho absolutní vůle, odtud pramení tzv.\" ludibrionismus\", neb je známo, že si hraje (ludit) i Boží Moudrost na zemském okrsku (srov. v Bibli: \"Přísloví 8,31\"). Někdy si Klíma dokazoval toto své Božství tím, že se uváděl do extatických stavů, v nichž prožíval pocit božské suverenity, jak píše Josef Zumr.\n\nKlíma psal filosofické stati i beletrii; ta však zůstala až do jeho smrti ve formě rukopisů, které autor vesměs ani nezamýšlel nikdy publikovat – dokonce tvrdil, že jejich částmi průběžně zatápěl v kamnech apod. Pozůstalost zdědila jeho družka Kamila Lososová, která se (podle názoru zejména Eriky Abramsové velmi neobratně) pokusila uspořádat a alespoň částečně dopsat prozaické práce, dochované vesměs jen v torzech.\n\nKromě edic nakladatele Pohořelého z letech 1939–1948 a nedostupných bibliofilií tiskaře Picky se o Klímu nikdo systematicky nezajímal. Renesanci zájmu čtenářů bylo dovoleno vzbudit až Zumrovu výboru \"Vteřiny věčnosti\" (1967). Dalších dvacet let se pak objevovala četná samizdatová a polosamizdatová vydání, vycházející hlavně z původní produkce Davida Součka, který pozůstalost po Lososové koupil a postupně v samizdatových strojopisech editoval. Z těchto samizdatů textově vycházela i raně popřevratová vydání Pražské imaginace a Lege artis. Důstojných sebraných spisů v kritickém vydání se Klíma dočkal až koncem 90. let v nakladatelství Torst přepečlivou redakcí francouzské bohemistky Eriky Abramsové (do roku 2017 vyšly čtyři svazky z plánovaných šesti).\n\nProtože ve svém díle často používal hororové prvky zombií, strašidel a přízraků, je řada jeho knih řazena do literatury science fiction.\nKlíma byl opravdu nekonvenční postavou, a to nejen svými názory, ale i způsobem života. Podle svých slov jednou snědl zakousnutou myš, kterou sebral kočce. Chronický alkoholismus, se kterým poslední roky života bojoval (nakonec úspěšně), silný nikotinismus a především dlouhá léta hladu a živoření na okraji společnosti se podepsaly na vzniku tuberkulózy, na niž v nedožitých padesáti letech zemřel. Pohřben byl v Praze na Malvazinkách.\n\nInterpretovat jeho životní postoje je velmi obtížné. Klíma se jeví jakoby rozdvojen. Jedni ho kritizovali, že jeho filosofie je blasfemická a amorální (Vasil Kaprálek Škrach), Otokar Březina v něm viděl silného myslitele a beletristu. F. X. Šalda ho považoval za filosofa básníka a nejvolnější filosofickou osobnost, již jsme dosud měli. Josef Zumr to sumarizoval výrokem, že Klíma je variantou extrémního subjektivisty. Vrcholem jeho hodnocení je vyjádření prof. Zdeňka Neubaera, který napsal:\n\n\n\n\nPosmrtná vydání (většinou torza, často upravená Kamilou Lososovou):\n\n\n"}
{"id": "27078", "url": "https://cs.wikipedia.org/wiki?curid=27078", "title": "Rob Zombie", "text": "Rob Zombie\n\nRob Zombie (* 12. ledna 1965 v Haverhillu, USA), vlastním jménem Robert Cummings, je svérázný americký Heavy metalovy zpěvák, filmový režisér a spisovatel.\n\nRob svoji kariéru zahájil v roce 1985 jako zpěvák kapely White Zombie. Jeho první album s touto kapelou vyšlo v roce 1987 a jmenovalo se Soul-Crusher. Následovalo Make Them Die Slowly v roce 1989 a \"La Sexorcisto\" v roce 1991. Rob s kapelou vydal ještě jedno album, které vyšlo v roce 1995 a jmenovalo se \"Astro Creep\" 2000.\n\nRob ovšem začal v srpnu roku 1997 pracovat na svém prvním sólovém albu. Práce na tomto albu trvala 10 měsíců a nakonec vyšlo 25. 8. 1998 pod názvem \"Hellbilly Deluxe\" a ihned se umístilo na 5. místě v prodejnosti. Nakonec bylo prodáno více než 3 miliony kusů této desky. Píseň \"Superbeast\" byla nominována na cenu Grammy za nejlepší hard rockovou píseň. Později vyšlo album \"American Made Music To Strip By\", které je tvořeno remixy písní z alba \"Hellbilly Deluxe\". Remix písně \"Dragula\" se dostal dokonce na soundtrack k filmu \"Matrix\". Písně Demon Speeding a Feel So Numb se objevily také v počítačové hře \"FlatOut 2\".\n\nV roce 2000 Rob napsal novou píseň pojmenovanou \"Scum Of The Earth\", která se objevila na soundtracku k filmu \"Mission Impossible 2\". V roce 2003 vydal své nové sólové album, jehož název zní \"The Sinister Urge\". Na vzniku tohoto alba se podíleli také: zpěvák Ozzy Osbourne, který s Robem Zombiem nazpíval píseň \"Iron Head\" (která je na albu \"The Sinister Urge\"), bývalý bubeník kapely Mötley Crüe Tommy Lee, kytarista kapely Slayer Kerry King, DJ Lethal a Beastie Boys' Mix Master Mike.\n\nRob Zombie se od roku 1982 hlásí k vegetariánství.\n\n\n\n\n"}
{"id": "27079", "url": "https://cs.wikipedia.org/wiki?curid=27079", "title": "Dobře uspořádaná množina", "text": "Dobře uspořádaná množina\n\nV matematice se množina S nazývá dobře uspořádanou množinou, pokud má každá neprázdná část uspořádané množiny \"S\" nejmenší prvek. Uspořádání na množině \"S\" se pak nazývá dobré uspořádání.\n\nMá-li každá neprázdná část A první prvek,\nErnst Zermelo dokázal, že při přijmutí axiomu výběru do Zermelo-Fraenkelovy axiomatizace teorie množin je možno dokázat, že každou množinu lze dobře uspořádat. Tento princip je znám jako princip dobrého uspořádání.\n\nS dobrým uspořádáním souvisí i paradoxy typu „Sorités“ (některé objekty nelze v rámci klasických teorií množin modelovat, např. hromada písku, ze které je-li odebráno 1 zrno zbude opět hromada písku (může taková hromada obsahovat 1 zrno, 2 zrna, 3 zrna…)), tyto paradoxy jsou vyřešeny ve Vopěnkově alternativní teorii množin zavedením tzv. polomnožin.\n\n\n 0 -1 1 -2 2 -3 3 -4 4 … \n\n\nPokud je množina dobře uspořádaná, lze v ní použít důkazy pomocí transfinitní indukce.\n\n\n"}
{"id": "27082", "url": "https://cs.wikipedia.org/wiki?curid=27082", "title": "International Mobile Subscriber Identity", "text": "International Mobile Subscriber Identity\n\nInternational Mobile Subscriber Identity (někdy také mylně \"International Mobile Station Identity\", zkráceně IMSI) je unikátní číslo přidělené mobilním operátorem pro SIM kartu v mobilní síti GSM nebo UMTS. Může být použito v dalších sítích jako např. CDMA.\n\nIMSI je mobilním telefonem odesláno mobilnímu operátorovi a v interních systémech operátora slouží k dohledání detailů o uživateli. Kvůli zvýšení bezpečnosti a možnostem odposlechu na úrovni radiových vln je IMSI zasíláno co nejméně a často je nahrazeno náhodně generovaným TMSI, \"Temporary Mobile Subscriber Identity\". IMSI není volatelné číslo.\n\nIMSI většinou obsahuje 15 číslic: první tři representují kód země (Mobile Country Code), další kód mobilního operátora (MNC). MNC se skládá většinou ze dvou (v Evropě) nebo ze tří (Severní Amerika) číslic. Další cifry představují číslo zákazníka MSIN unikátní v rámci sítě mobilního operátora (první dvojčíslí udává číslo HLR). MNC kódy pro komerční sítě se přidělují vzestupně od 0 tedy 01, 02, 03… atd. kódy pro testovací sítě se přidělují odzadu např. 99, 98, 97, …\n\nIMSI je v souladu se standardem E.212 Mezinárodní telekomunikační unie (ITU).\n\nPro Českou republiku je určeno MCC 230. Jednotliví operátoři mají přidělena tato MNC.\n\n\n\n"}
{"id": "27083", "url": "https://cs.wikipedia.org/wiki?curid=27083", "title": "Bachmač", "text": "Bachmač\n\nBachmač (ukrajinsky a rusky Бахмач) je město a důležitý železniční uzel na severu Ukrajiny v Černihivské oblasti, středisko Bachmačského rajónu; poprvé připomínáno roku 1147, status města získán až roku 1938; má 23 379 obyvatel (2005).\n\nMěsto se proslavilo bitvou u Bachmače v březnu 1918.\n\n"}
{"id": "27085", "url": "https://cs.wikipedia.org/wiki?curid=27085", "title": "IMEI", "text": "IMEI\n\nIMEI je zkratka z anglického termínu \" International Mobile Equipment Identity\". Jde o unikátní číslo přidělené výrobcem mobilnímu telefonu.\n\nČísla IMEI mobilních telefonů mobilní operátor ukládá do registru mobilních zařízení (EIR). Po nahlášení krádeže mobilního telefonu operátoru je možné zablokovat zařízení s daným IMEI, takže jej v příslušné mobilní síti nelze používat.\n\nIMEI je patnáctimístné číslo, které lze zapsat ve formátu ZZnnnn-MM-nnnnnn-X. První skupina je tzv. \"type approval code\" (TAC) uvozený dvěma číslicemi kódu země (ZZ). Druhá skupina (MM) je kód výrobce (viz níže), třetí skupina je sériové číslo telefonu. Poslední cifra (X) je využívána pro kontrolní součet (Luhn algorithm / modulo 10).\n\nFormát IMEI je tedy následující:\n\nNa většině mobilních telefonů lze IMEI zjistit zadáním kódu *#06#.\n\nPoslední číslice je kontrolní; vypočítá se Luhnovým algoritmem.\n\nVýsledek je doplněk do násobku 10, tedy ? = 8 a IMEI je tedy 490154203237518.\n\n\n"}
{"id": "27086", "url": "https://cs.wikipedia.org/wiki?curid=27086", "title": "Ole Nydahl", "text": "Ole Nydahl\n\nOle Nydahl (* 19. března 1941 Kodaň) je dánský láma linie Karma Kagjü.\n\nKrátce sloužil v dánské armádě a poté studoval filozofii, anglický a německý jazyk na univerzitě v Kodani; také v USA, Tübingenu a Mnichově.\n\nSe svou ženou Hannah se s buddhismem poprvé setkali v roce 1968 na své svatební cestě v nepálském Káthmándú. Potkali zde Lobpöna Ccheču rinpočheho, jednoho z největších buddhistických učitelů v oblasti Himálaje.\n\nV roce 1969 se setkali s 16. Karmapou devět let poté, co se britská žena Freda Bedi stala prvním západním studentem 16. Karmapy se Nydahlové stali jeho studenty a žáky. Karmapa je nejvyšší lama 1 100 let staré školy Karma Kagjü tibetského buddhismu, která učí vadžrajánu a kterou Ole Nydahl propaguje jako Diamantovou cestu (skt. \"vadžrajána\").\n\nOle a Hannah obdrželi abhišeky a učení přímo od 16. Karmapy a ostatních mistrů školy Karma Kagjü. Obdrželi také abhišeky jiných škol tibetského buddhismu.\n\nV roce 1972 poslal 16. Karmapa Oleho a jeho ženu Hannah podpořit buddhismus na Západ. Po návratu do Evropy Hannah a Ole Nydahl začali učit buddhismus a organizovat meditační centra, nejprve v jejich rodném Dánsku, poté v Německu a dalších zemích. Zmocnil je k udělování slibu bódhisattvy a útočiště, obřadu, při kterém se člověk formálně stává buddhistou. Od té doby dal Ole útočiště více než 500 000 lidí.\n\nV roce 1972 byla založena první centra buddhismu Diamantové cesty v Rakousku (Štýrský Hradec), Norsku, Švédsku a Dánsku (Kodaň). V roce 1974 bylo založeno první centrum v Německu a od té doby bylo po celém světě založeno již více než 600 center.\nOd roku 1973 lama Ole Nydahl se svou ženou Hannah organizovali přednášková turné pro nejvyšší tibetské učitele – nejdříve po Evropě, později také po Severní a Jižní Americe, Rusku a Austrálii.\n\nNásledující léta lama Ole tráví péčí o své studenty a rozvíjením svých center po celém světě. Tráví život na cestách, přednáší, vede kurzy a píše knihy a články. Už dnes se dá prohlásit, že Ole Nydahl je člověk, který podpořil rozvoj buddhismu na západ.\n\nJeho žena Hannah zemřela v roce 2007.\n\nOle Nydahl odmítl kandidáta uznaného také Čínou za 17. karmapu Orgjäna Thinlä Dordžeho a ve sporu o 17. Karmapu stojí na straně Thajeho Dordžeho.\n\nOle Nydahl je autorem mnoha knih, praktických příruček a cestopisů, věnujících se tématu buddhismu Diamantové cesty, které byly přeloženy do mnoha jazyků, včetně češtiny.\n\n"}
{"id": "27087", "url": "https://cs.wikipedia.org/wiki?curid=27087", "title": "Ruská obrana", "text": "Ruská obrana\n\nRuská obrana (či ruská hra) je šachové zahájení, které začíná tahy 1. e4 e5 2. Jf3 Jf6.\n\nToto zahájení se řadí do skupiny takzvaných otevřených her, jeho hlavní idea spočívá v okamžitém obsazení malého centra královskými pěšci, po čemž však následuje jejich bezprostřední napadení a obvykle oboustranná likvidace, čímž vznikají předpoklady pro vznik symetrických pozic, či pozic s prázdným centrem šachovnice.\n\nJeště před nějakými dvaceti lety se ruská obrana vyskytovala ve velkých mezinárodních turnajích poměrně vzácně a to i přes to, že toto zahájení mělo i tehdy pověst solidního systému. Důvody byly v podstatě dva, jednak je hra relativně málo agresivní a vznikají v ní často symetrické, zjednodušené pozice, které se nehodí pro situace, kdy chce černý usilovat o výhru, nikoliv jen o remízu. Druhý důvod byl ten, že v ruské obraně získá bílý téměř vždy převahu, která je sice obvykle pouze minimální nebo symbolická, ale na druhou stranu de facto trvalá.\n\nZejména v posledních letech však toto zahájení zaznamenává mezi šachovými profesionály až neuvěřitelný nárůst popularity, ačkoliv výše zmíněný pohled na ruskou hru se při tom v podstatě nijak nezměnil. Rozdíl je však ten, že stále se zdokonalující metody domácí přípravy špičkových světových profesionálů, do nichž v posledních letech stále více vstupují i počítače, umožnily nalézt poměrně spolehlivé výstavby a prostředky, jak zmíněné minimální nevýhodě, kterou černý v tomto zahájení trpí, s úspěchem čelit a permanentně, v průběhu partie, bránit bílému v jejím zvětšování. Černý se přitom snaží systematicky zjednodušovat postavení a dosáhnout tím smírného výsledku, popřípadě donutit bílého, aby své snahy o vítězství přehnal a černý tak, za pomoci kvalitní defenzívy, rozrazil všechny útoky bílého a následnou protiakcí dosáhl vítězství. Ruská hra si tak stále více vybudovává pověst dobrého zahájení pro okamžiky, kdy se v průběhu turnaje hráč octne v situaci, kdy potřebuje černými čelit silnějšímu protivníkovi, případně když je z důvodu momentální turnajové taktiky, či z jakékoliv jiné příčiny, jeho prioritou na prvním místě neprohrát a pak až eventuálně vyhrát.\n\nRuskou hru, jako obranu proti tahu 1.e4, v současné době používá celá paleta předních hráčů, včetně bývalého mistra světa Vladimira Kramnika, jemuž toto zahájení plně vyhovuje a ladí s jeho stylem hry, se kterým se řadí mezi skupinu šachistů, jenž mají v turnaji či zápase obvykle vyčkávací strategii, v níž se často snaží minimalizovat rizika a trpělivě vyhlížet své šance.\n\nV angličtině a některých dalších jazycích bývá ruská nazývána \"Petrovova obrana\" (\"Petrov's Defence\"). \n\nRuská obrana je uvedena již v \"gotinském rukopise\" z roku 1490. Ve stejném rukopise je uvedena i Philidorova obrana. Můžeme ji také nalézt v knize portugalského mistra Pedra Damiana z roku 1512, která se jmenuje \"Questo libro e da imparare giocare a scachi et de li partiti\". Ve své knize \"Libro de la invencion liberal y arte del juego del Axedrez\" ji zmiňuje také Španěl Ruy López, jehož kniha pochází z roku 1561. \nV roce 1824 bylo toto starodávné zahájení analyzováno ruským šachistou A. D. Petrovem. V roce 1842 jeho rozbory doplnil další ruský mistr Karl Friedrich Jänisch. Odtud vznikl název ruská obrana, resp. ruská hra. \nV podstatě existují dva základní systémy, index zahájení prvního z nich je stejný jako ruské obrany, tedy C42. Index zahájení druhého systému, který se nazývá též \"Steinitzův systém\", je C43.\n\nVzniká po pokračování 3. Jf3xe5. Jediné správné pokračování černého je 3. … d7–d6 (3. … Jxe4?? 4. De2 +/–) K dvojsečné hře vede Cochraneho útok\n\n4. Jxf7?! s útočným výhledem za obětovanou figuru. Pokud bílý nechce moc riskovat, zahraje tak 4. Jf3. Následuje toto: 4... Jxe4, 5. d4, 5... d5, 6.Sd3, 6... Jc6\n\nTento plán vývinu se zdá být nejlepší možností obrany černého.\n\nJak bylo uvedeno výše, Cochraneho gambit vzniká po tahu 4. Jxf7. Tento smělý gambit objevil skotský šachista John Cochrane (1798–1878) při svém pobytu v Indii v letech 1824–1869, kde ji veleúspěšně používal proti nejsilnějším indickým šachistům. Vyhrál většinu partií, nebylo to však způsobeno silou tohoto gambitu, ale špatnou obrannou hrou černého.\nVzniká po tahu (první dva tahy jsou opět stejné) 3. d2–d4 … . Tento tah považoval první mistr světa Wilhelm Steinitz za vyvrácení ruské obrany. Později však bylo prokázáno, že černý udrží rovnou hru. Černý má především dvě možnosti odpovědi: \n1. 3. … Jf6xe4 \n2. 3. … e5xd4 \n"}
{"id": "27089", "url": "https://cs.wikipedia.org/wiki?curid=27089", "title": "MSISDN", "text": "MSISDN\n\nMSISDN je celosvětově jednoznačné číslo, které identifikuje účastníka ve veřejné telefonní síti. Z pohledu uživatele jde jednoduše o telefonní číslo. Přidělování čísel MSISDN se řídí číslovacím plánem E.164, který definovala Mezinárodní telekomunikační unie (ITU-T).\n\nDoporučení E.164 uvádí, že MSISDN začíná vždy kódem země, v praxi se MSISDN obvykle uvádí v mezinárodním formátu telefonního čísla i s mezinárodním přestupným znakem (nejčastěji + nebo 00), například pro české MSISDN je to +420 \"xxx xxx xxx\", samotný přestupný znak ale není součástí MSISDN.\n\nV mobilních sítích GSM nebo UMTS je každému účastníkovi přiděleno číslo IMSI (číslo SIM karty), podle kterého lze zjistit příslušnost účastníka k síti mobilního operátora. V domovském registru (HLR) a na SIM kartě je pak nastaveno přiřazení mezi MSISDN a IMSI. Přiřazení je možné měnit, čímž je umožněna přenositelnost čísel – účastník si může při přechodu k jinému operátorovi ponechat svoje telefonní číslo (MSISDN). \n\nZkratka MSISDN se v různých standardech vykládá různě, nejčastěji se používá \"Mobile Subscriber Integrated Services Digital Network Number\":\n\nVšechny výklady této zkratky odkazují na ISDN, MSISDN je však univerzální identifikační číslo a není nijak vázáno na služby ISDN.\n\nMSISDN může mít podle E.164 maximální délku 15 číslic a tvoří ho kód země následovaný národním telefonním číslem; to se skládá z kódu mobilní sítě a čísla v příslušné síti. Celkem je tedy MSISDN vytvořeno ze tří částí:\n\n\n"}
{"id": "27090", "url": "https://cs.wikipedia.org/wiki?curid=27090", "title": "ISDN", "text": "ISDN\n\nISDN je zkratka z anglického termínu \"Integrated Services Digital Network\", český název pro tuto síť je \"Digitální síť integrovaných služeb\". ISDN je soubor komunikačních celosvětových standardů pro digitální simultánní přenos hlasu, videa, dat, paketů a jiných síťových služeb tradičními obvody veřejné telefonní sítě (public switched telephone network) v digitálním formátu. Představuje snahu o přeměnu existující analogové telefonní sítě na digitální. Vznikla jako výsledek úsilí o jednotnou komunikační síť, která má přenášet a přepojovat všechny služby v jedné formě. \nISDN byla definovaná v roce 1984 v CCITT (v roce 1993 přejmenovaná na ITU-T) red book. Ve svých doporučeních série I.xxx standardizovala základní aspekty sítí ISDN.\n\nISDN nabízí dva typy přípojek:\n\nPřípojka 2B + D (základní přístup) znamená tedy dva nezávislé B kanály o rychlosti 64 kbit/s (tzv. DS0 kanály viz PCM) určené pro přenos hlasu, faxu, obrazu, dat atd. a jednoho D kanálu o rychlosti 16 kbit/s určeného pro přenos signalizace.\n\nPřípojka 30B + D (primární přístup) znamená tedy třicet nezávislých B kanálů o rychlosti 64 kbit/s (DS0) a jeden D kanál také o rychlosti 64 kbit/s určený pro přenos signalizace.\n\nKanály lze používat zcela nezávisle např. u 2B + D je možno současně jedním B kanálem telefonovat a druhým přenášet fax. Možné je i sdružování kanálů například při přístupu na Internet (dnes se pro tyto účely spíše používá ADSL, které lze provozovat současně s přípojkou BRI0).\n\nPro přenos signalizace se v ISDN používá účastnická signalizace DSS1 (Digital Subscriber System No. 1) a SS7 (Signaling System No. 7) pro signalizaci mezi ústřednami. ISDN umožňuje pomocí doplňkových služeb identifikaci volajícího, tarifikační informace, atd.\n\nISDN pokrývá první 3 vrstvy modelu OSI:\n\n\nDnešní telefonní sítě jsou založeny na digitálních telefonních ústřednách a také přenosové cesty mezi ústřednami jsou plně digitalizovány. Poslední analogovou částí sítě tak zůstává účastnická přípojka. Tedy poslední část od ústředny k telefonnímu přístroji (modemu, faxu atd.) účastníka. ISDN nabízí plně digitální přenos až k účastníkovi (A/D a D/A převod signálu se odehrává přímo v koncovém zařízení). ISDN dále nabízí možnost komunikovat pomocí jedné digitální účastnické přípojky pomocí hlasu, textu a obrazu. Obecně pak mluvíme o multimediální komunikaci. ISDN přípojku lze pomocí takzvaného terminálového adaptéru (TA) nesprávně „ISDN modem“ samozřejmě použít také pro připojení do sítě Internet. V Evropě bylo po prvních počátečních problémech v kompatibilitě zavedeno tzv. EURO-ISDN které zaručuje shodnou implementaci ISDN v celé Evropě. V Evropě se tedy pod pojmem ISDN myslí vždy EURO-ISDN.\n\nB-ISDN je širokopásmový ISDN (klasický ISDN je nazvaný úzkopásmový (narrowband) ). Poskytuje všechny služby přes jednotné rozhraní jako ISDN, ale je podstatně rychlejší. Při přenosu musí být měděné kabely (potřebné pro normální ISDN) nahrazeny vláknem (fiber).\n\nDSL technologie byla původně součástí ISDN, ale později se oddělila a dnes to je samostatná služba. Kvůli výhodnější DSL je služba ISDN celosvětově pomalu na ústupu. Jsou k tomu 3 základní důvody:\n\nPro přenos se využívají klasické metalické telefonní kabely.\n\nJsou určené pro přenos uživatelských dat a signalizace. Přenášejí se přes rozhraní UNI.\n\n\n\nJe navrženo pro zařízení s relativně malou kapacitou (např. terminály).\nOznačuje se jako 2B + D. Přenáší dva nezávislé plně duplexní B kanály o rychlosti 64 kbit/s určené pro přenos hlasu, faxu, obrazu, dat a jeden D kanál s rychlostí 16 kbit/s určený pro přenos signalizace a pomalých dat v paketové formě.\nUmožňuje připojit až 8 koncových zařízení (telefon, fax, modem, ...). Současně mohou komunikovat 2 terminály na dvou B kanálech, nebo 1 multimediální terminál, pokud obsadí oba B informační kanály. Kanály dokážou poskytnout i dvě nezávislá spojení.\nMaximální přenosová rychlost je 192 Kb/s, uživatelská rychlost 128 Kb/s\n\nZákladní přípojka je realizována dvěma způsoby:\n\nJe navržené pro systémy s velkou kapacitou (např. pobočkové ústředny k veřejné telekomunikační sítě), není možné ho použít pro připojení koncových účastnických zařízení.\nV Evropě a Austrálii přenáší 30B + D kanál. V Severní Americe a Japonsku je to jen 23B + D kanál. Znamená to tedy 30 (23) nezávislých B kanálů o rychlosti 64 kb/s určených na přenášení hovorů, textu, obrazu a dat a jeden D kanál o rychlosti 64 kb/s určený pro přenos signalizace.\nPřenosová rychlost je 2.048 Mb/s (u amerických systémů 1.544 Mb/s), uživatelská rychlost 1 920 kb/s.\nPrimární přípojku je možné zapojit jako point-to-point na pobočkovou ústřednu\n\nUNI se rozumí každé rozhraní mezi koncovým terminálem a ISDN sítí. Prostřednictvím tohoto rozhraní se realizuje výměna uživatelských a řídicích informací se síťovým uzlem.\nU ISDN sítí je několik možných uživatelských rozhraní:\n\nNa doporučeních se pracovalo 8 let. Výsledkem jsou doporučení série I.xxx.\n\nISDN využívá první 3 vrstvy modelu OSI:\n\nFunkcí je přenos bitového proudu na fyzickém přenosovém médiu. Přenosové médium je totožné pro B i D kanál. Funkce jsou specifikované v doporučeních ITU série I a G. Využívá Protokol I.431 – PRI a I.430 – BRI.\n\nVyužívá služby fyzické vrstvy. Zabezpečuje spolehlivý bezchybný přenos dat ze síťové vrstvy. Vytváří rámce pro transparentní přenos informací ze síťové vrstvy, kontroluje je, detekuje chyby při přenosu, opakovaně vysílá rámce v případě detekování chyby, řídí tok dat, provádí údržbu a řídí funkce v této vrstvě.\nVyužívá protokol LAPD.\nBlíže je specifikovaná v doporučeních ITU série Q (Q.920-Q.923)\n\nVyužívá se pro zřízení, udržení a zrušení ISDN spojení mezi 2 zařízeními.\nTaké se používá pro řízení doplňkových služeb.\nFunkce jsou specifikované v doporučeních ITU série Q (Q.930-Q.939).\n\nÚčelem je modelovat spojení a výměnu informací přes ISDN, ale i uvnitř ISDN. Vychází z referenčního modelu OSI, ale jsou tam jisté rozdíly. RM ISDN na rozdíl od OSI modeluje informační tok pro telekomunikační služby: standardní, transportní a doplňkové.\n\nJednotlivé vrstvy odpovídají vrstvám definovaným v RM OSI. (t. j. 1 – fyzická vrstva, 2 – linková vrstva...) Některé vrstvy mohou být prázdné – nemají v dané aplikaci žádnou funkčnost. Vzhledem k tomu, že ISDN je synchronní síť s přepojováním okruhů, není pravděpodobné, že by síťové komponenty v uživatelské rovině používaly protokoly nad 3 vrstvou. Referenční model je členěný na vrstvy a roviny. Sousední vrstvy v jedné rovině komunikují pomocí primitiv. Základní roviny jsou: uživatelská, řídicí a management.\n\nStandardizační proces probíhal v 80. letech. Vyspělé země začaly rychle realizovat první ISDN sítě, přičemž aplikace někdy předběhly standardizační procesy. Výsledkem byly rozdíly v technické aplikaci ISDN v jednotlivých zemích.\nVýrobci implementovali některé části ISDN rozdílně, proto mezi ISDN v Evropě, Severní Americe a v Japonsku jsou rozdíly.\n\nProces zahájení sjednocení ISDN na celém území USA dostal název National ISDN. Cílem byla unifikovaná síť ISDN plně kompatibilní s doporučeními ITU. Proces byl rozdělen na 3 etapy: 1. etapa byla v roce 1991. 2. etapa v roce 1992 – rozšířila počet doplňkových služeb a definovala paketové služby nad ISDN. 3. etapa rok 1993.\nProces však nebyl ukončen touto 3 etapou, stále přibývají nové služby, které musí síť ISDN respektovat. Využívá se hlavně při videokonferencích a zálohování frame relay, není velmi rozšířené.\n\nDo Japonska proniklo ISDN v roce 1988 pod názvem INS – Net (resp. INS-Net 64 a INS-Net 1500). Ale po uvedení ADSL je ISDN pomalu vytlačované.\n\nV Evropě existoval obrovský rozdíl mezi západní a východní častí. Ve snaze sjednotit evropské sítě na jednotnou platformu vznikl proces tvorby Euro-ISDN. V Evropě se tedy pod pojmem ISDN myslí vždy EURO-ISDN.\n\nJe to standard vycházející z celosvětového standardu ISDN, který byl podepsaný v roce 1993 (Memorandum of Understanding) dvaceti šesti evropskými zeměmi. Jde o sjednocení služeb, které budou poskytovat evropští provozovatelé ISDN (a ve kterém je jistá volnost při implementaci národních ISDN sítí) v zájmu bezproblémového poskytování služeb v mezinárodním měřítku. Jedna z jeho základních charakteristik je použití protokolu DSS1 (signalizační protokol na D kanálu). Na datový signál se využívá 8 bitů a rámec představuje 32 kanálů, z toho 30 hlasových a 2 řídicí. Po přepočtu vychází 2048 kb/s.\nNasazení BRI ISDN je vyšší než v Americe.\n\nNa Slovensku byli integrované služby ISDN v druhém pololetí 1998. Přístup k jednotlivým službám byl realizovaný prostřednictvím digitálního propojení na digitální veřejnou ústřednu. Podstatou propojení bylo vytvoření dvouvodičového max. sedm kilometrů dlouhého spojení digitální veřejné ústředně se síťovým zakončením umístěným v blízkosti účastníka – v domě nebo stoupačce bytovky. Síťové zakončení je s účastnickým koncovým zařízením propojené čtyřvodičovým účastnickým vedením – pasivní sběrnicí, přičemž jeho délka může být až několik set metrů. Čtyřvodičové účastnické vedení může být zakončené až 16 zásuvkami, do kterých může být současně připojeno až osm různých koncových účastnických zařízení.\n\nISDN poskytuje širokou škálu hovorových i nehovorových služeb v jedné síti. Základní dělení telekomunikačních služeb:\nNazývané také přenosové služby. Jejich úlohou je přenos informací – přenos dat mezi uživateli. Pracují v režimu přepojování paketů a v režimu přepojování okruhů. Podle referenčního modelu OSI zahrnují jen funkce nižších vrstev – jsou zabezpečené protokoly 1.-3. úrovně referenčního modelu OSI. Jsou tvořené 2 kategoriemi služeb:\nJsou definované protokolem X.25 doporučení ITU 1.231. Přenášejí uživatelskou informaci po jednom typu kanálu a signalizaci jiným typem komunikačního kanálu.\nSlužby umožňují zřízení virtuálních spojení nebo emulaci přepojování okruhů přes virtuální spojení. Doporučení ITU 1.232.\n\nV doporučeních CCITT byly definovány následující standardní služby:\n\nZabezpečuje přenos a přepojování hovorového signálu. Komunikace je obousměrná, v obou směrech spojitá a současná během trvání hovoru. Umožňuje používat dva telefonní hovory po jedné fyzické dvoudrátové lince. ISDN může pro potřeby spojení vykonávat určitý druh zpracování, např. analogový přenos, anti-echo opatření apod. 2 typy:\nReferenčními standardy pro tuto službu jsou doporučení ITU-T I.241.1 a ETSI standard ETS 300 111.\n\nSlužba umožňující účastníkům výměnu korespondence ve formě dokumentů kódovaných ve formátu Teletex. Z hlediska ISDN představuje terminálovou aplikaci nosné služby režim přepojování okruhů 64 kbit/s se strukturou 8 kHz bez omezení. Teletex je specifikovaný v ITU-T doporučení I.241.2\n\nJe mezinárodní služba, která umožňuje přenos, uchovávání a reprodukci graficky vyjádřené informace, například psaného textu nebo statického obrazu prostřednictvím sítě ISDN. Pro účely přenosu a uchovávání informací se používá telefaxové kódování (faksimilní formát). Spojení s přenosovou rychlostí 64 kbit/s v B-kanálu. Základní jednotkou korespondence mezi uživateli je stránka. Je specifikovaná v ITU-T doporučení I.241.3 a v ETSI standardu ETS 300 120.\n\nUmožňuje kombinovanou textovou i faxovou komunikaci. Je specifikovaná v ITU-T doporučení I.241.4 .\n\nJe rozšířením klasické služby VIDEOTEX obohaceným o funkci Retrieval a Mailbox. Je to služba, která umožňuje interaktivní přenos, uchovávání a reprodukci informace ve vizuální formě s možností zvukové podpory. Přenos se uskutečňuje mezi uživatelem a vzdálenými počítačovými servery nebo mezi uživateli navzájem.\nSlužba Retrieval všeobecně znamená možnost přístupu k bance dat (textové, obrazové, video) pomocí telekomunikační sítě.\nSlužba Mailbox (poštovní schránka) dovoluje ukládání přijaté informace na paměťové médium, rezervované pro daného účastníka. Uvedená služba je specifikovaná v ITU-T doporučení I.241.5 a v ETSI standardu ETS 300 262.\nJe služba, zabezpečující interaktivní textovou komunikaci; telexovou komunikaci upravují mezinárodní standardy pro telexovou službu, které nejsou součástí doporučení pro síť ISDN.\n\n+ další služby:\n– služba umožňující přenos informací hovorových signálů v reálném čase se šířkou pásma 7 nebo 3,1 kHz prostřednictvím jednoho kanálu s přenosovou rychlostí 64 kbit/s. Referenčními standardy pro tuto službu jsou ITU-T doporučení I.241.7 a ETSI standard ETS 300 263. Protokol DSS1 pro tuto službu je specifikovaný v ETSI standardu ETS 300 367.\n\n– je audiovizuální služba, ve které se hovorová a obrazová informace v reálném čase přenáší jedním nebo dvěma 64 kbit/s B-kanály v rámci ISDN. Využívá kompresi obrazu a zvuku a v reálné aplikaci obsazuje oba dva B kanály, přičemž může obsahovat i současný přenos dat. Uvedená služba je specifikovaná v doporučení ITU-T F.721 a v ETSI standard ETS 300 264.\n\nDoplňkové (přídavné) služby (Supplementary Services) jsou určené na rozšíření možností základních transportních a standardních služeb – doplňkové služby nemohou být integrované samostatně. Jejich počet není konečný, rozšiřuje se podle potřeby operátorů a uživatelů. Svým rozsahem tvoří největší skupinu služeb ISDN. Uživateli dávají větší manipulační možnosti a zvyšují úroveň komunikačních služeb. Doplňkové služby vlastně rozšiřují původní služby digitální sítě.\n\nStandard Euro–ISDN zavazuje používat těchto 5 služeb:\n\n\n\n"}
{"id": "27091", "url": "https://cs.wikipedia.org/wiki?curid=27091", "title": "Tundra", "text": "Tundra\n\nTundra je biom subpolární a polární oblasti, který lze nalézt mezi tajgou a trvale zaledněnými polárními končinami. Tundra se rozkládá v nejsevernějších oblastech Evropy, Asie a Ameriky, v Grónsku a na přilehlých ostrovech (arktická tundra); na jižní polokouli v nejsevernějších oblastech Antarktidy a na přilehlých ostrovech (antarktická tundra). Jako tundru též chápeme podobně vypadající území vysoko v horách (alpinská tundra). Slovo tundra pochází přes ruské slovo „тундра“ (tundra) ze slova „tūndâr“ kildinské sámštiny, kde znamená „vysočiny“, „bezlesá horská krajina“, „bezlesá horská plocha“.\n\nVody je zde dostatek, ale většinou je přítomna v pevném skupenství. Půda je trvale zmrzlá (viz permafrost), v krátkém létě rozmrzá pouze slabá povrchová vrstva. Vegetační doba je velice krátká, teploty nízké a po většinu času je zde vysoká sněhová pokrývka.\n\nBiodiverzita tundry je velice nízká. Drsné klima snášejí ze semenných rostlin pouze přizpůsobené byliny a malé keříky. Většinu vegetačního krytu tvoří mechorosty a lišejníky. Většina organické hmoty je vázaná ve formě odumřelé biomasy, její rozklad a využití je účinně brzděno chladem. Živočichové jsou výrazně adaptováni extrémním podmínkám a na nejtvrdší zimní období se často stahují více na jih do teplejších oblastí (viz např. sob karibu), nebo ji přečkávají v hibernaci. Růst rostlin je velice pomalý, což se projevuje mimo jiné vysokou citlivostí tundrových ekosystémů na poškození – při velkoplošné destrukci vegetace se původní stav může obnovovat celá desetiletí či staletí, se všemi nepříznivými důsledky, které z toho plynou.\n\nAntarktická tundra se nachází na nejsevernějších výběžcích Antarktidy a přilehlých arktických a subarktických ostrovech (např. Antarktický poloostrov, Jižní Shetlandy, Jižní Georgie, Jižní Sandwichovy ostrovy atd.).\n\nAlpinská tundra se vyskytuje ve vysokých nadmořských výškách. Je též bezlesá, leč zpravidla postrádá permafrost. Alpinská půda je též obvykle bohatší na použitelnou vodu než u klasické tundry. Alpinská tundra ve své dolní části přechází v horský les (tento přechod se nazývá hranice lesa).\n\n\n"}
{"id": "27093", "url": "https://cs.wikipedia.org/wiki?curid=27093", "title": "Arthur Charles Clarke", "text": "Arthur Charles Clarke\n\nSir Arthur Charles Clarke (16. prosince 1917 Minehead, Spojené království – 19. března 2008 Kolombo, Srí Lanka) byl britský autor science fiction a vynálezce, nejvíce známý svým románem \"\". Společně s Robertem Heinleinem a Isaacem Asimovem byli nazýváni „Velkou trojkou science fiction“. Byl předním představitelem hard science fiction a technického optimismu. Počátky jeho díla jsou spojovány s obdobím Zlatého věku science fiction.\n\n\"2001: Vesmírná odysea\" vznikala současně s  režiséra Stanley Kubricka. Byla inspirována jeho povídkou \"Hlídka\" (The Sentinel), ale během přípravy scénáře se rozrostla v celý román. Kubrick přišel za Clarkem se žádostí o román, podle kterého bude možné natočit „příslovečně dobrý vědeckofantastický film“. To vyústilo ve skutečně jedinečnou spolupráci v celé historii sci-fi filmů.\n\nNapsal také mnohé jiné knihy včetně \"Setkání s Rámou\" (na tu později navázala celá série knih napsaných ve spolupráci s Gentry Leem), tří pokračování \"Vesmírné odyssey\" a mnoha příběhů vážných i humorně laděných – například povídka \"Hvězda\" o duchovním dilematu jezuitského kněze na archeologické expedici v dalekém vesmíru. Stal se vynálezcem geostacionární telekomunikační družice. S myšlenkou satelitu zavěšeného na pevném místě na obloze přišel dávno před vypuštěním první družice – už v roce 1945.\n\nJeho jménem byla pojmenována planetka – „4923 Clarke“ a dinosaurus \"Serendipaceratops arthurcclarkei\" objevený v australském Inverlochu. Velkou část života strávil na Srí Lance, kde také přežil tsunami v roce 2004.\n\nNarodil se v pobřežním městě Minehead v Somerset v jihozápadní Anglii do farmářské rodiny. V zhruba deseti letech se jeho zálibou stalo sbírání zkamenělin a poté pozorování hvězd. Kvůli svému zájmu o astronomii si postavil vlastní malý teleskop. Dalším jeho výtvorem byl fotofon – přístroj pro přenos zvuku pomocí měnící se intenzity světla. Někdy v této době se mu do ruky dostal časopis \"Amazing Stories\", publikující fantastické povídky. Takovéto americké časopisy se do Anglie dostávaly jako lodní balast. Během studia Huishova gymnázia v Tauntonu začal psát vlastní povídky. V roce 1934 vstoupil do Britské meziplanetární společnosti.\n\nPo gymnáziu si nemohl dovolit pokračovat ve studiu a tak odešel do Londýna, kde pracoval jako účetní revizor na ministerstvu školství. Zároveň se rozhodl stát se profesionálním spisovatelem. Setkal se s Walterem Gillingsem, vydavatelem časopisu \"Scientification\", který mu otiskl dva články v letech 1938 a 1939 (jeden shrnoval soudobé poznatky o Sluneční soustavě, druhý se týkal možností letu raketou na Měsíc).\n\nBěhem druhé světové války sloužil v britském královském letectvu (RAF) jako instruktor pro práci s radarem. V říjnu 1945 otiskl v časopise \"Wireless World\" myšlenku, jak pomocí tří družic zajistit celosvětový příjem televizního signálu. Bohužel pro něj však je v Británii k udělení patentu potřeba dvou fungujících exemplářů vynálezu. Takto mohl jen v roce 1962, kdy se jeho myšlenka uskutečnila, publikovat v časopise článek \"Jak jsem přišel o miliardu dolarů vynalézáním Telstaru ve volném čase\". Díky tomu je dnes známý jako vynálezce principu telekomunikační družice a na jeho počest je geostacionární oběžná dráha někdy nazývána Clarkova. Kromě tohoto vynálezu publikoval za války ještě jiný článek: \"Raketa a válka budoucnosti\" o spojení rakety a jaderné hlavice, díky němu získal stipendium k dalšímu studiu.\n\nRoku 1946 se stal předsedou Britské meziplanetární společnosti a pracoval na vývoji automatických přistávacích systémů. V letech 1946–1948 získal bakalářský titul z fyziky a teoretické i aplikované matematiky na King's College (získal červený diplom). V tomto roce mu John W. Campbell zaplatil 180 dolarů za povídku \"Rescue Party\" pro časopis \"Astounding Science-Fiction\". V roce 1948 mu v časopise vyšlo jeho první větší dílo \"Proti pádu noci\", později přepracované jako \"Město a hvězdy\".\n\nRoku 1956 se přestěhoval do Kolomba na Srí Lance (tehdy ještě Cejlon). Tamní prostředí jej inspirovalo k napsání románu \"Rajské fontány\", v němž popisuje ideu vesmírného výtahu.\n\nNa počátku své kariéry se také zajímal o paranormální jevy, což zužitkoval v románu \"Konec dětství\". Již před dlouhou dobou se od všelijakých pseudověd distancoval, vždy však obhajoval výzkum na poli telekineze a podobných jevů. Je také známý ze svých dvou seriálů: \"Záhady světa Arthura C. Clarka\" (1981) a \"Svět tajemných sil Arthura C. Clarka\" (1984).\n\nOd roku 1988 byl upoután na kolečkové křeslo. V roce 1988 se začalo oficiálně mluvit o udělení rytířského titulu. To bylo pozdrženo během vyšetřování jeho obvinění z pedofilie vzneseného bulvárním časopisem The Sunday Mirror. Clarke byl očištěn od tohoto obvinění v roce 2000. Jeho zdravotní stav v této době mu však neumožnil odcestovat do Londýna a převzít tuto poctu od královny osobně. Slavnostní ceremoniál se tedy uskutečnil za přítomnosti britského vysokého komisaře přímo v Kolombu. Byl čestným předsedou Institutu pro spolupráci ve vesmíru.\n\nV roce 1962 byl za své knihy a články navržen na cenu UNESCO: Kalingovu cenu za popularizaci vědy. Roku 1985 mu byl udělen titul velmistra sci-fi. Roku 1986 založil Cenu A. C. Clarka, která se každoročně uděluje nejlepšímu sci-fi románu vydanému na britské půdě.\n\nZemřel 19. března 2008 nedlouho po svých 90. narozeninách v Kolombu na Srí Lance, kde žil od roku 1956. V posledních měsících svého života trpěl respiračními problémy.\n\n\nDo série ještě patří knihy \"Poslové Rámových světů\" a \"Noc dvojího úplňku\", jejichž autorem je Gentry Lee.\n\n\n\n\n\n\n\n\n\n"}
{"id": "27095", "url": "https://cs.wikipedia.org/wiki?curid=27095", "title": "Tiger II", "text": "Tiger II\n\nPanzerkampfwagen VI Ausf. B „Tiger II“, přezdívaný „Königstiger“ (česky překládáno jako „Královský tygr“), často zkracováno na Tiger B (Sd.Kfz. 182), byl německý těžký tank, vyvinutý a nasazený za druhé světové války.\n\nTento tank se měl stát nástupcem tanku Tiger I, jejichž výroba začala v roce 1942. Ale už krátce po začátku výroby tanku PzKpfw VI Tiger Ausf H1 zadalo německé vedení zakázku na nový těžký tank, který měl být vyzbrojen kanónem KwK 43 ráže 8,8 cm. Tento kanón byl schopen na vzdálenost 500 m prorazit 180mm pancíř. Vývoje nového tanku se ujaly firmy Porsche a Henschel.\n\nFerdinand Porsche přišel s návrhem kombinovaného systému pohonu s elektromotory. Dva spalovací motory o výkonu 150 kW měly pohánět generátory. Tento systém se zdál náchylný k závadám a navíc na výrobu elektromotorů by se spotřebovalo hodně mědi, a tak byl Porscheho návrh zamítnut.\n\nHenschel použil jako pohonnou jednotku zážehový motor Maybach HL230 o výkonu 515 kW. Tento motor byl již použit u tanku Tiger I. Byl použit systém dvojitých pojezdových kol, čtyři kola byla v zadní řadě a pět kol bylo v řadě přední. Čelní pancéřování bylo 150-185 mm. Tento model byl v únoru 1943 přijat do výroby pod názvem PzKpfw VI Ausf. B (Tiger II) a byly objednány tři prototypy.\n\nVýroba prototypů se značně protáhla. První prototyp byl předveden až 20. října 1943. V prosinci téhož roku byla zahájena sériová výroba. Prvních 50 kusů mělo věž typu \"Porsche\", ostatní tanky měly věž \"Henschel\". Vzhledem k použití těžšího kanónu a silnějšího pancéřování byla hmotnost tanku Tiger II vyšší než hmotnost tanku Tiger I. Tiger II vážil 69,7 t. To snižovalo jeho rychlost, spolehlivost i jízdní vlastnosti. Ale i tak se jednalo o jeden z nejlépe vyzbrojených a nejodolnějších tanků druhé světové války.\n\nU několika prvních tanků byl použit binokulární zaměřovač, u ostatních byl však použit monokulární zaměřovač. U některých vyrobených tanků byl použit také vylepšený kanón KwK 43/III ráže 8,8 cm. Celkem bylo od začátku výroby do konce války vyrobeno 492 kusů těchto tanků.\n\nSvé využití našly především tyto dvě modifikace: velitelský Tiger II a stíhač tanků Jagdtiger. Velitelské tanky byly vybaveny radiostanicemi. Typ SdKfz 267 byl vybaven radiostanicemi typu FuG5 a FuG7 pro komunikaci na úrovni praporu a roty. Typ \"SdKfz 268\" byl vybaven radiostanicemi FuG5 a FuG8 pro spojení s plukem a divizí. Tyto radiostanice měly standardní prutové antény. Na velitelské tanky bylo předěláno asi 10 tanků Tiger II.\n\nTanky Tiger II byly přijaty do výzbroje na jaře roku 1944. Jejich první bojové nasazení na východní frontě v rámci protiútoku na sovětské předmostí u Sandoměře v srpnu 1944 skončilo naprostým debaklem. Během tří dnů ztratili Němci (mimo jiných ztrát) 11 tanků Tiger II v boji se sovětskými tanky T-34/85, IS-2 a ve zrádném písečném terénu.\n\nNejznámější je ale jejich nasazení v ardenské protiofenzívě v prosinci roku 1944. Jejím smyslem bylo znemožnit velké akce spojeneckých jednotek, aby mohly být veškeré vojenské síly nacistického Německa použity na východní frontě proti SSSR. Tankům však brzy došly pohonné hmoty a navíc se zlepšilo počasí, což znamenalo, že Spojenci začali bombardovat silniční a železniční trasy, města a nacistická vojska. Německý útok začínal slábnout a navíc tanky Tiger II musely být přesunuty na východní frontu, aby se zúčastnily bojů proti sovětské ofenzívě. Tím začal končit německý útok a vojska Třetí říše se začala stahovat do bezpečí Siegfriedovy linie.\n\nTanky Tiger II byly použity také v poslední německé ofenzívě, tj. v operaci Jarní probuzení, jejímž cílem bylo znovudobytí Budapešti na jaře roku 1945. Po nadějném začátku se ovšem zamotaly do bahna a to byl konec operace.\n\nTiger II byl jedním z nejsilnějších tanků druhé světové války, jemuž konkuroval pouze sovětský tank IS-2, který měl 122mm kanón, a americký M26 Pershing, který byl nasazen do bojů na západní frontě až v únoru 1945. \"Královské Tigry\" měly ve své výzbroji především samostatné prapory těžkých tanků jak Heer tak SS.\n\n\n"}
{"id": "27096", "url": "https://cs.wikipedia.org/wiki?curid=27096", "title": "Intel 8088", "text": "Intel 8088\n\nIntel 8088 je mikroprocesor firmy Intel architektury x86, založený na 8086 s 16bitovými registry a 8bitovou vnější sběrnicí. Byl používán v původním IBM PC.\n\nByl cílen na levné systémy díky použití 8bitových obvodů, které nebyly tak drahé jako 16bitové. V IBM PC běžel na frekvenci 4,77 MHz.\n\nObvody s širší sběrnicí byly v té době stále poměrně drahé. Nástupci mikroprocesoru 8088 jsou 80188, 80186, 80286, 80386 a 80486, některé se dodnes používají. 8088 si „dopředu“ načítá 4 bity instrukcí, na rozdíl od 8086, který si načítá 6 bytů. Inženýři z IBM původně chtěli použít procesor Motorola 68000 (a také ho použili v dnes již zapomenutém Instruments 9000 Laboratory Computer), ale v té době již měli práva na výrobu rodiny 8086, která získali od Intelu výměnou za design tzv. bublinkové paměti. Jedním z faktorů, proč použili právě 8088, byla možnost použití komponent pro procesory rodiny Intel 8085, což umožňovalo použít v počítači upravený design 8085. V té době také nebyly komponenty pro 68000 příliš rozšířené. Bublinkové paměti vyráběné společností Intel byly na trhu pouze krátce vzhledem k nelítostnému konkurenčnímu boji ze strany japonských korporací, kterým Intel nemohl cenově konkurovat. V důsledku toho se trh mohl zaměřit na procesory.\n\nKompatibilní náhrada čipu, V20, byla vyráběna firmou NEC. Tento čip měl efektivnější design a vyšší frekvenci, což přineslo nárůst výpočetního výkonu o 20 až 30 % oproti Intelu 8088.\n\n\n"}
{"id": "27098", "url": "https://cs.wikipedia.org/wiki?curid=27098", "title": "Skladba staroslověnštiny", "text": "Skladba staroslověnštiny\n\nHlavní článek: Staroslověnština\n\nV hlavních větách:\nIndikativ prézenta nedokonavých sloves vyjadřuje nejčastěji děj probíhající v přítomnosti. U sloves dokonavých vyjadřuje děj, který se odehraje v budoucnosti. Budoucnost zřídka vyjadřují i tvary nedokonavých sloves.\nDokonavá i nedokonavá slovesa vyjadřují též děj obecně platný (\"vьsěkъ bo prosęi prieml'etъ\" – každý, kdo prosí, dostává); s částicí \"da\" vyjadřují rozkaz (\"togda sǫštei vъ ijuději. da běgajǫtъ vъ gory\" – tehdy lidé jsoucí v Judei utíkejte do hor).\nPrézens historický (vyjádření minulosti přítomným časem) je řídké.\nVe vedlejších větách:\nVe vedlejších větách obsahových oznamovacích a tázacích tvary nedokonavých sloves vyjadřuje současnost děje věty vedlejší s dějem věty hlavní, tvary dokonavých sloves vyjadřují následnost děje věty vedlejší s dějem věty hlavní.\nVe vedlejších větách obsahových přacích a žádacích a větách účelových po spojce \"da\" odpovídá českému kondicionálu.\nImperativ se tvoří od sloves obou vidů, vyjadřuje příkaz nebo zákaz; zákaz se pojí se záporkou \"ne\". Rozkaz může být zesílen částicí \"da\".\nVe 3.os.sg. a 1.os.pl. se často vyskytuje místo imperativu indikativ prézenta s částicí \"da\").\nAorist byl prostý minulý čas, který se používal k vyjádření minulého děje nespojeného s jiným minulým dějem. Rozdíl mezi aoristem a imperfektem nebyl vidový.\nIndikativ imperfekta vyjadřuje nedokončený průvodní děj v minulosti. Bývá užíván ve vedlejším vypravování nebo ve vedlejších a uvozovacích větách. Používal se jako vyjádření dějů, které netvořily pokrok ve vyprávění, nýbrž jen popisovaly nebo vysvětlovaly a podobně. Tvořil se většinou od sloves nedokonavých, u dokonavých označoval opakovaný děj.\nKondicionál vyjadřoval neskutečnou podmínku děje (jakéhokoli). Užíval se ve větách podmínkových, ve vedlejších větách účelových, občas v hlavních větách zvolacích a v nepřímých otázkách.\nPůvodní význam byl označovat výsledek z děje proběhlého v minulosti, nejčastěji se používalo ve 2. a 3.os.sg. V mladších textech začal indikativ perfekta nahrazovat indikativ aoristu a přebíral jeho význam.\nIndikativem plusquamperfekta se vyjadřoval minulý děj, který proběhl před jiným dějem minulým.\nIndikativem futura exakta se vyjadřoval budoucí děj, který proběhne před jiným dějem budoucím. Tvary tohoto času však jsou doloženy jen zřídka.\nV infinitivu byl ve staroslověnštině jako v ostatních slovanských jazycích druhý slovesný děj ve větě, závislý na prvním ději vyjádřeném určitým tvarem slovesným (\"dostoitъ li k'insъ dati k'esarevi?\" – je dovoleno dát daň císaři?).\nKromě toho se infinitiv používal v několika následujících infinitivních vazbách:\n\nVazba akuzativu s infinitivem\nVazba se skládá z infinitivu a některého jména (především podstatného nebo zájmena) v akuzativu (\"kogo mę nepьštjujǫtъ narodi byti?\" – za koho mě zástupy pokládají?). Tato vazba byla používána velmi zřídka (vznikla napodobením řecké vazby) po slovesech smyslového vnímání, projevu nebo duševní činnosti.\n\nVazba dativu s infinitivem\nVazba se skládá z infinitivu a některého jména (především podstatného nebo zájmena) v dativu (\"pristǫpišę jeterii glagoljǫšte vъskrěsěnьju ne byti\" – přistoupili někteří řkouce, že není vzkříšení). Tato vazba se vyskytuje po stejném okruhu sloves jako vazba akuzativu s infinitivem a po slovese stát se.\n\nSupinem se označuje slovesný děj, který je vyjádřením účelu děje vyjádřeného slovesem pohybu nebo posílání (\"pride krьstitъ sę\" – přišel se pokřtít). Předmět u supina je v genitivu (\"idǫ rybъ lovitъ\"). V mladších textech bylo supinum často nahrazováno infinitivem a předmět se u něho vyjadřoval v akuzativu.\n\nParticipium prézenta činné většinou vyjadřuje vedlejší činný průvodní děj, který se odehrává současně s jiným dějem, přítomným, minulým nebo budoucím (\"vъzvratišę sę chvalęšte boga\" – vrátili se chválíce Boha).\nParticipium prézenta činné se používá též jako přídavné jméno (\"vьsemogy\" – všemohoucí) nebo jako podstatné jméno (\"priemľęi proroka\" – ten, kdo přijímá proroka).\nParticipium prézenta trpné vyjadřuje vedlejší trpný průvodní děj, který se odehrává současně s jiným dějem, přítomným, minulým nebo budoucím. Používá se ve funkci přívlastku, a to přívlastku shodného (\"slovo glagolemoe\" – pronášené slovo) nebo doplňku (\"uzьrite obьstoimъ voi ierusalimъ\" – uvidíte Jeruzalém obstupovaný vojíny).\nParticipium préterita vyjadřuje vedlejší průvodní děj předčasný před dějem vyjádřeným určitým tvarem slovesným (\"poštь sę vъzlaka\" – postiv se pocítil hlad). Pokud je participium ve tvaru složeném (viz v článku o skloňování), může mít funkci adjektivní nebo řidčeji též substantivní (\"běsъnovavъi sę\" – dříve posedlý).\nParticipium perfekta činné se nepoužívalo samostatně, nýbrž ve spojení s určitým tvary slovesa \"byti\", s nímž vytvářelo složené minulé časy.\nParticipium perfekta trpné se nejčastěji používalo ve spojení s určitým tvary slovesa byti pro tvoření opisných tvarů trpného rodu. Často se také používalo jako přídavné jméno, zejména s významem možnosti (-telný: \"slyšanъ\" – slyšitelný).\n\nZákladní funkcí nominativu je vyjadřovat větný podmět (\"chlěbi izbyvajǫtъ\" – chleby zbývají).\nKromě toho je v nominativu jmenná část přísudku, zvlášť po slovesech s významem „být“, „vznikat“, „jmenovat se“, „být ustanoven“ apod. (\"ledъ bystъ voda topla\" – led se stal teplou vodou) – toto se označuje jako vazba dvojího nominativu; instrumentál je v této funkci řídký.\n\nGenitiv je především pád přívlastku neshodného (\"stroenie domu\" – správa domu); u zájmen \"jeterъ\", \"jedinъ\", \"kъto\" se množina, z níž se vybírá jeden člen, vyjadřuje i bezpředložkovým genitivem (\"jedino takovychъ otročętъ\" – jedno z takových dětí), častěji se však v tomto případě užívá předložka \"otъ\".\nDvě funkce má genitiv jako jmenná část přísudku u slovesa \"byti\": a) genitiv přivlastňovací (\"těchъ jestъ cěsarьstvo nebesьskoje\" – jejich je království nebeské), b) genitiv jakosti (\"velika roda jestъ\" – je velkého rodu).\nGenitiv záporový je podmětem v neosobních vazbách záporných při slovesu byti (\"korablě inogo ne bě tu\" – jiná loď tady nebyla) a u záporných přechodných sloves (\"ne znaaše jeję\" – neznal ji).\nGenitiv se užívá jako předmět a příslovečné určení u jistého okruhu sloves a přídavných jmen; pak se podle přesného významu rozeznávají: a) genitiv odlukový – užívá se u sloves a přídavných jmen mající význam vzdalování, oddělování, nedostatku, osvobozování apod. (\"uběžati vьsěchъ\"); b) genitiv příčiny – jméno v genitivu označuje důvod činnosti nebo vlastnosti (\"bojěachǫ sę ljudii\" – báli se lidí); c) genitiv partitivní – označuje, že jmenovaný předmět je dějem či vlastností zasažen jen částečně (\"prijętъ ocьta\" – okusil ocet); d) genitiv kvantitativní – jím se vyjadřují výrazy označující množství něčeho (\"lačǫštęję isplъni blagъ\" - hladovějící nasytil dobrými věcmi); e) genitiv dotykový (\"drъžaachǫ sę jego\" - drželi se při něm); f) genitiv cílový - označuje cíl nebo smysl, k němuž děj spěje (\"žęždetъ pokaaniě našego\" - přeje si naše pokání); g) genitiv smyslový - u sloves smyslového vnímání označuje vnímaný předmět/jev/osobu (\"sъmotrite cvětъ selъnychъ\" - pohleďte na polní květy); h) genitiv srovnávací - používá se u komparativu a superlativu přídavných jmen a příslovcí (\"duša bolьši jestъ pištę\" - duše je větší než pokrm).\nGenitivem se vyjadřuje čas, a to jen v ustálené vazbě označující datum konání (\"měsęca marta\" - měsíce března).\nOjediněle je doložen genitiv zvolací (\"o, bezakonьnaago vьzběšenija\" - ó, nešlechetné zběsilství!).\nGenitiv byl původně též pádem předmětu u supina (viz Supinum).\n\nV užívání dativu se staroslověnština liší od jiných slovanských jazyků v pádové skladbě nejvíc.\nNejčastěji dativ vyjadřuje nepřímý předmět u sloves. Ve většině případů se jedná o táž slovesa jako v jiných slovanských jazycích (i češtině), odchylná jsou tato: a) slovesa pohybu - dativ vyjadřuje, k čemu pohyb směřuje (\"se cěsarъ grędetъ tebě\" - hle, král přichází k tobě), b) slovesa prospěchu a neprospěchu (\"priobręšti žiznь sebě\" - najdi život pro sebe), c) sloveso byti s významem vlastnictví (\"bǫdetъ eteru člověku sъto ovecъ\" - jiný člověk bude mít sto ovcí).\nDativ účelový označuje výsledek vykonávání děje (\"položǫ vragy tvoję podъnožьju nogama tvoima\" - položím tvé nepřátele jako podnož tvých nohou).\nU nemnoha sloves ve 3.os.sg.(např. \"dostoitъ\", \"podobajetъ\", \"jestъ\" s přísudkovým příslovcem) vyjadřuje dativ v některých konstrukcích nepřímý podmět příslušného děje nebo stavu (\"dobrěě estъ edinomu člověku umьrěti\" - je lépe, aby jeden člověk zemřel).\nU podstatných jmen dativ často odpovídá genitivu v dnešních slovanských jazycích (\"chramъ molitvě\" - chrám modlitby, \"bratrъ mi\" - můj bratr).\nDativ zvolací - obdoba genitivu zvolacího (\"o divъnyimъ i prěslavъnyimъ dělomъ\" - ó, podivuhodné a přeslavné činy!).\nVazba dativu absolutního: Jde o polovětnou (tedy větu zastupující) vazbu substantiva nebo zájmena v dativu a s ním se v pádu a čísle shodujícího participia prézenta nebo préterita. Vazba dativu absolutního zastupuje vedlejší větu; participium prézenta vyjadřuje současnost s hlavním dějem věty, participium préterita vyjadřuje předčasnost před hlavním dějem věty. Vazba dativu absolutního nejčastěji zastupuje větu časovou (\"iždivъšju že emu vьsě. bystъ gladь krěpъkъ\" - když vše prohýřil, nastal velký hlad), ale může mít i jiné významy (příčinný, podmínkový, připouštěcí atd., např. \"po vьsę dьni sǫštju mi sъ vami. ne prostьrěste rǫkъ na mę\" - ačkoli jsem byl s vámi, nevztáhli jste na mě ruce). Substantivní/zájmenná část vazby může být vynechána nebo mohou někdy místo nich být příslovce času (\"pozdě byvъšu\" - když/protože/ačkoli bylo pozdě).\nVazba dativu s infinitivem je v oddílu Infinitiv.\n\nZákladní funkce akuzativu je vyjadřovat přímý předmět přechodných sloves (\"dobro sěmę sělъ jesi\" - zasel jsi dobré semeno).\nAkuzativ může být i v přísudkové části věty; pokud je ve větě zároveň s větným přímým akuzativním podmětem, vzniká tzv. vazba dvojího akuzativu (\"sъtvorjǫ vy člověkomъ lovьca\" - udělám z vás lovce lidí; v dnešních jazycích bývá na místě přísudkového akuzativu instrumentál).\nAkuzativ vyjadřuje trvání času nebo označuje místo (\"bě vь črěvě k'itově tri dni tri že nošti\" - byl v břichu velryby tři dny a tři noci, \"otъstǫpi otъ n'ich. ěko vrъženьe kameni\" - odstoupil od nich co by kamenem dohodil).\nVazba akuzativu s infinitivem je v oddílu Infinitiv.\n\nPůvodní funkce lokálu, označení polohy v místě nebo čase, se vyskytoval ve staroslověnštině poměrně zřídka (\"archiepiskopa cěsarigradě\" - arcibiskupa v Cařihradě, \"da ne bǫdetъ běstvo vaše zimě\" - ať váš útěk nenastane v zimě).\nU nemnoha sloves je lokál pádem předmětu; jsou to slovesa: a) \"kosnǫti sę\" (\"kosnǫ sę jemь\" - dotýkám se ho), b) slovesa s předponou \"pri\"- (\"prilěpi sę jedinomь otъ žitelъ\" - připojil se k jednomu z obyvatel), c) několik sloves s předponou \"na\"- (\"naležati\", \"napadati\", \"nadějati sę\": \"bystъ že naležęštju emь narodu\" - stalo se, že se na něj tlačil zástup), d) několik jiných sloves (především \"visěti\", \"vъležati\", \"oprěti sę\").\n\nInstrumentál je především pád příslovečného určení místa (\"ne vъchodęi dvьrьmi\" - nevcházející dveřmi), času (\"trьmi dьny\" - ve třech dnech; v této funkci užíváno zřídka), prostředku a nástroje (\"kopiemь jemu rebra probode\" - kopím mu probodl žebra), způsobu (\"sъnide duchъ svęty tělesъnъim zrakomь\" - sestoupil duch svatý v tělesné podobě), míry (\"ničimъ sǫtъ chuždъši\" - o nic nejsou slabší), zřetele (\"tělomь malъ bě\" - byl malý tělem) a příčiny (\"ne mogǫšte pristǫpiti kь nemu narodomъ\" - nemohouce k němu přistoupit pro zástup (kvůli zástupu)).\nV instrumentálu je původce děje vyjádřeného trpným rodem (\"bǫdete nenavidimi vsěmi\" - budete nenáviděni všemi).\nInstrumentál ve jmenné části přísudku je řídký (\"sirotojǫ dětištь ne bǫdetъ\" - dítě se nestane sirotkem).\nVe funkci předmětu sloužil instrumentál u sloves pohybu (\"pokyvajǫšte glavami\" - potřásajíce hlavami), sloves s významem vládnout (\"vladǫštju s'yriejǫ k'yrinьju\" - když vládl Quirinius nad Sýrií) a slovesa oženit se (\"ěko oženi sę jejǫ\" - neboť se s ní oženil).\nInstrumentálem se též označuje vlastnost (\"člověkъ nečistomь duchomь\" - člověk nečistého ducha).\n\nVěty oznamovací jsou nejobvyklejším druhem vět, v kladné nebo záporné podobě oznamují nějakou skutečnost; přísudek je v indikativu nebo kondicionálu (\"iskoni běaše slovo\" - na počátku bylo slovo; \"věrǫ biste jęli i mьně\" - i mně byste uvěřili).\n\na) Otázky doplňovací - jsou uvozeny tázacím zájmenem nebo tázacím příslovcem (\"kaě jestъ zapovědь prьvaě vьsěchъ?\" - které je první přikázání ze všech).\nb) Otázky zjišťovací - téměř vždy jsou uvozeny tázací částicí. Nejčastěji se užívá částice \"li\", která se klade na druhé místo ve větě (\"přišelъ li jesi sěmo mǫčitъ nasъ?\" - přišel jsi sem nás trápit?); méně často se užívá částice \"ašte\"; zjišťovací otázky bez tázací částice jsou výjimečné.\nc) Řečnické otázky - očekává-li se kladná odpověď, klade se na počátek věty částice \"jeda\" (též ve variantě \"jeza\"), očekává-li se záporná odpověď, klade se na počátek věty \"ne-li\" (\"jeda možetъ slěpьcь slěpca voditi? ne oba li vъ ěmǫ vъpadeta sę?\" - je snad možné, aby slepec vodil slepce? cožpak nespadnou oba do jámy?); ojediněle bývá otázka s předpokládanou zápornou odpovědí uvozena spojením \"děješi\"(-\"li\").\n\na) Věty rozkazovací - mají přísudek buď v imperativu nebo v indikativu ve spojení s částicí \"da\". Zdvořilý rozkaz se vyjadřuje spojením imperativu slovesa \"račiti\" a infinitivu příslušného slovesa (\"rači jemu rešti\" - rač mu říci). Místo imperativu je možné užít i infinitiv (\"ne klęti sę vamъ\" - neklejte) nebo indikativ bez \"da\" (viz u zákazu).\nb) Věty přací - většinou mají sloveso nejčastěji v indikativu uvozeném spojkou \"da\" (v záporu \"ne da\") či v kondicionálu uvozeném spojkami \"jeda\", \"ne da\", \"jaru\", \"ješa\" (\"jeda ispravili sę pǫtьe moi\" - kéž se spravily mé cesty). Pro 1.os.sg. je v nemnoha případech zachován předslovanský optativ zakončený na -\"ěmъ\" (\"otъpaděmъ ubo otъ vragъ moichъ\" - kéž odpadnu od svých nepřátel), pro 3.os.sg. od slovesa \"byti\" tvar \"bǫdǫ\" (\"tvoě svjętaě na očiščenie namъ bǫdǫ\" - nechť nám tvé dary budou k očištění).\n\nJsou to oznamovací, tázací nebo žádací věty pronesené s citovým zabarvením; v písmu se mnohdy nijak neoznačují nebo jsou uvozeny částicí \"ěko\" (\"ěko čjudьno imję tvoe\" - jak podivuhodné (je) tvé jméno!).\n\n1. Souvětí souřadné\n\nVěty v souvětí slučovacím jsou řazeny beze spojky (\"bolęštęję icělite. prokaženyję očištaite\" - uzdravujte nemocné, očišťujte malomocné), častěji jsou ovšem spojeny pomocí spojky. Kladné spojení je nejčastěji vyjádřeno spojkou \"i\" (\"razor'jǫ žitьnicǫ mojǫ. i bolьšǫ sъziždǫ\" - zbořím svou stodolu a vystavím větší), méně často spojkami \"ti\", \"taže\", záporná spojení jsou vyjádřena spojkami \"ne-ne\", \"ne-ni\", \"ni-ni\", \"ne-ti\".\n\nVěty v souvětí vylučovacím jsou spojeny dvojicí spojek \"li-li\", \"li-ili\", první člen se může vynechat (\"li sъtvorite drěvo dobro. li sъtvorite drěvo zъlo\" - buď učiníte strom dobrým nebo učiníte strom špatným).\n\nVěty v souvětí odporovacím jsou spojeny spojkami \"že\", \"a\", \"obače\" (\"syny rodichъ ti že sę otъvrъgošę mene\" - syny jsem zplodil, ale ti se mě odřekli), po záporu spojkou \"nъ\" (\"ne vъvedi nasъ vъ napastъ. nъ izbavi ny otъ nepriězni\" - neuveď nás v pokušení, ale zbav nás zlého).\n\nVěty v souvětí důvodovém jsou spojeny spojkami \"bo\", \"ibo\", \"nebonъ\" (\"i ty otъ nich jesi. ibo i besěda tvoě avě tę tvoritъ\" - i ty jsi z nich, neboť i tvá řeč tě prozrazuje).\n\nVěty v souvětí důsledkovém jsou spojeny spojkami \"ubo\", \"těmь že\", \"sego radi\", \"togo radi\" (\"ne dobro li sěmę sělъ jesi. otъ kǫdu ubo imatъ plěvelъ?\" - což jsi nezasel dobré semeno, odkud je tedy plevel?).\n\n2. Souvětí podřadné\nVedlejší věty podmětné ve větě zastupují podmět. Jsou uvozeny buď vztažným zájmenem (\"jьže\", někdy i ve spojení s příslovcem \"koližьdo\" nebo \"ašte\" - \"jьže vy primetъ. mę priemletъ\" - kdo vás příjme, mě přijímá) nebo spojkami \"ěko\", \"da\" (\"izvěstъno bo bě o ioan'ně. ěko prorokъ bě\" - o Janovi bylo známo, že byl prorok).\n\nVedlejší věty přívlastkové jsou uvozeny vztažným zájmenem nebo příslovcem (\"vь n'jǫže měrǫ měrite. vъzměrętъ vamъ\" - bude vám vyměřeno měrou, jakou měříte). V mladších textech se nahrazuje vztažné zájmeno zájmenem tázacím.\n\nVedlejší věty předmětné ve větě zastupují předmět. Po slovesech vyjadřujících vůli, rozkaz, zákaz, přání, bránění, obavu (\"velěti\", \"povelěti\", \"chotěti\", \"prětiti\", \"zaprětiti\", \"želěti\", \"moliti\", \"rešti\", \"bojati sę\" a další) následuje spojka \"da\", v záporu \"da ne\" (\"mol'ěachǫ jь. da povelitъ imъ vъ ty vьniti\" - prosili ho, aby jim přikázal do nich vejít). Přísudek vedlejší věty může být v indikativu nebo kondicionálu (\"molišę da bi prěšьlъ\" - prosili, aby odešel). Po slovesech vyjadřujících obavu mohou být též spojky \"da ne\", \"jeda kako\"; u sloves s významem vůle a žádosti též bývá infinitiv.\nVedlejší věta předmětná může mít i podobu nepřímé otázky (\"ne věděaše otъ kǫdu estъ\" - nevěděl, odkud je).\n\nVedlejší věty příslovečné jsou nejčastěji zastoupeny větami, vyjadřujícími místo a čas. Jsou uvozeny příslušnými vztažnými příslovci. Příslovce místa bývají \"ide\", \"ideže\", \"ižde\", \"iždeže\" (kde), \"ideže ašte\", \"ideže koližьdo\" (kdekoli), \"jamože\" (kamž), \"jamože koližьdo\" (kamkoli), \"jǫduže\" (odkud), \"otъnjǫduže\" (odkudž); někdy se místo patřičných vztažných užívala tázací příslovce (hlavně \"kъde\", \"otъkǫduže\"). Příslovce času bývají \"jegda\", \"ěko\", \"vъn'egda\" (když), \"doideže\", \"don'ьdeže\", \"don'eliže\", \"don'elěže\" (dokud, pokud), \"otъn'eli\", \"otъn'eliže\" (od té doby, co), \"prěžde daže\", \"prěžde daže ne\" (dříve než), \"potomь ěko\" (poté, co); ve vztažném významu se někdy užívalo tázací příslovce \"kъde\" (jakmile). Příklady: \"mariě pride ide bě isusь\" - Marie přišla (tam), kde byl Ježíš, \"prěžde daže ne vъzglasi tebe filipъ. viděchъ tę\" - dříve než tě zavolal Filip, uviděl jsem tě.\nVedlejší věty příslovečné, které mají význam způsobový nebo srovnávací jsou uvozeny spojkami \"ěko\", \"ěkože\", \"aky\", v hlavní větě může stát příslovce \"tako\" (\"ne aky li vy jeste zьvani zьvanъ jesmъ?\" - nejsem zván, jak jste vy zváni?).\nVedlejší věty příslovečné s významem příčinným jsou uvedeny spojkami \"zan'e\", \"zan'eže\", \"pon'e\", \"pon'eže\", \"ide\", \"ižde\", \"ěko\", \"jelьma\", občas i \"ježe\", \"imьže\" (\"blaženi ništii duchomь. ěko těchъ estъ cěsarьstvo nebesьskoe\" - blahoslavení chudí duchem, neboť jejich je království nebeské).\nVedlejší věty příslovečné s významem účinkovým bývají nejčastěji uvozeny spojkou \"ěko\", též \"ěko že\", zřídka spojkou \"da\" (\"i icěli jь. ěko slěpъ ględaaše\" - i uzdravil jej, takže slepý viděl).\nVedlejší věty příslovečné účelové jsou uvozeny spojkou \"da\" (v záporu \"da ne\"), účinkově-účelový významový odstín je vyjádřen spojkou \"ěko da\". Přísudek vedlejší věty může být buď v indikativu nebo kondicionálu (\"izide sějęi da sěetъ\" - vyšel rozsévač, aby sel). Místo vedlejší věty může stát též nevětná vazba, jejímž základem je supinum (\"izide sějęi sěatъ\" - vyšel zasévač sít/aby sel).\nVedlejší věty příslovečné podmínkové jsou nejčastěji uvozeny spojkou \"ašte\" (též podoba \"ěšte, ašte bi splývá v ašti, ašte bišę v aštišę\"), nebo \"ašte i\", \"ašte li\", \"ašte da\", řídké spojky jsou \"a\", \"jeli\" (\"ašte synъ božii esi. sъlězi sъ krsta\" - jsi-li syn boží, slez z kříže). Podmínka reálná je vyjádřena indikativem v přísudku obou vět, podmínka neskutečná (ireálná) kondicionálem. I když je v podmínkové vedlejší větě kondicionál, může být v hlavní větě indikativ (\"ne imaši oblasti na mьně. ašte ne bi ti dano sъ vyše\" - nemáš nade mnou moc, kdyby ti nebyla dána shůry).\nVedlejší věty příslovečné přípustkové jsou uvozeny spojkou \"ašte\" nebo \"ašte i\", v pozdějších textech též spojkami \"cě, acě\" (\"ašte i boga ne bojǫ sę. i mьštǫ eję\" - ačkoli se boha nebojím, zjednám jí spravedlnost).\n"}
{"id": "27101", "url": "https://cs.wikipedia.org/wiki?curid=27101", "title": "Tropin", "text": "Tropin\n\nTropin může znamenat\n\n"}
{"id": "27113", "url": "https://cs.wikipedia.org/wiki?curid=27113", "title": "Mezinárodní kód fytocenologické nomenklatury", "text": "Mezinárodní kód fytocenologické nomenklatury\n\nMezinárodní kód fytocenologické nomenklatury – MKFN (: \"\") je sada fytocenologických pravidel, tedy pravidel pro rozlišování a pojmenovávání (nomenklaturu) typů rostlinných společenstev a jejich uspořádání do hierarchického taxonomického systému na základě floristicko-cenologických kriterií.\n\nCílem existence tohoto kódu je sjednotit pravidla pro klasifikaci rostlinných společenstev, tedy skupin rostlinných druhů vyskytujících se na podobných místech z důvodu podobných stanovištních nároků. Příkladem takového společenstva je bučina. Tu lze rozdělit jak na detailnější kategorie (např. acidofilní bučina, květnatá bučina s kyčelnicí devítilistou apod.), tak ji lze např. spolu s doubravami a údolními olšovými luhy zařadit do vyšší kategorie, odpovídající listnatým lesům střední Evropy.\n\nCo vlastně představuje snaha popsat jednotlivá společenstva a jejich hierarchickou strukturu? Pokud to připodobníme k lidské říši, jde o snahu vyklasifikovat určité skupiny druhů vyskytujících se na podobných stanovištích. Takovou základní jednotkou tak může být např. skupina štamgastů určité hospody. Každý večer se scházejí v jedné hospodě, ale přes den mohou být součástí jiných, více či méně svázaných komunit. Tou komunitou může být škola (jeden ze štamgastů je učitel), místní fotbalový klub nebo třeba zahrádkáři. Jsou komunity, které se prakticky vylučují (např. člen jedné politické strany asi nezabrousí na schůzi konkurenční) a jsou takové, které jsou si blíž (např. fotbalový klub a štamgasti) než jiné (škola a štamgasti). Ty, které jsou si blíž, lze pak shlukovat do méně detailních vyšších kategorií.\n\nPodobně i určitý druh rostliny (např. sasanka hajní) se může vyskytovat obvykle spolu s dalšími druhy (dubohabřina), ale lze jej spatřit i jinde (bučina, olšina apod.), kam přechází z dubohabřiny s řadou dalších druhů. Výjimečně se může vyskytnout i v úplně jiných společenstvech (např. louka), ale tam jeho výskyt nebude brán jako významný znak, protože se tam vyskytuje jen sám a ojediněle.\n\nVymezení základních kategorií (tedy jednotlivých společenstev) je poměrně obtížné a dlouhou dobu bylo předmětem sporů mezi dvěma skupinami botaniků, tzv. \"diskontinualistů\" a \"kontinualistů\". Diskontinualisté požadovali vyčlenění samostatných jednotek i pro lokální variace společenstva (např. lokální variace květnatých bučin s kyčelnicí devítilistou pro různá pohoří). Kontinualisti se snažili maximum podobných společenstev sdružit do jedné jednotky, neboť jednotlivé variace považovala za vzájemně v sebe přecházející a nerozlišitelné.\n\nPublikaci stanovující kódování vydává Nomenklatorická komise při Mezinárodní společnost pro studium vegetace (: ) a při Mezinárodní federaci pro fytocenologii (: ). Tento systém se označuje jako \"evropská fytocenologická škola\" nebo jako \"curyšsko-montpellierská škola\".\n\n\nKlasifikační jednotka kterékoliv úrovně se ve fytocenologii nazývá syntaxon (v taxonomii biologických druhů se v obdobném významu používá slovo taxon). Taxonomická kategorie se ve fytocenologii nazývá rank. Jména syntaxonů se obvykle tvoří z názvu botanického druhu (nebo názvů dvou druhů oddělených spojovníkem) a doplněných koncovkou příslušné úrovně kategorizace (příslušného ranku). Za název se přidává zkratka autorské citace, tedy údaj o tom, kdo syntaxon zavedl.\n\nPodobně jako v taxonomické hierarchii je třída obšírnějším taxonem než řád (skládá se tedy z několika řádů). Svaz je na hierarchické úrovni obdobou čeledi, asociace pak druhu.\n\nSubasociace jsou používány běžně, podřády a podtřídy velmi zřídka.\n\nKromě hlavních a vedlejších ranků se používají ještě neformální jednotky, například společenstvo, varianta, geografická rasa atd. Ty se zpravidla označují jménem biologického druhu. Často jsou tyto neformální jednotky používány tehdy, pokud společenstvo není jasně vylišitelné či existují spory ohledně jeho popisu (např. jednotlivé typy acidofilních borů).\n\nNěkterá pravidla:\n\n\n\n"}
{"id": "27134", "url": "https://cs.wikipedia.org/wiki?curid=27134", "title": "Byšičky (přírodní památka)", "text": "Byšičky (přírodní památka)\n\nPřírodní památka Byšičky ev.č. 1986 zahrnovala lesní porost s rybníky a rašelinnými loukami jižně od samoty Brdík, asi 2 km východně od města Lázní Bělohrad v okrese Jičín. Správa AOPK Pardubice. katastrální území: Brtev, Vřesník, Lukavec u Hořic. Přírodní památka Byšičky nyní byla zrušena a její území bylo rozděleno na dvě dílčí přírodní památky: Byšičky 1 a Byšičky 2.\n\nDnes zaniklá obec, který byla zlikvidována za třicetileté války. Zůstal pouze kostel Sv. Petra a Pavla, který patří k nejstarším památkám podzvičinského kraje. Původní románský kostel pochází z roku 1267 a v roce 1854 jej nechal opravit majitel panství Alfons Aichelburg. Byšičky inspirovaly básníka Karla Jaromíra Erbena k napsání balady Svatební košile.\nPřevážnou část území pokrývají lesní porosty více či méně přirozeného složení, na které navazuje několik rybníků s unikátními rašelinnými loukami v záplavové zóně. Další vodní plochy leží za hranicemi chráněného území. Celý komplex je důležitým biocentrem v převážně zemědělské krajině.\n\nStrukturně denudační, zčásti akumulační reliéf uprostřed Bělohradské pahorkatiny. Severní část zaujímá ploché návrší Bulice (342 m n. m.) ze svrchnokřídových sedimentů, převážně slínovců a prachovců středního až spodního turonu (jizerské a bělohorské souvrství), místy překrytých reliktními štěrky fluviálního původu a štěrkopísky středně pleistocenní terasy. Niva potoka se Zákopskými rybníky je vyplněna holocenními fluviálními a deluviálními jílovitopísčitými usazeninami.\n\nLesní komplex Bulice je převážně smrkový, s roztroušenými ostrůvky přirozené dřevinné skladby, tj. s bukem lesním (\"Fagus sylvatica\"), dubem letním (\"Quercus robur\"), habrem obecným (\"Carpinus betulus\"), lípou malolistou (\"Tilia cordata\"), ojediněle i jedlí bělokorou (\"Abies alba\"). Obklopují jádro chráněného území, tj. rybníky s navazujícími slatinnými loukami.\n\nRostlinstvo chráněného území je velmi různorodé v závislosti na typech stanovišť – od lesních porostů různého složení přes rybníky a slatinné louky po suché stráně. Botanicky nejbohatším stanovištěm jsou slatinné louky svazu \"Caricion davallianae\" v okolí rybníků Zákopského, Hlubokého a Bahníku, kde rostou mj. hlízovec Loeselův (\"Liparis loeselii\"), ostřice Davallova (\"Carex davalliana\"), ostřice oddálená (\"Carex distans\"), ostřice vyvýšená (\"Carex elata\"), ostřice žlutá (\"Carex flava\"), zeměžluč hořká (\"Centaurium erythraea\"), prstnatec pleťový (\"Dactylorhiza incarnata\"), kruštík bahenní (\"Epipactis palustris\") a bradáček vejčitý (\"Listera ovata\"). Kolem rybníků jsou vyvinuty rákosiny svazu \"Phragmition\".\n\nDubohabřiny s přirozenou dřevinnou skladbou, tvořící část lesních porostů, řadí fytocenologové do svazu \"Carpinion\". Rostou zde např. orlíček obecný (\"Aquilegia vulgaris\"), zvonek broskvoňolistý (\"Campanula persicifolia\"), lýkovec jedovatý (\"Daphne mezereum\"), jaterník trojlaločný (\"Hepatica nobilis\"), ostřice převislá (\"Carex pendula\"), konvalinka vonná (\"Convallaria majalis\"), strdivka jednokvětá (\"Melica uniflora\"), hlístník hnízdák (\"Neottia nidus-avis\"), prvosenka jarní (\"Primula veris\") aj.\n\nLokalita je důležitým biotopem pro rozmnožování obojživelníků a plazů, mezi něž patří např. čolek horský (\"Triturus alpestris\"), ropucha obecná (\"Bufo bufo\"), rosnička zelená (\"Hyla arborea\"), skokan hnědý (\"Rana temporaria\"), ještěrka živorodá (\"Zootoca vivipara\"), slepýš křehký (\"Anguis fragilis\") a užovka obojková (\"Natrix natrix\").\n\nZe vzácnějších druhů ptáků zde hnízdí chřástal vodní (\"Rallus aquaticus\"), jestřáb lesní (\"Accipiter gentilis\"), žluva hajní (\"Oriolus oriolus\") a další.\n\nÚzemí je refugiem bezobratlých v zemědělské krajině. Žijí zde mj. střevlíčci \"Odacantha melanura\" a \"Demetrias monostigma\", kteří jsou charakterističtí pro porosty rákosu, dále bažinné druhy drabčíků (\"Staphylinidae\") a tyrfofilní ploštice znakoplavka (\"Notonecta lutea\").\n\n\n"}
{"id": "27137", "url": "https://cs.wikipedia.org/wiki?curid=27137", "title": "Cidlinský hřeben", "text": "Cidlinský hřeben\n\nPřírodní památka Cidlinský hřeben (ev.č. 1989) zahrnuje kopce Kozlov (606 m n. m.) a Hůra (519 m n. m.) na katastrální území Cidlina, Kněžnice a Libuň v okrese Jičín. Předmětem ochrany území jsou velké plochy přirozených lesních porostů na prudkých svazích Kozlovského hřbetu a cidlinské Hůry, které jsou zachovalým zbytkem kdysi hojných lesních porostů v této oblasti. Přírodní památka je ve správě Krajského úřadu Královéhradeckého kraje.\n\nÚzemí zaujímá část Táborského hřbetu na jihovýchodním okraji geomorfologického celku Ještědsko-kozákovský hřbet. Průlomové údolí horního toku Cidliny dělí území do dvou částí. Severozápadní část vyplňují dílčí hřbet s hradním vrchem Kozlov a jižní výběžky vrchu Ředice (649 m n. m.), jihovýchodní část hřbet Hůra. Podkladem jsou převážně karbonské melafyry místy prostoupené tufy a aglomeráty. V erozních zářezech (např. v údolí Cidliny) jsou odkryty permské sedimenty, zejména červenohnědé pískovce a slepence vrchlabského souvrství, případně svrchnokřídové pískovce. Na svazích a jejich úpatích leží čtvrtohorní kamenitohlinité a kamenitopísčité sedimenty.\n\nPřevážně je zde přirozená svahová bučina, na nejprudších svazích jihozápadně exponovaných strání s přirozenou dřevinnou skladbou s bukem lesním), lípou velkolistou, javorem klenem. Porosty jsou bohatým nalezištěm vzácných a chráněných druhů rostlin. Pestrost bylinného podrostu je podmíněna i zvýšeným obsahem vápníku v půdě. Roste zde např. lilie zlatohlávek, lýkovec jedovatý nebo árón plamatý.\n\nPřirozené složení porostů poskytuje vhodné podmínky pro výskyt řady vzácnějších druhů ptáků, např. lejsek černohlavý, holub doupňák, puštík obecný nebo šoupálek dlouhoprstý.Faunu bezobratlých tvoří podhorské druhy zachovalých smíšených lesů. V bukových porostech a na mokřadních a rašelinných stanovištích je vyšší podíl horských druhů.\nNa prudkých stráních s jihozápadní expozicí nalézáme i teplomilné druhy např. kříse ušatku kůrovou. Z chráněných brouků zde byl pozorován roháč obecný a pět druhů střevlíků.\nHojná jsou zde kupovitá mravenišťě chráněného mravence lesního menšího, která dosahují výšky až 1 m a průměru až 3 m.\n\n"}
{"id": "27140", "url": "https://cs.wikipedia.org/wiki?curid=27140", "title": "Grand Prix Belgie 1952", "text": "Grand Prix Belgie 1952\n\nXIV Grand Prix de Belgique\n\nXIII Grand Prix d'Europe\n\n\nStupně vítězů\n\n\n\n\nJezdci:\n\nNárody:\n"}
{"id": "27141", "url": "https://cs.wikipedia.org/wiki?curid=27141", "title": "Byšičky", "text": "Byšičky\n\nSlovo Byšičky má několik významů:\n\n"}
{"id": "27146", "url": "https://cs.wikipedia.org/wiki?curid=27146", "title": "Rájovská trojice", "text": "Rájovská trojice\n\nRájovská trojice jsou památné stromy v osadě Rájov jižně od Přimdy. Tři lípy velkolisté (\"Tilia platyphyllos\") rostou v jihovýchodní části vsi v nadmořské výšce 550 m. Obvody jejich kmenů měří 305, 330 a 360 cm, koruny dosahují do výšky 21 m (měření 1983). Lípy jsou chráněny od roku 1983 pro svůj vzrůst a jako součást památky.\n\n"}
{"id": "27147", "url": "https://cs.wikipedia.org/wiki?curid=27147", "title": "Kulisa", "text": "Kulisa\n\nKulisa (z francouzského \"coulisse\") je plochý kus materiálu se zvlášť upraveným tvarem okrajů a výřezů.\nPojem se používá v divadelnictví a v technice:\n\n\n\n"}
{"id": "27149", "url": "https://cs.wikipedia.org/wiki?curid=27149", "title": "Seznam jazzových kytaristů", "text": "Seznam jazzových kytaristů\n\nToto je seznam jazzových kytaristů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "27153", "url": "https://cs.wikipedia.org/wiki?curid=27153", "title": "Moluskocid", "text": "Moluskocid\n\nMoluskocid je přípravek na hubení měkkýšů. Obecně jde o pesticid. Většinou se používají na hubení škodlivých plžů v zemědělství. Chemické moluskocidy se aplikují pouze při přemnožení měkkýšů, čemuž má předcházet integrovaná ochrana proti škůdcům (zejména preventivní opatření, mechanická a biologická ochrana). Vzhledem k jedovatosti některých moluskocidů by se měly používat opatrně tak, aby nezasahovaly jiné organismy.\n\n\nChemické prostředky lze používat jen při přemnožení plžů. Někdy se doporučuje asi 2 dny po zasetí (při škodlivém výskytu plžů), protože jsou nástrahy přitažlivější. Perzistence je za sucha 5-6 dnů, za deště méně. Vhodné je používat chemické moluskocidy po dešti.\n\nV roce 2006 byly Státní rostlinolékařskou správou jako moluskocidy schváleny tyto přípravky:\n\n\n\n\n\n\n"}
{"id": "27156", "url": "https://cs.wikipedia.org/wiki?curid=27156", "title": "Megadeth", "text": "Megadeth\n\nMegadeth je americká heavy metalová skupina, již založil roku 1983 kytarista a zpěvák Dave Mustaine a basový kytarista Dave Ellefson. Mustaine chtěl vytvořit rychlejší a lepší kapelu než Metallica, ze které byl vyhozen kvůli závažnému alkoholismu. V dokumentu Get Trashed James Hetfield však jako skutečný důvod uvádí vzájemnou nevraživost mezi Cliffem Burtonem a Davem Mustainem.\n\nOd vzniku kapely vyšlo patnáct studiových alb. Megadeth jsou označování za pionýry thrashmetalového hnutí, společně se zbytkem „velké thrashové čtyřky“ – skupinami Metallica, Slayer a Anthrax. Megadeth je známý díky textům zabývajícím se politikou, válkou, závislostí, vztahy a náboženstvím.\n\nSestava Megadeth se mnohokrát měnila, jediný Mustaine je členem kapely po celou její historii.\nPo nalezení stabilního obsazení v roce 1989 Megadeth nahráli zlatá a platinová alba, například \"Rust in Peace\" (1990) či na Grammy nominované multi-platinové \"Countdown to Extinction\" (1992).\n\nKapela v roce 2002 ukončila činnost kvůli zranění ruky, které utrpěl Dave Mustaine. Po dvou letech úspěšné terapie Mustaine kapelu znovu oživil. Ještě téhož roku (2004) vyšlo \"The System Has Failed\", v roce 2007 \"United Abominations\". Roku 2009, už s novým kytaristou Chrisem Broderickem, vydala skupina album \"Endgame\", o dva roky později \"Thirteen\" a za další dva roky pak \"Super Collider\".\n\nTechnickým vrcholem a zároveň všeobecně nejuzávanějším albem kapely je \"Rust in Peace\" z roku 1990. Poprvé se na něm objevil Mustaine bez drogové závislosti a talentovaný kytarový virtuos Marty Friedman, s nímž vytvořil Mustaine slavnou kytarovou dvojici. Friedman vydržel v kapele až do roku 2001. Roku 2014 ze skupiny odešli dva ze čtyř tehdejších členů, bubeník Shawn Drover a kytarista Chris Broderick.\nMegadeth mění sestavy poměrně často.\n\n\n\n"}
{"id": "27161", "url": "https://cs.wikipedia.org/wiki?curid=27161", "title": "Škodliví plži", "text": "Škodliví plži\n\nŠkodliví plži mohou z hlediska člověka škodit buď v zemědělství nebo také přenášením parazitů, když působí např. jako mezihostitelé motolic. Mnozí z nich jsou nazí plži.\n\n\nPodle některé literatury je hlemýžď zahradní \"Helix pomatia\" řazen mezi užitečné organismy. Žere prý vajíčka škodlivých plzáků \"Arion\" sp. a žere prý plevele. Až začne žrát kulturní rostliny, stačí ho odstěhovat.\n\nVe sklenících poškozují hlavně květiny. Ve sklenících škodí:\n\nPotravu škodlivých plžů tvoří mrkev, čekanka, chřest, ředkvičky, řepa, cukrovka, salát, kapusta, růžičková kapusta, zelí (zelené i bílé), řepka, slunečnice, luštěninová a obilninová píce, hrách, mladé rostliny ozimých a jarních obilovin, kukuřice, tabák, brambory, jahody, atd. Kromě zeleniny mohou škodit také na okrasných rostlinách, např. popínavá rostlina podražec velkolistý \"Aristolochia macrophyla\" (syn. \"A. sipho\", \"A. durior\") roste ve vlhčí půdě ve stínu nebo polostínu, a proto klíčící rostliny musíme chránit před poškozením plži.\n\nVlhké prostředí, vlhké léto, mírně teplý podzim s dostatkem mlh a ros, mírná zima, těžší méně vysychavé půdy, bohatý pokryv předplodiny, nespálení slámy, zaorávky slámy, nesklizení obilní slámy, minimální zpracovávání půdy, vynechání orby, hodně organických látek v půdě (zadržují vodu a jako náhradní potrava), hodně hnoje, zeleného hnojení a statkových odpadů, neudržování polí sečením, zvýšená kyselost půd.\n\nPřirození nepřátelé (predátoři a parazité) je požírají. Na obranu před škodlivými plži se před setím poválí a rozdrtí hroudy případně odstraní kameny (zničí se tak úkryty pro plže), pletím se snižuje vlhkost porostu, po sklizni se na poli nenechávají zbytky rostlin, zaorávají strniště, podmítá (50-80 mm) a provádí se hluboká orba do 150 až 200 mm (přezimují až 20 cm pod povrchem půdy). Pozdní orba likviduje vajíčka plžů, ale také žížaly.\n\nPéče o trvalé travní porosty, péče o meze a vodoteče, mulčování. Setí 3-5 m od luk a živých plotů. Ochranné plůtky s ohrnutým horním okrajem ven tak, aby je plži nemohli přelézt. Pěstování meziplodin se doporučuje především na pozemcích s vysokým výskytem slimáků. Při pozdější sklizni brambor je velké riziko poškození plži.\n\nPlže odpuzuje hořčice, kerblík, lichořeřišnice, řeřicha zahradní, šalvěj, tymián, yzop. \n\nO přítomnosti plžů svědčí okousané klíčky (nabobtnalá semena mají hodně vody), stonky, lodyhy, plody, hlízy, dužnaté kořeny, listy, okrajový žír, v listech nepravidelné otvory (okénkování a dírkování), žilky listů nebývají poškozené. Žerou hlavně klíčící a mladé rostliny (např. mladá řepka má méně glukosinolátů. Šlechtitelé se snaží, aby bylo glukosinolátů v plodinách co nejméně, což ale zřejmě prospívá plžům.) V blízkosti bývá zaschlý sliz. \n\nPřítomnost plžů je možné zjišťovat také pomocí pastí. Foliové, tkaninové, pytlové (jutové pytle), vlnité papírové lapáky nebo dřevěné desky o velikosti 1m, např. čtverec navlhčené lepenky se překryje černou fólií a zatíží v rozích. Může pod nimi být návnada z rostlinných zbytků nebo moluskocidní návnada. Pasti kontrolujeme ve dne. Ošetření se doporučuje při výskytu 8 a více jedinců za 24 hodin pod lapákem 1 m, případně 8 - 10 jedinců pod lapákem za 2 až 3 dny (velikost lapáku neuvedena). Práh škodlivosti není stanoven, u řepky je doporučen práh škodlivosti asi 5 ks / m. Hlavní výskyt na řepce je srpen až září. Obecně mohou škodit od května do prosince.\n\n\nPasti na plže si můžete snadno vyrobit nebo dokonce koupit, např. v ozdobném provedení.\n\n\nProti škodlivým plžům lze použít parazitické hlístice \"Phasmarhabditis hermaphrodita\" ve spojení s bakterií \"Moraxella osloensis\". Tyto hlístice napadají plže pod zemí, což je vhodné např. při pěstování chřestu. Přípravky obsahující hlístice se obvykle smíchají s vodou a výsledným roztokem se zalévají napadené zahrady. Komerční výrobou přípravků se zabývá např. britská firma Becker Underwood (přípravek Nemaslug Slug Killer) nebo belgická společnost Biobest. V České republice je přípravek registrovaný pod názvem Nemaslug\n\nNa Bristolské univerzitě byl nákladem 200 000 liber vyvinut robot, který pomocí infračerveného detektoru loví plže a rozkládá je na metan, čímž získává energii. Jeho cena v současné době však činí 1000 liber.\n\nAž při přemnožení plžů lze použít chemické moluskocidy.\n\n\n\n"}
{"id": "27162", "url": "https://cs.wikipedia.org/wiki?curid=27162", "title": "Ondřej Sosenka", "text": "Ondřej Sosenka\n\nOndřej Sosenka (* 9. prosince 1975 v Praze) je český cyklista, bývalý držitel světového rekordu UCI v hodinovce (49,700 km). Několikanásobný mistr České republiky v cyklistice, vítěz Závodu míru 2002, vítěz závodu Kolem Polska 2004. Má pověst výborného časovkáře, k čemuž jej předurčují i tělesné předpoklady. S výškou 200 cm výrazně přesahuje ostatní silniční cyklisty. Po dopingové aféře v roce 2008 ukončil profesionální závodění.\n\nV roce 2011 startoval v Giant Lize. V roce 2012 oznámil vstup do týmu BMC Bohemia Cycling.\n\nDo historie světové cyklistiky se Ondřej Sosenka zapsal cyklistickým světovým rekordem v hodinovce. Tehdejší pravidla umožňovala použít v případě hodinovky pouze klasický dráhový bicykl (klasický rám z trubek kulatého tvaru, drátěné výplety kol, tradiční řídítka \"berany\", atd).\n\nPřed Ondřejem Sosenkou byl držitelem tohoto rekordu Angličan Chris Boardman, ještě před ním Eddy Merckx.\n\nSosenka ujel v čase 1 hodiny rekordní vzdálenost 49,700 km, tento rekord nebyl překonán až do úpravy pravidel pro stavbu dráhového kola (povolení speciální stavby rámu, diskových kol, doplnění o \"lehačky\", atd.) ze strany UCI.\n\nTato úprava vedla k dalším vylepšením rekordu, ale k tomu už docházelo za jiných podmínek.\n\nV roce 1999 byl Sosenka potrestán zákazem závodní činnosti na tři měsíce kvůli příliš vysokým hodnotám efedrinu. Součástí trestu bylo i odebrání titulu mistra republiky ve stíhacím závodě na 4 km.\n\nPo Mistrovství ČR 2008 v Třeboni 26. června stáj PSK Whirlpool-Author oznámila, že ve vzorku A odebraném Sosenkovi po tomto závodě byly nalezeny stopy derivátů methylamfetaminu. Sosenkovi tak byla až do analýzy vzorku B pozastavena smlouva.\n\n"}
{"id": "27168", "url": "https://cs.wikipedia.org/wiki?curid=27168", "title": "Sid Vicious", "text": "Sid Vicious\n\nSid Vicious vlastním jménem John Simon Ritchie (10. května 1957 – 2. února 1979) byl anglický punkový hudebník a basový kytarista skupiny Sex Pistols. Zemřel na předávkování heroinem ve 21 letech.\n\nNarodil se v Londýně manželům Johnovi (členovi granátnické gardy) a Anne Ritchie. Jeho otec odešel krátce po jeho narození. Během jeho prvních let se se svou matkou přestěhoval na španělský ostrov Ibiza, kde se údajně živila prodáváním drog. Dvojice se později přestěhovala zpět do Anglie, kde si Anne vzala Christophera Beverleyho a poté se v roce 1965 usadili v Kentu, Anglii.\n\nJeho nevlastní otec zemřel za půl roku a on se svou matkou žil do roku 1968 v pronajatém bytě v Tunbridge Wells, kde navštěvoval Sandown Court School. V roce 1971 se pár přestěhoval do Hackney ve východním Londýně.\n\nLemmymu Kilmisterovi v rozhovoru pro hudební časopis Mojo řekl, že ve čtrnácti letech prodával LSD na koncertech rockové skupiny Hawkwind.\n\nOd roku 1974 začal užívat drogy nitrožilně se svojí matkou, zvláště amfetaminy. Od roku 1975 si začal ubližovat a vystavovat své protisociální přesvědčení. V té době také napadl důchodce.\n\nSvými vrstevníky byl popisován jako „hubený, ale příjemný“, přijal umělecké jméno „Sid Vicious“, které vzniklo z ironického vtipu Johna Lydona, jenž měl křečka „Sida“, který zřejmě Sida kousl a následovně jím byl přezdívaný Vicious (zvrácený, zlý, zvrhlý). Také se dále udává, že jméno Vicious vzniklo z písničky od (Lou Reeda), stejného jména. Ačkoliv Simon bylo jeho první jméno, často se uváděl jako „John“. Tehdy squattoval s Johnem Lydonem, Johnem Wardlem (Jah Wobble) a Johnem Greyem. (Čtyřka byla někdy označována jako \"Čtyři Johnové\"). Sid se údajně snažil uvést na pravou míru mediální výmysly okolo svého dospívání a jména, ačkoliv to John Lydon (Johnny Rotten) údajně okomentoval slovy: „Sid nemohl najít cestu ven z pytlíku chipsů“.\n\nSvoji hudební kariéru začal jako člen skupiny Flowers of Romance, spolu se zakládajícím členem skupiny The Clash, Keithem Levenem (který později spoluzaložil „popistolovský“ projekt Public Image Limited). Uvolnil společnost s Bromley Contingent, modu avant-gardy, která následovala skupinu Sex Pistols a hrál na bubny spolu se Siouxsie and the Banshees na jejich známém prvním vystoupení v 100 Club Punk Festival v londýnské Oxford Street.\n\nPodle fotografa skupiny, Dennise Morrise, byl „ve skutečnosti stydlivá osoba“, ale byl proslulý hlavně díky své násilnické osobnosti. Na festivalu 100 Club Punk Festival hodil sklenici od piva, která se roztříštila a střep zasáhl dívku, která následovně oslepla na jedno oko. Ritchie je obecně považován za zodpovědného, ale nikdy se to neprokázalo. Při jiném koncertu v londýnském 100 Clubu napadl reportéra časopisu \"NME\", Nicka Kenta, motorkářským řetězem a na další akci v londýnském nočním klubu ohrožoval DJ BBC a zpravodaje hudebního pořadu Old Grey Whistle Test, Boba Harrise.\nByl známý jako „hlavní fanoušek Sex Pistols“ a blízký přítel zpěváka Johnnyho Rottena, byl požádán, aby vstoupil do kapely po odchodu Glena Matlocka v únoru 1977. Manažer Malcolm McLaren jednou prohlásil: „Jestliže Rotten je hlas punku, pak Vicious je vzhled punku.“ Jeho punková osobnost byla daleko více užitečná než jakýkoliv talent pro hraní, takže nebyl slavný pro své hrací schopnosti, ačkoliv měl nějaké vlohy pro skládání, které předvedl ve skladbě „Belsen Was a Gas“, kterou složil úplně sám. Biografie skupiny Sex Pistols od Jona Savage, \"England’s Dreaming\", podrobně líčí, že většinu basových partů skupiny na pozdějších nahrávkách odehrál kytarista Steve Jones a na pozdějších vystoupeních byl někdy Viciousův zesilovač vypnut. Sid prý musel požádat Lemmyho Kilmistera ze skupiny Motörhead, aby ho naučil hrát na basu se slovy: „Neumím hrát na basu“. Lemmyho odpověď byla (podle Lemmyho samotného): „Já vím“. Lydon ve své autobiografii \"No Irish, No Blacks, No Dogs\" píše: „Sid nebyl vůbec špatný pro tří-akordové skladby“. Sidovo první vystoupení se Sex Pistols bylo 3. dubna 1977 v Screen on the Green v Londýně. Jeho debut zfilmoval Don Letts a objevil se ve filmu \"Punk Rock Movie\".\n\nV listopadu 1977 potkal americkou groupie Nancy Spungen a hned spolu začali chodit (Spungen přijela do Londýna hledat Jerryho Nolana ze skupiny Heartbreakers). Byla závislá na heroinu a Sid, který už uvěřil své „Live Fast, Die Young“ image, se k ní brzy připojil. Ačkoliv byli hluboce zamilovaní, jejich násilnický a svízelný vztah měl ničivý dopad na skupinu Sex Pistols. Skupina i Vicious začali viditelně upadat během jejich amerického turné v roce 1978. Pistols se rozešli v San Franciscu po svém koncertě ve Winterland Ballroom 14. ledna 1978. Sid se se Spungen ve funkci „manažera“ pustil do sólové kariéry, během které vystupoval spolu s ostatními hudebníky včetně Micka Jonese ze skupiny The Clash, Glena Matlocka, původního basisty Sex Pistols, Rata Scabiese z The Damned a Jerryho Nolana a Johnnyho Thunderse z New York Dolls.\n\nSpolu se Spungen byli uvěznění ve svém vlastním světě drogové závislosti a sebezničení. Záznam rozhovoru s nimi ukazuje pár pokoušející se odpovědět na otázky ze své postele: Spungen odpovídá stěží a nesouvisle, zatímco on upadá do bezvědomí a přichází zpět k vědomí. Poté byl velmi blízko sebevraždě, následovalo předávkování heroinem a musel být na čas hospitalizován. Ráno 12. října 1978 se údajně probudil z drogového omámení a našel Nancy mrtvou, zhroucenou na podlaze koupelny v jejich pokoji (pokoj č. 100) v hotelu Chelsea v New Yorku. Zřejmě zemřela následkem jediné bodné rány do břicha a vykrvácela. Byl obviněn z její vraždy, ačkoliv řekl, že si nepamatuje, co dělal. Existuje několik teorií, že Nancy byla zavražděna někým jiným, většinou se uvádí, že jedním z drogových dealerů, kteří navštívili jejich pokoj té noci a zahrnuje i možnou krádež jistých předmětů (včetně značného finančního obnosu), které byly prohlášeny za ztracené z pokoje.\n\nPo soudním stání po smrti Spungen s ním udělali novináři krátký televizní rozhovor (záznam se objevil ve filmu \"The Filth and the Fury\"). Mírně se třásl a zdál se střízlivý, mrzutý a stažený do sebe:\n\nKauce 30 000 $ byla zaplacena společností Virgin Records na žádost Malcolma McLarena. Viciousův plán bylo nahrát album se zbývajícími členy Sex Pistols, Stevem Jonesem a Paulem Cookem, aby si mohl opatřit finance na obhajobu. Byla to kolekce cover verzí zahrnujících (podle McLarena) \"White Christmas\" a \"Mack the Knife\". Podle Paula Cooka je dále možné, že album byla kolekce oblíbených Sidových skladeb a byly by tam obsaženy i hity od The Stooges, Ramones, New York Dolls a The Heartbreakers. V únoru 1979 se v domě jeho nové přítelkyně Michelle Robinson konal večírek na oslavu jeho propuštění. Sid podstoupil během svého pobytu ve věznici Rickers Island protidrogovou léčbu a byl pravděpodobně čistý. Nicméně na večírku získal od své matky čistý heroin a byl následujícího rána mrtev, protože si vzal nadměrnou dávku. Dohady trvaly na tom, že Vicious, který nebyl schopný žít bez své milované Nancy, spáchal sebevraždu. Napsal o ní následující báseň, která se našla na utrženém papíře v jeho kapse, když zemřel. :\n\nPolicejní detektiv Richard Housemanem a spisovatel Alan Parker podali teorii v dokumentu televize Discovery \"Posledních 24 hodin\" naznačující, že Sidova matka byla zodpovědná za podání osudné nadměrné dávky heroinu. Jelikož byla pravidelná uživatelka heroinu, domnívají se, že podání smrtelné dávky bylo úmyslné.\n\nSidova matka našla Sidův dopis na rozloučenou uvnitř kapsy jeho bundy před jeho pohřbem. Byl napsán na obě strany malého kusu linkovaného papíru nejistým hůlkovým písmem.\n\nWE HAD A DEATH\nPACT\nI HAVE TO KEEP\nMY HALF OF THE\nBARGAIN.\nPLEASE BURY ME\n\nNEXT TO MY BABY.\nBURY ME IN MY\nLEATHER JACKET,\nJEANS AND MOTOR\nCYCLE BOOTS\n\nGOODBYE\n\nSidova matka zavolala po jeho smrti Deborah Spungen, matce Nancy, aby ji požádala o povolení pohřbít svého syna vedle Nancy, ale Deborah Spungen odmítla. Existují pověsti o tom, co se stalo s Viciousovými ostatky, ale jeden z nejrozšířenějších bájí je, že později jedné noci, „Sidova matka přelezla zeď hřbitova, kde byla Nancy pohřbena a rozptýlila Sidův popel po jeho milované, aby spolu mohli být navždy“.\n\nPodle časopisu \"Guardian\" „je pravděpodobnější, že Sidova máma přijela zpět na letiště Heathrow s jeho ostatky. Malcolm McLaren tvrdí, že je převrhla v letištní hale, proto vymyšlený mýtus, že Sidova esence je unášena skrz větrací otvor a pohybuje se mezi cestujícími“.\n\nAlbum \"Sid Sings\" vydala po jeho smrti společnost Virgin Records. Byla to kolekce většinou cover verzí nahraných na jeho živých vystoupeních v Max’s Kansas City v září 1978. Skladby obsahují „C’mon Everybody“ a „Something Else“ od Eddieho Cochrana spolu s materiálem Iggyho Popa a Johnnyho Thunderse a ztvárnění skladby „My Way“ od Paula Anky a Franka Sinatry. Neobyčejný záznam vystoupení Viciouse v Paříži poskytl závěrečnou scénu pro film Juliena Templa \"The Great Rock 'n' Roll Swindle\". Dále album obsahuje cover verzi skladby „Born to Lose“ od Heartbreakers, která byla natočená na posledním britském vystoupení Sex Pistols v Ivanhoe’s ve městě Huddersfield na Štědrý den roku 1977 s Viciousem za mikrofonem.\n\nZmapovaná vydání\n\n\n\n\n\n\n\n\n\n\n\n"}
{"id": "27179", "url": "https://cs.wikipedia.org/wiki?curid=27179", "title": "Okres Rakovník", "text": "Okres Rakovník\n\nOkres Rakovník je okresem v západní části Středočeského kraje. Sídlem jeho dřívějšího okresního úřadu bylo město Rakovník, které je od roku 2003 obcí s rozšířenou působností a jejíž správní obvod je totožný s okresem.\n\nNa východě a jihovýchodě sousedí se středočeskými okresy Kladno a Beroun, na jihu a jihozápadě s okresy Rokycany a Plzeň-sever Plzeňského kraje a na severozápadě a severu s okresem Louny Ústeckého kraje.\n\nRakovnicko má v rámci kraje nejnižší počet obyvatel i hustotu zalidnění. Celé tvoří správní obvod jediné obce s rozšířenou působností (Rakovník), který se dále člení na čtyři správní obvody obcí s pověřeným obecním úřadem (Jesenice, Křivoklát, Nové Strašecí a Rakovník). Z celkem 83 obcí okresu jsou tři města: Rakovník (16 tisíc obyvatel), Nové Strašecí (6 tisíc obyvatel) a Jesenice (2 tisíce obyvatel), a šest má status městyse (Kněževes, Křivoklát, Mšec, Pavlíkov, Senomaty a Slabce). Historicky se Rakovnicko člení na šest oblastí: centrální s Rakovníkem, Křivoklátsko na jihovýchodě, Novostrašecko na severovýchodě, Poddžbánsko na severu, Jesenicko na západě (dříve součást Sudet) a tzv. Balkán a Čistecko na jihu.\n\nÚzemí okresu tvořila k roku 2019 z 52,5 % zemědělská půda a z 38,1 % lesy, jde tak o jeden z nejvíce zalesněných okresů kraje. V oblasti zemědělství převažuje tradiční chmelařství, na jihu se také pěstují brambory a obilí. Průmysl je především chemický (prací prášky a čisticí prostředky) a keramický (obkladové dlaždice). Okresem prochází dálnice D6, která zde pokračuje jako silnice I/6. Dalšími silnicemi I. třídy jsou I/16 a I/27. Silnice II. třídy v okrese jsou II/116, II/201, II/206, II/221, II/227, II/228, II/229, II/233, II/236, II/237 a II/606.\n\nPovrch je mírně zvlněný, přecházející do pahorkatin. Na severovýchodě se nachází plošina Džbán, na severozápadě Rakovnická pahorkatina, na jihozápadě Plaská pahorkatina a na jihovýchodě se zdvíhá Křivoklátská vrchovina. Zde hlubokým údolím protéká Berounka a na většině jejího území byla vyhlášena chráněná krajinná oblast Křivoklátsko, mimořádně cenné a převážně zalesněné území. Kromě ní se v okrese Rakovník nacházejí také čtyři národní přírodní rezervace: Pochválovská stráň, Týřov, Velká Pleš a Vůznice. I díky husté síti pěších a cyklistických cest a naučných stezek je Rakovnicko oblíbeným cílem pro rekreaci a přitažlivé pro turistický ruch. Nejvýznamnější památkou je Křivoklát, gotický hrad a národní kulturní památka. Kromě něj se zde nachází např. zřízeniny hradů Krakovec, Týřov nebo Džbán, nejvíce památek má ovšem samotný Rakovník, zejména kostel sv. Bartoloměje či dvě zachované městské brány (Pražská a Vysoká).\n\n\n\n\n\n\n\nMěsta jsou uvedena tučně, městyse \"kurzívou\", části obcí .\n\nBdín •\nBranov •\nBřežany •\nČistá  •\nDěkov  •\nDrahouš  •\nHořesedly •\nHořovičky  •\nHracholusky •\nHřebečníky  •\nHředle •\nHvozd  •\nChrášťany  •\nJanov •\nJesenice  •\nKalivody •\nKarlova Ves •\n\"Kněževes\" •\nKolešov •\nKolešovice  •\nKounov •\nKozojedy •\nKrakov •\nKrakovec  •\nKroučová •\nKrty •\nKrupá •\nKrušovice •\n\"Křivoklát \" •\nLašovice •\nLišany •\nLubná •\nLužná •\nMalinová •\nMěstečko •\nMilostín  •\nMilý •\n\"Mšec\" •\nMšecké Žehrovice  •\nMutějovice  •\nNesuchyně •\nNezabudice •\nNové Strašecí  •\nNový Dům •\nOlešná •\nOráčov  •\nPanoší Újezd •\n\"Pavlíkov \" •\nPetrovice •\nPochvalov •\nPřerubenice  •\nPříčina •\nPřílepy •\nPšovlky •\nPustověty •\nRačice •\nRakovník  •\nRoztoky •\nRuda •\nRynholec •\nŘeřichy  •\nŘevničov •\nSenec •\n\"Senomaty \" •\nSkryje •\n\"Slabce \" •\nSmilovice •\nSrbeč •\nSvojetín  •\nSýkořice •\nŠanov •\nŠípy  •\nŠvihov •\nTřeboc •\nTřtice •\nVáclavy •\nVelká Buková  •\nVelká Chmelištná  •\nVšesulov •\nVšetaty •\nZavidov •\nZbečno  •\nŽďár \n\nDo 1. ledna 2007 spadala do okresu Rakovník ještě obec Lány – nyní okres Kladno.\n\n"}
{"id": "27182", "url": "https://cs.wikipedia.org/wiki?curid=27182", "title": "IPv4", "text": "IPv4\n\nInternet Protocol version 4 (IPv4) je v informatice čtvrtá revize IP (Internet Protocol) a zároveň jeho první verze, která se masivně rozšířila. Spolu s IPv6 vytvářejí základ pro komunikaci v rámci sítě Internet. IPv4 je popsána IETF v (září 1981), které nahradilo (leden 1980) a je standardizována jako MIL-STD-1777 Ministerstvem obrany USA.\n\nIPv4 je datově orientovaný protokol, který je používán v sítích s přepojováním paketů (např. Ethernet). Jde o protokol přepravující data bez záruky, tj. negarantuje ani doručení ani zachování pořadí ani vyloučení duplicit. Zajištění těchto záruk je ponecháno na vyšší vrstvě, kterou představuje protokol TCP. Stejně tak je na vyšší vrstvě ponechána kontrola integrity dat, protože IPv4 datagram nese pouze informaci o kontrolním součtu hlavičky datagramu se služebními údaji.\n\nStarší protokol IPv4 poskytuje omezený adresní prostor – teoreticky 2 adres (cca 4×10 = 4 miliardy adres), prakticky však mnohem méně, protože adresy jsou sdružovány kvůli snadnějšímu směrování do podsítí (viz maska sítě). Protokol IPv4 též nevyhovuje současnému nárůstu přenosových rychlostí (zejména kvůli přenosu multimediálních dat – videokonference, internetová televize, telefonování po internetu atd.).\n\nDne 3. února 2011 byly rozděleny poslední bloky adres protokolu IPv4, čímž došlo k jejich vyčerpání. Od té doby postupně probíhá přechod na protokol IPv6.\n\nUložen ve velkém endianu.\nDatagram IPv4 obsahuje hlavičku se služebními údaji nutnými pro přepravu a za ní následují data. Konec hlavičky je zarovnán na násobek čtveřice bajtů pomocí výplně ( ). Strukturu IP datagramu vystihuje tabulka uvedená nahoře.\n\nNásleduje popis jednotlivých polí:\n\nDne 3. února 2011 byly rozděleny na konferenci v Miami poslední bloky adres protokolu IPv4, čímž došlo k jejich vyčerpání. Tato událost je jedna z nejvýznamnějších událostí historie internetu. Spotřeba IP adres stále stoupá a největším spotřebitelem je asijsko-pacifický region, ve kterém poslední přidělený blok spolu se stávající zásobou vystačí maximálně do konce roku 2011. Nejdéle vydrží zásoby IPv4 v Africe, kde s nimi mohou počítat ještě několik let dopředu.\n"}
{"id": "27185", "url": "https://cs.wikipedia.org/wiki?curid=27185", "title": "Bipartitní graf", "text": "Bipartitní graf\n\nPojmem bipartitní graf nebo sudý graf se v teorii grafů označuje takový graf, jehož množinu vrcholů je možné rozdělit na dvě disjunktní množiny tak, že žádné dva vrcholy ze stejné množiny nejsou spojeny hranou. \n\nGraf formula_1 je bipartitní, pokud platí formula_2 a formula_3. Platí-li navíc formula_4 (tedy v grafu existují všechny hrany s touto vlastností), nazývá se tento graf \"úplný bipartitní\". Značí se formula_5, kde \"m\" a \"n\" jsou velikosti obou partit.\n\n\nPojem bipartitnosti lze zobecnit na libovolné formula_6. Je-li \"G = (V, E)\" graf a \"V\" lze rozložit na \"k\" disjunktních podmnožin takových, že žádné dva vrcholy ze stejné podmnožiny nejsou spojeny hranou, pak tento graf nazýváme k-partitním grafem. Je-li tento graf úplný (ve stejném smyslu jako \"úplný bipartitní graf\", viz výše) a počty vrcholu v jednotlivých partitách jsou formula_7, pak se tento graf značí formula_8 a nazývá se \"úplný k-partitní graf\".\n\n"}
{"id": "27187", "url": "https://cs.wikipedia.org/wiki?curid=27187", "title": "Želenice", "text": "Želenice\n\nNázev Želenice má více míst:\n\n"}
{"id": "27188", "url": "https://cs.wikipedia.org/wiki?curid=27188", "title": "Krasobruslení", "text": "Krasobruslení\n\nKrasobruslení je druh bruslařského zimního sportu, ve kterém je kladen důraz na umělecké ztvárnění piruet, skoků a kroků. Dělí se do čtyř základních disciplín, ve kterých běžně soutěží muži i ženy. Krasobruslaři se utkávají v soutěžích na národní a mezinárodní úrovni, jako jsou např. mistrovství Evropy, mistrovství světa, národní mistrovství, mistrovství čtyř kontinentů, Grand-Prix v krasobruslení aj. Krasobruslení je také jednou z oficiálních disciplín zimních olympijských her.\n\nMnoho krasobruslařů působí po skončení své amatérské závodní kariéry jako trenéři, nebo vystupují v různých ledních revue.\n\nKrasobruslení se dělí do následujících disciplín:\n\n\nKolébkou krasobruslení je Velká Británie, první krasobruslařský závod se zde konal v roce 1814. Odtud se krasobruslení šířilo do celé Evropy a Ameriky. V USA přidali ke krasobruslení ještě hudbu a taneční a baletní prvky.\n\nPři výletu k prvopočátkům krasobruslení jako sportovního odvětví musíme nejdříve mluvit jen o bruslení, které se až později rozdělilo do dvou různých sportovních disciplín, krasobruslení a rychlobruslení.\nPrvní historické zmínky o bruslení pocházejí z Dánska z roku 1134, nejstarší anglická zmínka je datována do roku 1174. Archeologické nálezy (brusle vyrobené z kostí) datují vznik bruslení až do doby bronzové a kamenné.\n\nPrimitivní začátky krasobruslení lze nalézt v Nizozemí 13. a 14. stol. – dřevěné brusle opatřené na spodní straně železným plátkem – k rozjetí však bylo nutné použít hole. Až náhoda, kdy nizozemský truhlářský učeň změnil při zasazování želízek vodorovnou polohu za svislou, přinesla změnu. Bruslaři odložili hole, pohyb se stal volnější, rychlejší a ovladatelnější.\nV nizozemském Holandsku bylo bruslení zábavou prostého lidu, jak dokazují některé obrazy od starých mistrů, v jiných zemích, a také u nás, bylo bruslení výsadou šlechtických rodů. Počátkem roku 1610 byl na dvoře Rudolfa II. uspořádán velký karneval na ledě.\n\nRozvoj „skutečného“ krasobruslení začal teprve v 18. století, když nože dostaly lehce zahnutý tvar, což umožnilo provádět otáčky a komplikovanější prvky.\n\nNebruslilo se jen v západní Evropě, ale také na východě, zejména v severní části Ruska. V roce 1838 byla v Petrohradě vydaná knížka pod názvem \"Zimní zábavy a umění jezdit figury na bruslích\". Podává svědectví o tom, že bruslení se věnovala nejen mládež, ale i dospělí. Na kovových bruslích se v Rusku jezdilo už v 17. stol. Car Petr I. Veliký si dal v roce 1637 vykovat pár železných bruslí. Nejprve se jim říkalo „skorochod“, teprve později, když přední část bruslí získala ozdobu koňské hlavy, dostaly název, kterého se používá dodnes – „koňky“.\n\nPrvními kluzišti byly samozřejmě zamrzlé rybníky a řeky. První umělé kluziště bylo postaveno už v roce 1876 v Londýně (Chalsea). Výstavba dalších umělých kluzišť byla rozhodující pro následující rozvoj tohoto sportu.\n\n\nZimní stadiony nalezneme nejen v Kanadě, USA, Švédsku a dalších evropských zemích, ale také ve slunném Španělsku nebo také v černé Africe, např. na Pobřeží slonoviny.\nPrvní mezinárodní krasobruslařské soutěže se konaly roku 1882 ve Vídni, podle soutěžního řádu zvaného Regulativ. Ten byl odvozen z učebnice žáků Jacksona Hainese – Dr. Körpera, Wirtha a Diamantidiho \"Spuren auf dem Eise\" (Stopy na ledu), vydané roku 1881.\n\nTento Regulativ později převzala také Mezinárodní bruslařská unie (angl. \"International Skating Union\", zkr. \"ISU\"), a tak vznikla pravidla, která v pozměněné podobě fungují dodnes. K výraznějším změnám došlo zavedením krátkého programu a ve změně poměrů mezi hodnocením povinné a volné jízdy.\n\nRozvíjející se dovednosti krasobruslařů a narůstající požadavky na lepší a objektivnější hodnocení přiměly ISU vytvořit nový systém hodnocení, který je platný od sezóny 2004/2005 a odsunul stávající tzv. „šestkový systém“ do historie. Základem nového systému je nový výpočet soutěžních výsledků a jednotlivých hodnot předvedených prvků. Zavedení digitálního videosystému umožňuje rozhodčím přehrát si jednotlivé prvky znovu, a tak je lépe a objektivněji zhodnotit.\n\n\n\nKrasobruslařské nože, vyrobené z tvrdé oceli, jsou 3 až 4 milimetry široké. Jsou jen nepatrně zahnuté – což umožňuje provádět složité obraty a prvky. Jsou zbroušeny tak, že vznikají dvě hrany (vnitřní a vnější), mezi kterými je žlábek. Tyto hrany usnadňují bruslaři zrychlovat a ovládat jízdu. Špička je ozubená, používá se při odpíchnutých skocích a jako otáčivý bod při piruetách.\n\nBoty jsou zpravidla zhotoveny na míru, silně vyztužené, šněrovací, do výšky lýtek, s tlustým koženým vnitřkem a dodatečným vyztužením v oblasti kotníku.\n\nKostýmy jsou ovlivňovány charakterem programu a volbou hudebního doprovodu. Měly by výkon korunovat, ne odvádět pozornost nebo dokonce pobuřovat.\nDřívějším přísným pravidlem byly sukně pro ženy, dnešní pravidla již umožňují, aby ženy vystupovaly i v kalhotovém kostýmu – dokonce i v tancích – musí to však být explicitně uvedeno v úpravě pravidel, které každoročně uveřejňuje ISU. Muži musí i nadále nosit dlouhé kalhoty – které však nesmějí být trikotové (přiléhavé). Jiné módní doplňky, které nejsou pevně přichyceny na kostýmu, stejně jako různé jiné pomůcky, nejsou v soutěži povoleny.\nOd vzniku bruslení jako sportu v druhé polovině 19. století se mnohé změnilo: metoda hodnocení, pravidla, organizace, průběh soutěží, technika bruslení, stadiony a ledové plochy, materiál a také kostýmy.\n\nAle jeden aspekt se v průběhu času nezměnil: kostýmy stále sledují metody, vzory, materiály a barvy jednotlivých časových epoch. Když vzniklo krasobruslení v dnešním moderním smyslu, kostýmy jako takové neexistovaly. Bruslilo se v běžném denním oblečení: muži měli na sobě kalhoty a bundu, ženy dlouhé sukně až po kotníky. Gilbert Fuchs jako první zavedl legíny, které však dnes nejsou povoleny. Byla to fenomenální Sonja Heniová, nesporná krasobruslařská diva, která zavedla velkou novinku – krátkou sukni, kterou předvedla na prvních ZOH 1924.\n\nOd té doby ji napodobovala spousta žen, které začaly nosit krátké sukně a přiléhavější kostýmy, které jim nebránily v pohybu a umožňovaly provedení složitějších figur.\n\nV následujících dekádách došlo k velkým změnám v technické obtížnosti: jednoduché skoky se staly dvojitými a trojitými (a dnes už dokonce v podání některých špičkových závodníků také čtvernými), programy začaly vyprávět reálné příběhy. Tento rozvoj ovlivnil také kostýmy, které se staly součástí soutěží, jedním z hlavních prvků uměleckého projevu společně s hudbou a zvoleným tématem.\n\n\nRůzné ozdoby namísto flitrů, delší sukně, dechberoucí výstřihy. Užívání textilií propůjčující falešnou nahotu skoro vymizelo. Rozmanité ozdoby dnes nosí už i muži a jejich košile jsou často otevřené. Hlavní snahou však zůstává podchytit téma jízdy a přivést je k životu, nejen výběrem vhodného hudebního doprovodu a projevem na ledě, ale také za pomoci kostýmů.\n\nKostýmy se stávají „nesmrtelnými“. Který krasobruslařský nadšenec by si nepamatoval na kostým Oxany Griščukové se Swarovski křížem, když se svým partnerem Jevgenijem Platovem vyhrála olympijské zlato r. 1998? Nebo na taneční pár Jayne Torvillová a Christopher Dean a jejich fialový kostým ze slavného Bolera? Nebo kostým mušketýra, vynikajícího francouzského krasobruslaře Philippa Candelora, který měl na sobě, když vyhrál svou druhou bronzovou olympijskou medaili r. 1998?\n\nKostýmy byly a jsou v krasobruslení velmi důležité. Krasobruslení není jen sport, ale také jistý druh pohybového umění. Kostým je to první, co diváka zaujme a zůstane mu v paměti.\n\nJak už bylo řečeno, krasobruslení je umělecké ztvárnění skoků, kroků a piruet. Tyto prvky jsou pojmenované dle provedení – popředu, pozadu, z vnitřní nebo vnější hrany brusle.\n\nKe skokům patří kadet, salchow, toeloop, rittberger, flip, lutz a axel, které se skáčou s jednou, dvěma, třemi, a dokonce i čtyřmi obrátkami. Mimo nosné prvky (skoky, kroky, piruety) sem patří také různé spojovací prvky jako váha, arabesky, měsíc, aj.\n\nK prvkům typickým pro sportovní dvojice patří odhozené a twistované skoky, zvedané figury a spirála smrti.\n\nKrasobruslení je jediný olympijský sport, kde faktickou polovinu ze všech čtyř základních soutěžních disciplín absolvují muži a ženy společně v páru, jde o jeden z mála sportů, kde muži závodí společně v páru se ženami.\n\n"}
{"id": "27191", "url": "https://cs.wikipedia.org/wiki?curid=27191", "title": "Šamot", "text": "Šamot\n\nŠamot (dříve psáno \"chamotte\") je žáruvzdorná hmota, používaná pro vyzdívky kamen, pecí a dalších výrobků a staveb, které musejí odolávat vysokému žáru (kolem 1 650 °C). Obsahuje přibližně 25 % oxidu hlinitého, cca 55 % oxidu křemičitého, zbytek příměsi – železo, titan, zirkon, vápník, hořčík. Tyto příměsi dodávají šamotu barvu – bílou, šedou, typicky rezavou až černou. Ztráty žárem by neměly přesáhnout 10 %. Práškový šamot se rozdělává vodou s příměsí vodního skla. Po rekonstrukci v letech 1960–1965 byly největší šamotkou ve střední Evropě \"Moravské šamotové a lupkové závody Velké Opatovice\" (MŠLZ).\n\nVyrábí se z lupku. Dodává se ve formě cihel, malty nebo v sypkém stavu.\n\n"}
{"id": "27194", "url": "https://cs.wikipedia.org/wiki?curid=27194", "title": "Želenice (okres Most)", "text": "Želenice (okres Most)\n\nŽelenice ( k odlišení se též někdy používá neoficiální název \"Želenice nad Bílinou\") jsou obec v okrese Most v Ústeckém kraji. Žije zde lidí. Katastrální území má rozlohu 976 ha. Obec s rozšířenou působností a s pověřeným obecním úřadem je Most.\n\nObec leží 6 km severovýchodně od Mostu v údolí řeky Bíliny v nadmořské výšce 211 m, na severním okraji Českého středohoří. Řeka Bílina zde protéká regulovaným korytem a je napřímena. Původní tok tvořily meandry v široké nivě řeky. Staré koryto lze dodnes místy v nivě řeky nalézt stejně tak i v historických nebo katastrálních mapách. Skládá se ze samotných Želenic a z osady Liběšice, které se nacházejí asi 1,5 km na jihovýchod. Velkou část obce tvoří zahrádky a zahrádkářské kolonie kolem řeky (jihozápad obce). V obci je vodovod, kanalizace (2 přečerpávací stanice, 1 ČOV – západně od obce) a kontejnery pro tříděný odpad. Pole a louky v okolí jsou hojně hospodářsky využívány, především k pěstování plodin.\n\nÚdolí obklopují znělcové kopce: Želenický vrch na jihu (těží zde spol. Keramost a.s.), Zlatník na západě, Kaňkov na severu a nedaleký Bořeň na jihovýchodě.\n\nPodél řeky Bíliny vede silnice č. I/13 spojující Želenice s Mostem a s Bílinou. Silnice II/265 vede ze Želenic do Braňan. Je zde provozována autobusová linka Most–Braňany. V současnosti prochází silnice II. třídy středem obce. V územním plánu je územní rezerva pro západní obchvat.\n\nVýznamnou dopravní tepnou je rovněž železniční trať č. 130 Chomutov – Ústí nad Labem se zastávkou \"Želenice nad Bílinou.\" Zastavují zde osobní vlaky, zpravidla v hodinovém intervalu.\n\nPrvní písemná zpráva o Želenicích pochází z roku 1307, kdy v ní sídlil jistý \"Macinta de Zelenicz\", ovšem archeologické průzkumy dokládají, že oblast byla osídlena již v období paleolitu a zajímavé nálezy se v okolí našly rovněž z keltské doby. Během 14. století byla ve vsi vybudována dnes již zaniklá tvrz s poplužním dvorem. V roce 1317 je jako majitel vsi uváděn vladyka Konrád ze Želenic. Ve 14. století zde byl vybudován kostel sv. Václava. První zmínka o něm pochází z register papežských desátků z roku 1352, které stanovily roční platbu šesti grošů. Jeho světskými patrony byli majitelé vsi Kerunkové z Lomu, kolem roku 1385 Pešík z Týnce a od roku 1416 Stupicové ze Želenic, kteří byli manové mosteckého hradu.\n\nNedaleko obce proběhla dne 23. září 1438 bitva mezi zbytky husitských vojsk žateckého a lounského městského svazu a bývalým husitským hejtmanem Jakoubkem z Vřesovic.\n\nŽelenice i po husitských válkách patřily rodu Stupiců až do roku 1495, kdy ves i s příslušenstvím přešla (částečně darem, částečně koupí) do majetku Těmy z Koldic. Od roku 1499 patřily Želenice Novohradským z Kolovrat, v roce 1575 je Petr Novohradský z Kolovrat prodal Václavovi Kaplířovi ze Sulevic. Jeho potomci je v roce 1599 připojili k panství Mirošovice. V roce 1616 Jan Burjan Kaplíř ze Sulevic prodal své statky Želenice, Mirošovice a Hrobčice Štěpánu Jiřímu ze Šternberka. Přes Veroniku Polyxenu ze Šternberka provdanou hraběnku z Martinic se Želenice staly majetkem hraběte Bernarda Ignáce z Martinic, který prodal statek v roce 1668 Sofii Agnes kněžně Dietrichsteinové. Jejím prostřednictvím se Želenice dostaly v roce 1711 do vlastnictví rodu Lobkoviců a až do roku 1848 patřily k bílinskému panství. V roce 1777 byl severně nad obcí zřízen nový hřbitov namísto dosavadního kolem kostela uprostřed obce, v roce 1910 byl rozšířen. V roce 1848 byla dokončena stavba nového kostela a dne 16. července 1848 se zde sloužila první mše. V tomto roce se Želenice staly samostatnou obcí s osadami Liběšice a Kaňkov v okrese Teplice. V letech 1896–1935 patřily do okresu Duchcov a v letech 1935–1960 do bílinského okresu. Od roku 1960 se nacházejí v okrese Most a osada Kaňkov byla připojena k obci Braňany.\n\nV roce 1872 byla přes Želenice a Liběšice zprovozněna železnice, ovšem zastávka zde byla zřízena až v roce 1888 a v Liběšicích dokonce až v roce 1934. V roce 1893 byla otevřena nová budova německé dvoutřídní školy (dnes čp. 92). Česká dvoutřídní škola byla založena v roce 1927 a nová školní budova byla postavena v roce 1935 (čp. 127). Obyvatelé se živili převážně zemědělstvím, ale v obci byly také dvě cihelny. V roce 1925 v rámci pozemkové reformy byl zdejší lobkovický velkostatek znárodněn. Na svahu Želenického vrchu otevřela počátkem 20. století firma Stein & Co. kamenolom na znělec a dodnes zde těží firma Keramost a. s.\nŽelenice získaly právo užívat obecní znak a vlajku na základě rozhodnutí předsedy Poslanecké sněmovny č. 37 ze dne 8. června 2004.\nV zeleno-zlatě děleném štítě stříbrno-černě dělené třikrát nahoru lomené břevno, provázené nahoře stříbrným beranem ve skoku se zlatou zbrojí.\nZelený list se dvěma žlutými žerďovými klíny a dvěma třikrát lomenými pruhy, černým a bílým, vycházejícími z první a druhé osminy horního a dolního okraje listu, s jedním vrcholem na žerďovém okraji a dvěma vrcholy v polovině délky listu. Poměr šířky k délce listu je 2:3.\n\n\n"}
{"id": "27205", "url": "https://cs.wikipedia.org/wiki?curid=27205", "title": "Alexandr Alexandrovič Aljechin", "text": "Alexandr Alexandrovič Aljechin\n\nAlexandr Alexandrovič Aljechin (rusky \"Александр Александрович Алeхин\"; 31. října nebo 1. listopadu (19./20. října podle juliánského kalendáře) 1892, Moskva – 24. března 1946, Estoril, Portugalsko) byl ruský šachista, jeden z nejsilnějších hráčů své doby. O jeho síle svědčí i to, že dvakrát získal titul mistra světa. Patří mu i tři prvenství – stal se prvním mistrem světa, který pocházel ze SSSR, jako první poražený mistr světa v historii se vrátil na šachový trůn a jako zatím jediný si udržel titul mistra světa až do své smrti.\n\nAlexandr Alexandrovič Aljechin se narodil (1892) a mnoho let žil v Moskvě, na Arbatu, poblíž Smolenského náměstí,jako třetí dítě v zámožné aristokratické rodině, na rozdíl od Steinitze a Laskera tedy rozhodně nevyrůstal v chudobě, avšak přes tuto skutečnost příliš šťastné dětství neměl. Aljechinova matka zemřela v roce 1913 v Basileji na paralýzu, která byla vyvolána jejím notorickým alkoholismem a Aljechinův otec dokázal, ještě před válkou, údajně prohrát milión rublů v kasinu (uvedeno v knize Aljechin – Capablanca od Viktora Žiga a Pavla Švandy). Díky těmto skutečnostem Aljechina a jeho sourozence tak v podstatě vychovávala babička a tyto nepříjemné zážitky z dětství jistě posílily to, že se budoucí mistr světa již v útlém věku uzavřel do světa šachových figur. Se šachem se seznámil velmi snadno, neboť v jeho rodině se dospělí i děti touto hrou často bavili. Malý Saša tak začal aktivně hrát již v sedmi letech a jeho nejdůležitější soupeř byl tehdy o čtyři roky starší bratr Alexej. Společně oba začali zaplňovat stohy sešitů nekonečnými variantami a šachovými analýzami a do toho budoucí mistr světa hrál mnoho korespondenčních partií. Jeho zaujetí šachovou hrou bylo takové, že malý Aljechin často spával se šachovnicí pod polštářem.\n\nBrzy se u něj začalo střídat množství významných trenérů – Blumenfeld, Něnarokov a také tehdejší hráč světové úrovně Duz-Chotimirskij, který poskytoval Aljechinovi placené hodiny. Výsledky se brzy dostavily a už v patnácti letech Alexandr výrazně vynikal skvělým kombinačním viděním a svou agresivní, útočnou hrou se dral na výsluní tak výrazně, že již tehdy byl považován za jednu z velkých nadějí ruského šachu té doby. Jeho růstu velmi významně přispěl i fakt, že Moskva byla tehdy druhou nejvýznamnější Mekkou šachu v Rusku hned po Petrohradu. V letech 1896–1897 se zde hrál druhý, odvetný zápas o mistra světa mezi Laskerem a Steinitzem, později (1899, 1900–1901) 1. a 2. Všeruský turnaj, kde účinkovala i tehdejší ruská šachová hvězda Michail Ivanovič Čigorin, hostovalo zde mnoho špičkových hráčů, třeba se zde pořádala tehdy rekordní simultánka Pillsburyho, který hrál naslepo (partie kdy má hráč zavázané oči a nevidí na šachovnici, takže si vzniklou pozici musí pouze představovat ve své mysli a své tahy jen diktuje) najednou dvacet dva partií, což na mladého Alexandra udělalo obrovský dojem. Všechny tyto události samozřejmě vytvářely živnou půdu pro propagaci šachu a tedy i pro růst nových talentů, včetně Aljechina.\n\nVe škole měl výborný prospěch ze všech předmětů, pouze matematika mu nešla a jednou z ní dokonce propadl. Podle vyprávění spolužáka z gymnázia byl Aljechin šachem tak fascinován, že se \"vymykal z okolního prostředí a ne vždy si uvědomoval, kde se nachází.\" Jednou při hodině Algebry nečekaně vyskočil od lavice. Učitel na něj pohlédl a zeptal se ho: „Tak co, Aljechine, už jsi vyřešil ten příklad?“ „Vyřešil! Stačí obětovat jezdce a bílý má vyhranou pozici!“ Svá studia však Aljechin nakonec zakončil velmi úspěšně a v pozdějších letech se stal doktorem práv.\n\nJiž v roce 1906 Aljechin vyhrál korespondenční gambitový turnaj časopisu Šachmatnoje obozrenije, od podzimu 1907 se pak pravidelně účastnil turnajů Moskevského kroužku, kde projevoval obrovskou vynalézavost a dokonce podle jeho pozdějších vzpomínek u něj vznikla jakási neobvyklá psychologická slabost, jíž se pak musel zbavovat, aby ho nebrzdila v dalším růstu: „Získal jsem dojem, že i v tom případě, že se dostanu do značně horšího postavení, jsem schopen vždy nalézt nějakou nečekanou, vynalézavou kombinaci, díky níž mého soupeře zaskočím a vymaním se ze všech problémů.“ To je však závažný omyl, který nabádá k lehkomyslné hře vedoucí jen k prohře!\n\nRůst mladého super talentu významně ovlivnily i jeho idoly, kterými byly především Anderssen, Labourdonnais, Morphy a samozřejmě Čigorin, jehož oblíbené šachové rubriky v tiskovinách Niva a Novoje vremja mladý Aljechin pravidelně četl. Duz-Chotimirskij, jeho tehdejší trenér později vyprávěl, jak mu jeho známý již tehdy řekl, že považuje Aljechina za budoucího mistra světa.\n\nV létě 1908 se Alexandr zúčastnil v Düsseldorfu 16. Kongresu Německého šachového svazu, kde na doprovodném turnaji docílil osmi výher, dvou remíz a třech proher, stačících na dělení 4.–5. místa, což byl velmi solidní první start za hranicemi Ruska. V únoru 1909 se pak v Rusku na počest Čigorina, který rok před tím zemřel, pořádal velký kongres doprovázený dvěma turnaji, hlavního, kterého se zúčastnili nejlepší hráči světa a pak vedlejšího, ale rovněž velmi silného Všeruského turnaje amatérů, který Aljechin senzačně, jako nejmladší, teprve sedmnáctiletý účastník, vyhrál, získal titul mistra a veřejně se o něm začalo mluvit jako o budoucím nástupci Čigorina.\n\nV roce 1910 Aljechin dokončil studia na gymnáziu a vyjel opět za hranice do Hamburku na turnaj, kterého se účastnila řada předních hráčů světa a obsadil zde dělení 7.–8. místa společně s Duz-Chotimirskim. V Karlových Varech 1911 dělil 8.–11. místo s Durasem, Leonhardtem a Tartakoverem.\n\nV roce 1911 odcestoval do Petrohradu, kde nastoupil na studia práv a začal vést šachovou rubriku v novinách Novoje vremja. O letních prázdninách 1912 pak vyrazil do Stockholmu, kde s náskokem 1,5 bodu obsadil první místo v mistrovství severských zemí. Následuje velice silný Všeruský turnaj mistrů ve Vilnu, kde skončil dělením 6.–7. místa.\n\nDefinitivně vstoupil mezi elitu roku 1913, kdy nejprve vyhrál gambitový zápas proti Levitskému (7 výher, 3 prohry) a pak turnaj v Scheveningenu, kde získal 11,5 ze 13 možných bodů. Alexandr si navíc získával i srdce šachových fanoušků celého světa, pro jeho bojovný, útočný styl hry plný efektních kombinací a nečekaných zvratů. V tomto roce se u něj odehrála ještě jedna zajímavá, šachová událost. Své turné po Rusku zrovna pořádal i budoucí mistr světa José Raúl Capablanca a během těchto cest přijal pozvání a stal se také hostem Aljechinovy rodiny a dokonce při tom sehrál s mladým Aljechinem i jednu přátelskou partii, kterou ovšem Capablanca přesvědčivě vyhrál (později, když se stali oba hráči vzájemnými soky, by podobná přátelská návštěva nepřipadala v úvahu).\n\nObrovský úspěch se dostavil v Petrohradě 1914. V předběžné části postupové soutěže obsadil dělení 1.–2. místa s legendárním Nimcovičem, ve finále pak nakonec vybojoval famózní třetí místo, hned za mistrem světa Laskerem a vyzývatelem mistra světa, budoucím „kubánským šachovým strojem“ Capablancou. Aljechin na tomto turnaji dokázal porazit řadu hráčů z absolutní světové top špičky, jako třeba Akibu Rubinsteina, dokonce dvakrát „učitele Německa“ Siegberta Tarrasche atd. Ruský tisk plesal a chválil Aljechina, vše se zdálo být dokonalé…\n\nNásledoval mezinárodní turnaj v německém Mannheimu v roce 1914, který po dvou třetinách soutěže Aljechin bezpečně vedl se ziskem 9,5 bodů z 11. Následoval však strašlivý škrt přes plány ruského borce. Přímo v průběhu turnaje vypukla 1. světová válka, turnaj byl okamžitě přerušen, jeho ruští účastníci skandálně několikrát zatčeni. Následovala obvinění ze špionáže, výslechy, vězení. Svědectví o jedné z těchto epizod později podal ruský mistr Bogatyrčuk: \"V Rastadtu jsme vystoupili z vlaku a rázem nás obklopila div ne rota vyzbrojených německých vojáků a byli jsme opět zatčeni. Poté co nás důkladně každého prohledali, tak s vítěznými pocity nalezli partiáře, na kterých jsme měli zapsané partie, co jsme sehráli v turnaji a tyto partiáře byly označeny jako zápisy špionážních šifer a důkaz, že jsme špióni. Bylo rozhodnuto, že až do výroku soudu budeme odesláni do vojenského vězení a tak nás obstoupil kordon vojáků a pěšky jsme se vydali na cestu. Ovšem zpráva o zadržení špiónů se rozkřikla, obyvatelé Rastadtu vyběhli na ulici, kterou nás vedli a všemožně nám dávali najevo své rozhořčení. Ty hodně bojovní hlasitě požadovali, abychom byli potrestáni hned na místě, jiní se zas prodrali davem a dali průchod svým emocím pěstmi. Ranám se nevyhnul ani Aljechin.\" Vojenské úřady posléze rychle zjistily, že podezřelá skupina jsou ve skutečnosti účastníci mezinárodního turnaje, ale aby si zachovaly tvář, tak vyšetřování pokračovalo oficiálně dál a zadržení ruští šachisté byli místo vojenského, umístěni do občanského vězení. Ve vězení zůstal Aljechin s ostatními několik týdnů a z toho dokonce i čtyři dny na samotce, jako trest, když se při povinné vycházce usmál na dceru dozorce. Pak byli zajatci eskortováni do Baden-Badenu, kde po dalším půl měsíci předstoupili před vojensko-lékařskou komisi, která měla za úkol určit, kdo z nich je způsobilý vojenské služby a po propuštění a návratu do vlasti by tedy mohl být nasazený na frontě jako člen nepřátelské, ruské armády a byl by tedy pro Německo ohrožením. Z celé skupiny byli jako nezpůsobilí vojenské služby označeni pouze tří: starý a nemocný Saburov a Bogatyrčuk s Aljechinem, kteří byli posláni na léčení do Švýcarska. Bogatyrčuk později napsal, že Aljechin byl propuštěn díky tomu, že lékař, co jej prohlížel, byl šachista, Aljechina znal a obdivoval jeho šachové umění a tak Aljechinovi pomohl touto „zdravotní nezpůsobilostí“ zajistit odcestování z Německa, čehož využil a přes Švýcarsko dorazil do italského Janova. Toto přístavní město se v té době stalo jakousi sběrnou základnou pro Rusy, kteří vlivem vypuknutí války uvízli v Evropě. Tiskem prošla tehdy zavádějící informace, podle níž \"vítěz turnaje v Mannheimu měl v úmyslu přeplavit se do Buenos Aires a hrát tam partie proti kubánské šachové hvězdě, Capablancovi.\" Realita ale byla odlišná. Aljechin uvízl v Janově společně s Bogatyrčukem, který zde rovněž několik týdnů čekal na parník. V knize Garryho Kasparova \"Moji velcí předchůdci\" je uvedeno Bogatyrčukovo vzpomínání na toto období strávené v Janově: „Dlouhou chvíli jsem neměl, měl jsem partnera a ještě jakého – Aljechina! Jenom ten, kdo s tímto geniálním šachistou hrál, ví, jaký to byl mág a kouzelník na 64 polích šachovnice. Figury se v jeho rukou měnily na živé bytosti, které uměly přichystat svým protivníkům to, co absolutně neočekávali. A překvapení se přitom valila na hlavu soupeře jako hrom z čistého nebe v libovolném stadiu hry, i když byl na šachovnici jen redukovaný počet figur. Čekání v Janově mi dalo pro můj šachový růst nepochybně více než následující léta hry s řadovými protivníky.“\n\nTeprve v polovině října se nakonec Alejchin dostal domů do Ruska přes Gibraltar, Londýn, Stockholm a Finsko a pak přes Petrohrad až do Moskvy. Ke konci roku 1914 pak již hrál řadu dobročinných simultánek, z nichž některé šly i ve prospěch Romanovského a ostatních šachistů, kteří byli nuceni v Německu zůstat.\n\nNásledující období bylo těžkým milníkem v jeho životě. Otec umírá, když byl téměř rok v německém zajetí a osiřelý Aljechin pracuje jako spolupracovník Červeného kříže (podle jiných pramenů ve Svazu měst), zachraňuje raněné přímo pod dělostřeleckou palbou a je sám vážně raněn. V roce 1916 se dokonce roznesla šokující fáma, že na frontě zahynul, což naštěstí nebyla pravda, avšak chybělo tomu jen velmi málo. Vlivem vážných válečných zranění, doplněných ještě vrozenou vadou srdce, pobyl Aljechin několik měsíců v nemocnici v Tarnopolu a jen s velkými obtížemi se zotavoval. \"Celý měsíc jsem ležel nehybně, přikován k posteli,\" později Aljechin vzpomínal. \"Hra naslepo byla pro mne v té době záchrana. Požádal jsem, aby mne navštěvovali členové místního šachového klubu a já pak s nimi hrál malé simultánky naslepo.\" Sen o cestě k šachovému olympu byl náhle v nedohlednu… Z nemocnice se nakonec Aljechin vrátil do Moskvy s dvěma georgijevskými medailemi a s řádem svatého Stanislava za frontové zásluhy, ale kritické období v Aljechinově životě tím skončilo jen na krátkou dobu.\n\nRoku 1917 začalo v Rusku docházet k radikálním mocenským převratům a bouřím. Aljechin se doslova zoufale toulal od města k městu, získával prostředky hraním simultánek, partiemi naslepo, konzultačními a ukázkovými partiemi pro veřejnost atd. To nejhorší ale teprve mělo přijít. V listopadu (v říjnu podle Juliánského kalendáře) 1917 získali moc bolševici a náhle bylo zřejmé, že Aljechinův aristokratický původ pro něho představuje více než tíživou skutečnost. Zbytky jmění, které zdědil po rodičích mu byly zkonfiskovány a nejlepší šachista Ruska byl tak nucen hledat prostředky ke své obživě doslova ze dne na den. To měl navíc ještě ztížené faktem, že v tehdejší Moskvě, která byla jinak šachovou Mekkou, nemělo momentálně zbídačené obyvatelstvo, zoufale si shánějící každodenní obživu, na šachy náladu. Aljechinova historická stopa se zde ztrácí a znovu se vynořuje až v létě 1918, kdy se přece jen podařilo uspořádat malý, zápasový turnaj o třech hráčích, hraný na tři kola, který Alexandr Alexandrovič přesvědčivě vyhrál (1.Aljechin 4,5 bodu ze 6, 2.Něnarokov 3,5 bodu, 3.Rabinovič 1 bod).\n\nJiž na podzim téhož roku se však Alexandr odhodlal k závažnému kroku a podnikl riskantní cestu směrem na jih, přes Kyjev do Oděsy. Taková pouť byla v té době velmi dobrodružným podnikem, protože díky probíhající občanské válce, si válčící strany jednotlivá města neustále přebíraly a Aljechin tak nemohl mít jistotu do jakých rukou při své cestě padne. Jako záminka byla účast na turnaji v Oděse za účasti tamějších mistrů Verlinského, Vilnera a dalších. Skutečná příčina však byla jiná. Alexandr se již tehdy rozhodl emigrovat a doufal, že se z Oděsy dostane za hranice parníkem. Záměr se mu však nepodařilo realizovat. Turnaj byl zrušen, Aljechinovi nebyl povolen vstup na parník a on tak zůstal v Oděse až do léta 1919 ve strašlivých poměrech. Ve městě panoval hlad, věznění a masové popravy byly na denním pořádku. O Aljechinově životě zde později vyprávěl Bogatyrčuk, podle svědectví mistra Vilnera: \"Aljechin stál před obtížným úkolem, jak přežít a zároveň neztratit naději na zisk titulu mistra světa. Objevil se jistý ctitel jeho šachového génia, který pro Aljechina sehnal velmi lukrativní místo v komisi pro konfiskaci majetku buržoazie, ovšem povinností pro působení v této komisi byl vstup do komunistické strany, což Aljechin udělal (Bogatyrčuk tvrdil, že mu Aljechin již tehdy ukázal svou legitimaci, jiné důkazy, než toto Bogatyrčukovo tvrzení však nejsou k dispozici).\" Pak však kdosi pravděpodobně Aljechina udal a prozradil jeho šlechtický původ, Alexandra zatkli čekisté a následně byl odsouzen k trestu smrti zastřelením! Jen pár hodin chybělo k tomu, aby šachový svět přišel o jednu ze svých největších legend, když se oděskému mistru Vilnerovi, se zoufalou snahou, podařilo spojit se s předsedou \"sovnarkomu\" Ukrajiny Rakovským a ten vydal rozkaz Aljechina osvobodit (existuje i jiná verze, podle níž Aljechina zachránil \"narkom\" pro zemědělství Manuilskij, s jehož vědomím se velmistr nacházel v Oděse).\n\nV létě 1919 se tak Aljechin vrátil opět do Moskvy, rozhodl se šachu zanechat a přihlásil se na školu kinematografie. Avšak zde na dlouho nezakotvil, na konci roku 1919 zanechal studia a odcestoval do Charkova za svým bratrem Alexejem. Ani zde však štěstí pro něj nekvetlo, při práci na Vojensko-sanitární správě onemocněl skvrnitým tyfem, který byl v tehdejších poměrech, jaké v Rusku panovaly, poměrně běžným. 20. května 1920 se rozčarovaný Aljechin vrátil do Moskvy a konečně se mu podařilo se uplatnit v právnické profesi, na níž studoval, stal se z něj vyšetřovatel takzvaného Centroroziska, což byl úřad, jenž byl součástí milice, která se zabývala pomocí lidem, kteří za války ztratili své příbuzné.\n\nPro Aljechina konečně lukrativnější zaměstnání mu umožnilo se i pozvolna vracet k šachu. Začal navštěvovat malý klub na dnešním Gogolevském (tehdy se jmenoval Prečistenský) bulváru a později začal i aktivně pomáhat s organizací prvního přeboru nového \"Sovětského\" Ruska (říjen 1920). Tento přebor byl sice určitou měrou znehodnocený, protože řada špičkových hráčů buď z Ruska uprchla, případně se do něj po válce nevrátila potom, co za války uvízli v jiných zemích (například Nimcovič, Rubinstein, Bernstein, Bogoljubov…), přesto však to byl velmi silný turnaj po dlouhé době a v podmínkách hladu a všeobecného chaosu, jaké tehdy v Moskvě panovaly to bylo něco skoro neuvěřitelného. Aljechin tento přebor jasně vyhrál (1.Aljechin 12 bodů z 15, 2. Romanovskij 11 bodů, 3. Levenfiš 10. bodů atd.), avšak turnaj neustále provázely \"organizační potíže.\" Stravování účastníků bylo velmi nuzné a to ještě zdaleka ne pravidelné, v hracím sále se netopilo, bylo velmi špatné osvětlení. Turnaj tak byl provázen krátkou stávkou sedmi hráčů, kteří vznesli protest a požadovali, aby jim byla vyplacena záloha zbylého sýra a cigaret a okamžitě se zvýšily příděly chleba.\n\nJiž za měsíc téhož roku musel Alexandr odrazit další ohrožení své osoby, do Moskvy přišel čekistům totiž signál z Oděsy, kde Aljechin jen tak tak uhájil holý život a nyní musel o své postavení bojovat ještě v Moskvě. Začátkem roku 1921 však z Aljechina \"podezření z protisovětské činnosti\" bylo sňato. Pro Aljechina to však zřejmě byla poslední kapka, toužil po životě šachového profesionála a o cestě za titulem mistra světa, ovšem v podmínkách, jaké v jeho zemi pro něj panovaly, to bylo krajně obtížné. Začal tedy znovu hledat cesty jak emigrovat do ciziny. Ruské úřady mu však neústupně zamítaly všechny jeho žádosti na výjezd za hranice na mezinárodní turnaje a tak musel čekat na jinou příležitost a ta se naskytla. Již v létě 1920 byl Aljechin odeslán z Centroroziska a byla mu určena práce překladatele pro kominternu. Alexandr totiž ovládal na vysoké úrovni němčinu a francouzštinu. Zde se později seznámil se švýcarskou novinářkou, která přicestovala do Ruska a byla delegátkou III. Internacionály, Annou Lisellotte Roueggovou. 15. března 1921, v době kdy již čekali dítě, se s ní Ajechin oženil. Jeho manželka však chtěla rodit doma ve Švýcarsku a tak se dle vyprávění Bogatyrčuka delegátka domohla přijetí buď podle první verze u samotného Lenina, nebo podle druhé verze u Radeka, který údajně pronesl: \"Aljechin je možná kontrarevolucionář, ale v šachu je génius. Tento dar může rozvíjet jen za hranicemi Ruska.„ Ať je již toto Bogatyrčukovo vyprávění věrohodné, či ne, společně s novou manželkou získal Alejchin, 29. dubna 1921 povolení opustit Rusko, což manželé bez otálení učinili. Není tedy pravda, že Aljechin z Ruska ilegálně uprchl, jak se pak často tvrdilo, ve skutečnosti odcestoval naprosto legálním způsobem.\n\nV průběhu března a dubna také Aljechin se zájmem sledoval zprávy o zemětřesení, které se odehrávalo na šachovém olympu. Živá šachová legenda, německý matematik, filozof a velký šachový psycholog, doktor Emanuel Lasker, který držel titul mistra světa neuvěřitelných 27 let byl v zápase v Havaně poražen a novým světovým lídrem se stal “šachový stroj\" José Raúl Capablanca. Pro Aljechina to nebylo nic překvapivého, již řadu let před tím otevřeně tvrdil, že se Capablanca dříve, nebo později mistrem světa stane a k zisku vysněného titulu bude muset tedy překonat právě tohoto kubánského šachistu.\n\nPotom, co novomanželé opustili Rusko, odjeli přes Litvu do Berlína, kde se brzy rozešli. Alexandr zůstal v Berlíně, zatímco Anna odcestovala do rodného Švýcarska, kde porodila syna, kterého pak i vychovávala. Aljechin však v budoucnosti syna pravidelně navštěvoval a když Anna v roce 1934 zemřela, tak ho umístil do dobrého penzionu, kde ho vychovával mistr Voellmy.\n\nKonečně měl Aljechin možnost zahájit postup na vrchol, k šachovému olympu. Ke zdokonalení své hry se pustil do intenzivního tréninku doprovázeného kolosální analytickou prací. ještě téhož roku 1921 pak v Berlíně sehrál dva tréninkové zápasy, první proti Teichmannovi, který však pro něj skončil pouze remízou (dvě partie vyhrál, dvě prohrál a dvakrát remis) a druhý proti Samischovi, který s náskokem dvou bodů vyhrál. Posléze vydal svou první šachovou knihu s názvem \"Šachový život v sovětském Rusku.\" Následovala šňůra třech prvních míst na turnajích v Tribergu (1. Aljechin 7 bodů z 8, 2. Bogoljubov 5 bodů ...), v Budapešti (1. Aljechin 8,5 z 11, 2. Grunfeld 8 ...), v Haagu (1. Aljechin 8 z 9, 2. Taratakower 7, 3. Rubinstein 6.5 ...). Zvláště pak výhra v Haagu byla neobyčejně cenná, protože zde dokázal o 1,5 bodu předstihnout nového oficiálního vyzývatele pro boj o mistra světa Bogoljubova, který již lídrovi Capablancovi zaslal svou oficiální výzvu, ale za dva a půl roku, co mu dal Capablanca k dispozici, následně nedokázal sehnat potřebné finanční prostředky, jež světový lídr požadoval, takže z tohoto zápasu sešlo. Aljechin povzbuzen úspěchy neváhal a zaslal Capablancovi rovněž svou výzvu, kterou však mistr světa odmítl (zápas o titul tehdy ještě nepořádala žádná zastřešující šachová organizace. Titul byl v podstatě soukromým majetkem jeho držitele a umožnit vyzývatelům o něj bojovat tak mistra světa nutila pouze šachová veřejnost a finanční zisk, jaký z toho pro mistra světa plynul). O několik let později k tomu Alexandr poznamenal: \"Ještě jsem se necítil, že bych byl po šachové stránce úplně zralý. V mnoha oblastech, zejména pak v technice hry, byl Capablanca tehdy ještě silnější než já, a jeho hlavním konkurentem navíc v té době ještě stále zůstával Lasker. Proto moje výzva měla jediný cíl, potvrdit moji kandidaturu do budoucna.\"\n\nNásledovaly tak další turnaje. V Piešťanech 1922 mu však Bogoljubov \"vrátil úder\" a obsadil 1. místo, Aljechin dělil druhé místo společně se Spielmannem.\n\nV létě 1922 se v Londýně konal opravdový šachový svátek, superturnaj, kterého se účastnila skoro celá světová elita, kromě Laskera, Nimcoviče a Spielmanna. Aljechin se na turnaj velmi pečlivě připravoval, hrál zde totiž i Capablanca a pokud by se mu podařilo ho v turnaji předstihnout, tak by byl mistr světa donucen hrát s ním zápas. Aljechin se rval, dosáhl velmi dobrého výsledku, když dokázal osm partií vyhrát, sedm remizovat a ani jednou nebyl poražen. Mistr světa však předvedl v top konkurenci ohromující jízdu, kterou si velmi upevnil svou pozici, jedenáctkrát zvítězil a povolil svým soupeřům jen čtyři remízy, přičemž jedna z nich byla právě s Aljechinem. Aljechin se tak mohl utěšovat pouze tím, že překonal všechny své konkurenty, potenciální vyzývatele Bogoljubova, Rubinsteina, Rétiho a další. Situaci pouze zamlžila nepřítomnost stále velmi silného Laskera. Tento turnaj byl také významný tím, že Capablanca zde uveřejnil takzvaná Londýnská pravidla, což byl návrh, jak v budoucnu pořádat boje o šachové prvenství, který ostatní účastníci turnaje, po důkladném prostudování, podepsali.\n\nNásledoval zářijový turnaj v Hastingsu, který Aljechin vyhrál (1. Aljechin 7,5 bodů z 10, 2. Rubinstein 7, 3–4. Bogoljubov a Thomas oba 4,5, atd.), pak však přišlo i zakolísání formy, když na konci roku obsadil ve Vídni 1922 dělení až 4.–6.místa. Rok 1922 byl pro Alexandra plný šachu a na jeho konci již vykazoval ruský emigrant známky únavy. Vídeňský tisk o něm tehdy napsal: \"Aljechin, to je vtělení nervnosti. Výraz mladé tváře vysokého, štíhlého člověka se neustále mění. Impulzivní pohyby rukou, jimiž si tu přejíždí po svých světle ryšavých vlasech, tu rychle sahá po sebraných figurách, které již opustily hru, to jsou všechno indicie odrážející napjatou, vášnivou práci mysli… Když se soupeři nečekaným manévrem podaří dostat jej do nepříjemné pozice, začne být podrážděný a netrpělivý. Zlobí jej i ten nejmenší šum, jeho světlé oči se zkoumavě vpíjejí do soupeře, jako kdyby chtěl odhalit jeho úmysly, jakmile však najde v pozici na šachovnici dobré pokračování, jeho tvář se rozzáří vítězným úsměvem. Stolek, za nímž hraje Aljechin je vždy obklopen hustým davem přihlížejících diváků.\" Po skončení turnaje ve Vídni ruský borec přesídlil do Paříže, kde se usadil mezi početnou ruskou emigrací.\n\nNásledoval rok 1923, ve kterém startoval ve velmi silném turnaji v Karlových Varech, kterého se účastnila kompletní světová elita, kromě úřadujícího šampióna Capablanci a exšampióna Laskera. Alexandr zde obsadil první místo společně s Bogoljubovem a Maróczym, když o samostatné prvenství přišel díky překvapivým prohrám s naším, československým mistrem Karlem Treybalem a s Yatesem. Získal zde však speciální cenu za krásné partie, plné bouřlivých taktických smrští, jimiž drtil své soupeře. Na tomto turnaji dal také zajímavé interview rakouskému novináři: \"Já šachy nehraji, ale bojuji v nich. Proto ochotně spojuji taktické se strategickým, fantastické s vědeckým, kombinační s pozičním, přičemž se snažím, abych vyhověl požadavkům každé dané pozice, co se mi na šachovnici objeví.\" Aljechin se, pro dosažení maximální herní efektivity, snažil zkombinovat vše, co tehdejší šachy dvacátých let dvacátého století nabízely – divoké taktické přestřelky ve stylu Morphyho, poziční zákony Steinitze i laskerovskou psychologii, vše podpořené stovkami hodin obrovského tréninkového nasazení a analytickou prací. Již v té době svůj život zcela podřídil dosažení vytčeného cíle – stát se mistrem světa.\n\nV listopadu 1923 zaslal Capablancovi novou výzvu, ve které mu připomněl, že v lednu 1924 končí lhůta, kterou Capablanca stanovil Bogoljubovovi na to, aby si mohl opatřit potřebnou finanční hotovost k uspořádání zápasu. Zároveň Aljechin odjel na pohostinská vystoupení napříč Amerikou, aby o sobě dal vědět i na \"nepřátelském\" kontinentu mistra světa. Turné \"evropské hvězdy\" trvalo pět měsíců a proběhlo neobyčejně úspěšně. Aljechin zde ohromoval i svými simultánkami naslepo, při nichž si dal za úkol překonat rekordy, které vytvořil Breyer a Pillsbury. Jeho naděje na souboj s mistrem světa však byly stále velmi mlhavé a částečně se zmenšily po superturnaji v New Yorku 1924, který senzačně vyhrál nezlomný Lasker, jenž ve svých 55 letech předhonil celou světovou elitu, hráče, kteří byli mnohdy o dvacet i více let mladší. Mistr světa, Kubánec Capablanca turnaj špatně začal, měl pouze dva body z pěti partií, když hned v úvodu utrpěl senzační porážku od slovenského(narozen 28.5.1889 Pezinok) rodáka Rétiho (první prohraná partie mistra světa po osmi letech!!!). \"Šachový stroj\" Capablanca pak sice zahájil zdrcující stíhací jízdu, když v druhém kole mimořádně dramatického turnaje získal 8,5 bodů z 10 možných, ale ani tento výsledek na dohnání \"vzbouřeného starce\" Emanuela Laskera již nestačil. Aljechin po dlouhém maratónu po Americe tomuto nekompromisnímu tempu nestačil a obsadil třetí místo. Celkový účet turnaje tedy zněl: 1.Lasker 16 bodů z 20 (!!!), 2.Capablanca 14,5, 3.Aljechin 12, 4.Marshall 11, 5.Réti 10,5, 6.Maróczy 10, 7.Bogoljubov 9,5, 8.Tartakower 8 atd. \"Ze sportovního hlediska jsem dosáhl velmi slušného výsledku, když jsem obsadil místo hned za bývalým a současným mistrem světa, což vnitřně upevnilo mé nároky,\" napsal později Aljechin, \"ale s úrovní mé hry jsem byl zcela nespokojen. Přesto jsem však učinil jedno potěšitelné a pro mne překvapivé zjištění. V naší první partii mne Capablanca přehrál v zahájení, získal ve střední hře vyhrané postavení a uchoval si velkou převahu až do koncovky, kde však výhru vypustil a byl nucen se spokojit pouze s remízou. To mi dodalo sebedůvěru, vždyť Kubánec chtěl velmi vyhrát, jsem přesvědčen, že pokud bych byl na jeho místě, tak bych vítězství nevypustil. Jinými slovy, u svého protivníka jsem zaznamenal jistou malou slabinu, růst nejistoty, pokud se jeho soupeř úporně bránil… To bylo pro budoucnost velmi důležité zjištění!\"\n\nPo turnaji, než se vrátil zpět do Evropy, ustanovil ruský borec na půdě Ameriky ještě nový světový rekord ve hře naslepo, když sehrál najednou 26 partií a tento rekord dokázal později ještě vylepšit na 28 partií hraných se zavázanýma očima, najednou, jen po paměti (22 výher, 3 remízy, 3 prohry) a pak zde ještě sehrál nevelký dvoukolový turnaj, který vyhrál před Tartakowerem a Znosko-Borovskim.\n\nJeho \"akcie\" na boj o titul, které po New Yorku trochu povadly, však znovu velmi vzrostly, když po návratu z Ameriky dosáhl obrovského úspěchu, kterým si získal šachový svět, na turnaji v Baden-Badenu, který vyhrál famózním \"laskerovským\" výsledkem 16 bodů z 20 možných (2.Rubinstein 14,5, 3.Samisch 13,5, 4.Bogoljubov 13 atd.). Aljechinův triumf na tomto turnaji však nespočíval pouze v získaných bodech, ale ohromil zde zejména předvedenými partiemi, které byly skvostnými estetickými zážitky. Například jeho partie s Richardem Rétim je dodnes považována za jednu z nejskvělejších partií v dějinách šachu vůbec. Velmistr Tarrasch k tomuto řekl: \"Aljechin neměl ani v jedné partii horší pozici. Jeho vítězství v tomto mimořádně silném turnaji, jedno z nejskvělejších v historii, dokazuje, že má všechny důvody pro to, aby se ucházel o světové prvenství…Mistru světa se objevil strašlivý soupeř…\"\n\nRoku 1925 se konal ještě jeden velmi silný turnaj a to v Moskvě. Na ten však Aljechin nebyl pozván. Ruská všesvazová šachová sekce v čele s Krylenkem se vyjádřila, že \"tohoto mistra považuje za cizí a sovětské moci nepřátelský element a proto nemůže s Aljechinem zahájit jakékoli rozhovory ohledně jeho účasti na turnaji v Moskvě.\" Zbytek roku tak Aljechin využil nešachově. Na Sorbonně obhájil svou dizertační práci a získal doktorát práv a také se znovu oženil. Manželství šlo Aljechinovi k duhu, nové zázemí ho učinilo vyrovnanějším a sebevědomějším a do následujícího roku po šachové stránce ještě zesílil. Roku 1926 vyhrál tři turnaje, v Hastingsu, Scarborough a Birminghamu a dvakrát byl druhý, v Semmmeringu a Drážďanech. Navíc podnikl veleúspěšnou cestu do Jižní Ameriky, kde se vláda Argentiny uvolila poskytnout finanční prostředky na pořádání zápasu o mistra světa mezi ním a Capablancou, přesně podle Londýnské dohody. Aljechin tak zbořil poslední – finanční hráz, která mu ještě v zápase bránila a zaslal Capablancovi novou, již třetí výzvu a oba hráči se dohodli.\n\nPak však Capablanca vyslovil novou podmínku. Na superturnaji v New Yorku 1927 prosadil do propozic tohoto turnaje, že vítěz, nebo ten, kdo skončí druhý za Capablancou, se stane prvním kandidátem na souboj o mistra světa. Aljechin však důrazně protestoval, takže tato klauzule byla nakonec vyškrtnuta. Nicméně to již nic nezměnilo na tom, že byl Aljechin pod tlakem; pokud by totiž tuto vyškrtnutou podmínku nesplnil a v turnaji by ho někdo předstihl, mohl by v očích šachové veřejnosti jako kandidát číslo jedna odpadnout a o vysněný zápas pak ještě přijít. To se však nestalo, turnaj sice naprosto přesvědčivě vyhrál úřadující šampión Capablanca, když pole ostatních účastníku předčil o plných 2,5 bodu (1.Capablanca 14, 2.Aljechin 11,5, 3.Nimcovič 10,5 atd.), nicméně Alexandr obsadil druhou příčku, a tak již mistr světa nemohl couvnout a uspořádání zápasu bylo dohodnuto ještě na tentýž rok.\n\nV roce 1927 nastoupil Aljechin v Buenos Aires na svůj životní zápas a předpokládalo se, že bude Capablancou snadno poražen, ba že dokonce nevyhraje ani jednu partii, neboť kubánský velmistr za posledních šest let prohrál v nejlepších turnajích světa jen dvě partie a byl tak mnohými považován za téměř neporazitelného (zatímco v tomto jediném zápase musel Aljechin vyhrát šestkrát). Capablancovou smůlou bylo, že tomu sám uvěřil a na zápas se dostatečně nepřipravil. A tak Aljechin překvapivě poráží v Buenos Aires Capablancu 6:3 (při rekordních 25 remízách) a stává se mistrem světa. Zápas byl střetnutím dvou šachových gigantů a v dějinách královské hry zaujímá zvláštní místo pro jeho neobyčejnou úpornost, nervnost a nezměrné psychické i fyzické vypětí, kdy si oba účastníci sáhli na dno svých sil, do té doby rekordní zápasovou délku (dva měsíce), množství vysoce kvalitních partií i pro tragické chyby, které nakonec určily vítěze.\n\nPo zisku titulu nastoupil Alexandr Alexandrovič Aljechin vítězné, triumfální tažení napříč šachovým světem a až do roku 1934 byl v podstatě třídou sám pro sebe. Mezi jeho fenomenální výsledky patří například turnaj na Bledu v roce 1930, kdy vyhrál s náskokem 5,5 bodu před druhým Bogoljubovem. V letech 1929 a 1934 v zápasech o titul mistra světa porazil vysoko stejného šachistu. „Pád na zem“ nastal až v zápase o mistra světa v roce 1935. Jeho zápas s holandským velmistrem Maxem Euwem v roce 1935 se považoval za jasnou a předem vyřízenou záležitost. Jenže Aljechinovi se vymstila špatná životospráva a překvapivě Euweovi podlehl 8:9 (=13). Většina šachových příznivců odepsala Aljechina jako vyřízeného člověka. Ale Alexandra Alexandroviče podcenili. Aljechin byl muž železné vůle, připravil se k odvetě jako kdysi k zápasu s Capablancou a v roce 1937 rozdrtil Euwea 10:4 (=11).\n\nMezitím však vyrostlo několik mladých kandidátů na titul mistra světa a to především Michail Botvinnik, Paul Keres, Salo Flohr a Samuel Reshevsky. Aljechin v roce 1938 přijal Botvinnikovu výzvu k zápasu o titul, ale vypukla 2. světová válka a ta znamenala poslední tragickou fázi Aljechinova života. Po válce uvízl v Portugalsku.\n\nZemřel 24. března 1946 v estorilském hotelovém pokoji během přípravy na zápas světového šampionátu proti Botvinnikovi. Okolnosti úmrtí jsou předmětem debaty. Běžně se za příčinu uváděl infarkt myokardu. Svědek přítomný pitvě ovšem zaslal do časopisu \"Chess Life\" dopis, v němž sdělil, že u šachisty došlo k obstrukci průdušnice po vdechnutí mechanicky nezpracovaného sousta masa a udušení. Jiné spekulace také uváděly, že byl zabit francouzským „komandem smrti“. Několik let po smrti syn Alexandr Aljechin mladší uvedl, že „na jeho otce dosáhly ruce Moskvy“.\n\nTento slavný velmistr se v latince podepisoval jako Aljechin, a proto píšeme a vyslovujeme jeho jméno tímto způsobem. Přípustná je i transkripce z azbuky Alechin. Nepřípustná je verze, která se píše a vyslovuje Aljochin. Ve francouzských zdrojích je jméno psáno \"Alexander Alekhine\".\n\nJako Aljechinova obrana je nazváno zahájení, které Aljechin rozpracoval, než se stal mistrem světa (1. e4 Jf6).\n\nAljechin opakovaně navštívil Československo v roce 1922 (Piešťany), 1925, 1931 (šachová olympiáda), 1936 a Protektorát Čechy a Morava v roce 1943.\n\nV Praze byl ve 20. letech 20. století nazýván šachový klub Akademického domu \"Aljechin\".\n\n"}
{"id": "27228", "url": "https://cs.wikipedia.org/wiki?curid=27228", "title": "Email", "text": "Email\n\nSlovo email má několik významů:\n\n"}
{"id": "27232", "url": "https://cs.wikipedia.org/wiki?curid=27232", "title": "Hormizd IV.", "text": "Hormizd IV.\n\nHormizd IV. (středopersky \"Óhrmazd\") byl perský velkokrál z rodu Sásánovců panující v letech 579–590. Jeho otcem byl král Husrav I., jeden z nejvýznamnějších reformátorů v perských dějinách, matkou turecká princezna Kakim-chakan , dcera Ašına Šıtienmiho (Istemi) (odtud Hormizdův přídomek \"Türkzáde\", syn Turkyně).\n\nHormizd je panovníkem, jehož jak východní prameny (Tabarí), tak prameny byzantské (Theofylaktos Simokattes) svorně líčí zcela negativně. Vytýkají mu především krutý postup proti šlechtě, pobití vlastních bratrů (možných nápadníků trůnu) a konflikty se zarathuštrovským kněžstvem (mágy). Méně už kronikáři zdůrazňují pozitivní stránky Hormizdovy osobnosti, např. jeho všestrannou péči o poddané a náboženskou toleranci.\n\nStátní záležitosti vedl na počátku Hormizdovy vlády vezír Vazurgmihr, oceňovaný většinou pozdějších dějepisců, po třech letech byl však uvržen do žaláře a jeho místo zaujali většinou pochlebníci, zbavení funkcí Husravem I. Král začal tvrdě vystupovat proti velmožům i vzdělancům a pronásledovat kněžstvo, jež se mu stavělo na odpor. Řada předních představitelů říše skončila na popravišti – bývalý vezír Jazd-Gušnasp, ministr Ádharmáh, vrchní mág Zartušt a další. Během svého panování dal prý Hormizd popravit celkem 13 600 osob. Zda tím chtěl pouze upevnit své postavení a pojistit se před případnou opozicí, nebo šlo o projev podezřívavosti či nějaké poruchy osobnosti, lze jen těžko rozhodnout.\n\nPo otci Hormizd zdědil válku s Byzancí, která pak s přestávkami trvala po celou dobu jeho vlády. Bojovalo se i s Turky na severovýchodě, zde však vojevůdce Bahrám Čóvén dokázal nepřátele rozhodně porazit v oblasti dnešního Herátu.\n\nNa přelomu let 589/590 se Bahrám Čóvén z osobních důvodů vzbouřil proti Hormizdovi, a zatímco jeho armáda nastoupila pochod na Ktésifón, byl král 6. února 590 svržen palácovým převratem a vsazen do vězení. Novým panovníkem se stal Hormizdův syn Husrav II., pozdější velký bojovník proti Byzanci. Sám Hormizd byl ve vězení nejprve oslepen, po útěku Husrava II. před Bahrámem Čóvénem jej však velmoži Vistám a Vindóé zardousili. Zda se to stalo s vědomím Husravovým, je nejasné.\n\n\n\n"}
{"id": "27233", "url": "https://cs.wikipedia.org/wiki?curid=27233", "title": "Dan Simmons", "text": "Dan Simmons\n\nDan Simmons (* 4. dubna 1948, Peoria, Illinois) je americký spisovatel science fiction a hororu známý zejména svým románem \"Hyperion\" a jeho pokračováními \"Pád Hyperionu\", \"Endymion\" a \"Vzestup Endymionu\". Od konce 90. let napsal také několik mainstreamových a detektivních románů.\n\nRoku 1971 dostudoval angličtinu na univerzitě v St. Louis, poté 18 let vyučoval na základních školách, poslední čtyři roky se věnoval zvláště nadaným dětem. Spisovatelem na plný úvazek je od roku 1987, první práce (povídka \"Řeka Styx teče proti proudu\") mu byla otištěna 15. února 1982 – v den, kdy se mu narodila dcera Jane. S ní a svou ženou Kathryn žije v Longmontu ve státě Colorado.\n\n\n\n\n\n\nNeúplný seznam\n\n\n\n"}
{"id": "27234", "url": "https://cs.wikipedia.org/wiki?curid=27234", "title": "Husrav I.", "text": "Husrav I.\n\nHusrav I. (řecky \"Chosroés\") byl perský velkokrál z rodu Sásánovců panující v letech 531–579. Byl třetím synem krále Kaváda I., jeho bratři se jmenovali Kavus a Zám. V perské tradici je Husrav znám pod přídomkem \"Anóšarván\", což znamená „s nesmrtelnou duší“ či volně přeloženo „jehož sláva je nepomíjející“.\n\nZa Husravovy vlády zažila sásánovská říše, jež koncem 5. století prošla vážnou krizí, nebývalý politický a kulturní vzestup, což se odrazilo i v četných legendách Orientu. Král sám byl vzdělaný, nábožensky tolerantní muž, nadaný vojevůdce i energický reformátor. Lze ho označit za důstojného protihráče jiného významného panovníka té doby – byzantského císaře Justiniána I. (527–565). O Husravově věhlasu svědčí i to, že jeho jméno je ve tvaru \"Kisrá\" dodnes používáno v arabštině jako označení pro krále, podobně jako je výraz císař odvozen z osobního jména Gaia Iulia Caesara.\n\nHusrav se v pramenech poprvé objevuje v letech 522/523, kdy se mu král Kavád pokusil neobvyklým způsobem zajistit následnictví – garantem se měla stát Byzanc a prostředkem adopce císařem Justinem I., jemuž bylo navrženo definitivní řešení všech problémů mezi oběma státy. Kavád, který zjevně preferoval Husrava před staršími syny, patrně doufal, že za takových okolností bude císař nucen zasáhnout do poměrů v Persii v případě dynastických sporů. Avšak jeho kalkulace nevyšla, neboť Byzantinci žádost odmítli. Přesto Husrav v roce 531 celkem bez problémů převzal vládu v říši, ačkoli s nároky na trůn zpočátku vystupoval i jeho bratr Kavus, nejstarší z princů.\n\nVýchodní Římané a Sásánovci se roku 531 nacházeli již několik let ve válečném stavu (zhruba od roku 527 nebo 528). Šlo především o to, že Peršané činili pokusy prosazovat zarathuštrismus v dnešní Gruzii, svém vazalském státě, který byl převážně obydlen křesťany. I když boje probíhaly se střídavým štěstím a tedy v podstatě nerozhodně, nakonec se pro smírné řešení rozhodl roku 532 Husrav, protože potřeboval upevnit svoji vládu uvnitř. Tzv. „věčný mír“ s císařem Justiniánem mu vynesl velkou jednorázovou částku ve zlatě, která byla pro říši více než vítaná. Zároveň Husrav potlačil pokus o uzurpaci zosnovaný svým synovcem Kavádem, synem Zámovým.\n\nJak se ukázalo, věčný mír s Konstantinopolí vydržel přesně osm let. Porušil ho roku 540 Husrav, který si jako záminku vzal nevyřešené hraniční spory mezi římskými a perskými arabskými vazaly (Ghasánovci a Lachmovci). Do karet mu nahrával fakt, že Byzantinci byli vojensky vázáni v Itálii, kde probíhala zdlouhavá válka s Ostrogóty, a že perskou říši v dané době nikdo z tradičních nepřátel neohrožoval – to se týkalo především Hefthalitů na východě. Bez významu nebyly ani královy úspěšné reformy ve třicátých letech, které jeho říši propůjčily mnohem větší stabilitu, než tomu bylo za panování Kaváda I.\n\nVálka zpočátku probíhala plně pod taktovkou Husrava. Sásánovská vojska vpadla do Sýrie, dobyla její metropoli Antiochii nad Orontem a donutila byzantského vojevůdce Germana, bratrance Justiniánova, k ústupu. Pro obyvatele Středomoří znamenal pád Antiochie, jednoho z nejvýznamnějších měst Byzance, šok, zvlášť když Peršané deportovali většinu zdejších obyvatel do Mezopotámie (byli usídleni v nově založeném městě Veh-Antiok-Husrav, jehož jméno znamená „Lepší než Antiochie je město Husravovo“). Perský král poté přijal od několika dalších měst výkupné a stáhl se zpátky za Eufrat, aniž by utrpěl výraznější ztráty. V příštích letech se situace na byzantsko-perském pomezí opět stabilizovala. Byzantinci zabránili roku 544 dobytí důležité Edessy a také boje na Kavkaze nevedly k jednoznačnému výsledku – roku 545 bylo proto uzavřeno příměří na pět let.\n\nToto vyústění se v krátké době stalo zdrojem nového napětí, neboť Byzantinci tlačili na krále, aby s nimi uzavřel řádnou mírovou smlouvu a on to vytrvale odmítal. Již roku 548 se opět rozhořely vleklé boje, tentokrát především na Kavkaze, kam Justinián vyslal silný oddíl vojska. Celých devět let trvalo, než byly válečné operace zase přerušeny, a vlastní mírovou smlouvu se podařilo uzavřít teprve roku 561 (padesátiletý mír). Husrav se vzdal oblasti Laziky u Černého moře a získal za to od Byzantinců roční platbu ve výši 30 000 solidů. Avšak již po jedenácti letech se dohoda stala mrtvou literou: roku 572 vpadla byzantská vojska na perské území a v době Husravovy smrti (579) se obě říše stále ještě nacházely ve válečném stavu.\n\nZ dalších Husravových zahraničněpolitických aktivit je třeba zmínit podrobení říše Hefthalitů, dávného protivníka Persie, kolem roku 560. Došlo k němu ve spojení s tureckým vládcem Istämim, ovládajícím území mezi řekou Amudarja a Kaspickým mořem. Dobyté državy si Turci a Peršané rozdělili tak, že prostor jižně od Amudarji připadl Husravovi, zatímco zbytek získal Istämi. Z dlouhodobého hlediska se poměr sil na východě sásánovské říše příliš nezměnil, jen místo Hefthalitů museli perští králové v budoucnu zápasit s Turky.\n\nRoku 570 zasáhl Husrav též do poměrů v jižní Arábii, stojící již zhruba půl století pod etiopským vlivem. Záminkou k intervenci se stalo povstání arabských předáků proti Etiopcům a výsledkem bylo zřízení vazalského státu v oblasti dnešního Jemenu. Peršané celý prostor kontrolovali až do dob islámské expanze v 7. století.\n\nV oblasti vnitřní politiky si Husrav I. vytkl za cíl dva úkoly: důkladnou daňovou reformu, s níž započal již jeho otec, a vytvoření loajální vojensko-úřednické šlechty, která by byla spolehlivější oporou vlády než dřívější vrtkavá feudalita.\n\nHospodářství sásánovského státu spočívalo stejně jako v jiných starověkých společnostech především na zemědělství. Až do 6. století se daně vybíraly podle nahrubo odhadované úrody, a královská pokladna tak musela počítat s rok od roku se měnícími příjmy. Pokud chtělo centrum dosáhnout stabilnějšího výběru daní, bylo nutné zjistit veškerý zdanitelný majetek v říši a stanovit jednotný systém poplatků, zahrnující jednotlivé komodity. A právě k tomu přistoupil perský dvůr v druhé a třetí dekádě 6. století.\n\nPoprvé v historii byla přesně vyměřena půda a určena daň z hlavy, kterou museli platit všichni kromě šlechticů, mágů, vojáků, nezletilých a starců. Z každého \"garíbu\" (plochy 60 x 60 loket) osetého obilovinami se odevzdával 1 dirham státu, v případě vinné révy to bylo 8 dirhamů, za vojtěšku 7 dirhamů, za datlové palmy 1 dirham atd. Daň z hlavy se pohybovala podle výše majetku mezi 4 až 12 dirhamy za osobu, platilo se ve čtyřměsíčních splátkách. Tímto způsobem získal Husrav mnohem více prostředků než předchozí perští králové, a mohl tak financovat nejen nákladné válečné podniky, ale také odškodňovat osoby, postižené mazdakovskými nepokoji z konce 5. století.\n\nBěhem sociálních nepokojů podnícených Mazdakem zahynulo mnoho šlechticů a daleko většímu počtu byl zcela rozchvácen majetek. Husravovou snahou bylo vlastnické poměry v říši opět urovnat, avšak na novém základě. Ze šlechtických synků, kteří přišli o rodiče či majetek, chtěl vytvořit pevnou oporu své vlády, vrstvu, jež by mu byla osobně zavázána. Pro mladé aristokraty to znamenalo, že je král oficiálně adoptoval a přislíbil, že se postará o jejich zabezpečení. Drobným šlechticům se dostalo koní i zbroje, povolení vstoupit do královské gardy a pravidelného žoldu. Postupem doby se konstituovalo nejen loajální dvořanstvo, na něž se Husrav mohl spolehnout v oblasti správy a vedení ústředních úřadů, ale i nový důstojnický sbor v armádě.\n\nPerskou říši král rozdělil do čtyř vojenských okruhů v čele s veliteli, z nichž největší odpovědnost připadla západnímu a východnímu, neboť zde bylo nutno nejspíše počítat s útočníky. Taková koncentrace moci v rukou jen několika málo činitelů byla nebezpečná, neboť se vytvářely podmínky pro rebelii. To se však plně projevilo až po Husravově smrti.\n\nZ kulturního hlediska zažila Persie za Husravovy vlády všestranný rozkvět a pověst krále jako příznivce umění a filozofie pronikla tehdy hluboko na západ. Známý je případ sedmi novoplatónských filozofů hledajících azyl u perského dvora, poté co císař Justinián nařídil zavřít athénskou akademii jako poslední centrum pohanství. Jeden z nich, Priskianos, sepsal dokonce spis s názvem \"Odpovědi filozofa Priskiana na otázky perského krále Chosroa\". I když se Řekové nakonec vrátili domů, Husrav se o jejich osud nadále zajímal a v rámci mírových jednání v roce 532 se zasazoval u císaře o jejich beztrestnost.\n\nHusravovi samotnému je připisováno středopersky psané \"Mravní naučení Husrava, syna Kavádova\" a také slavná \"Kniha činů\", dochovaná v arabské kronice Ibn Miskavajha. Zde král mimo jiné praví, že studoval „životopisy Římanů a Indů“ a vybral si z nich, co bylo prospěšné. Že v sásánovském státě skutečně působily rozličné vlivy – západní, východní i domácí íránské – dokazuje také soudobá architektura, kombinující rozličné dekorativní prvky.\n\nHusrav I. je považován za jednoho z nejvýznamnějších panovníků pozdní antiky. Dovedl sásánovský stát na vrchol moci, ovšem za cenu dlouholetých válek, které zemi značně vyčerpaly. Svou angažovaností na západě, jihu a východě značně přecenil možnosti a zdroje Persie. Podařilo se mu sice upevnit pozici ústřední vlády, ale tento úspěch se ukázal jako přechodný – jeho „nová šlechta“ postupně splynula se starou. Již na konci jeho dlouhé vlády se začaly zřetelně ukazovat první příznaky krize. Přesto je Husrav I. asi nejslavnějším sásánovským panovníkem, vzorem spravedlivého a řádného vládce, mužem, o němž se vyprávěly četné pověsti hluboko do středověku.\n\n\n"}
{"id": "27240", "url": "https://cs.wikipedia.org/wiki?curid=27240", "title": "ASCII art", "text": "ASCII art\n\nASCII art je výtvarné umění, které pracuje s počítačovým textem jako s výtvarným médiem. Obrázky, které tvoří, se skládají ze znaků kódu ASCII. ASCII art je možné vytvořit jakýmkoli textovým editorem a většinou je potřeba ho zobrazit neproporcionálním fontem (tedy každé písmeno má stejnou šířku, podobně jako na psacím stroji či terminálu). Jeden z pravděpodobně nejstarších ukázek se objevuje v roce 1881.\n\nASCII art se používá kdekoli se text přenáší nebo zobrazuje snadněji než grafika, anebo v některých případech, pokud není přenos obrázků vůbec možný, tedy psací stroje, dálnopisy, negrafické počítačové terminály, starší počítačové sítě (např. BBS), email a Usenet news. ASCII art se také používá ve zdrojových kódech programů pro zobrazení loga firmy nebo produktu a kreslení diagramů.\n\nDovedením tohoto média do extrému je jeden video driver pro populární počítačovou hru Quake, který zobrazuje hru jako ASCII art.\n\nNejjednodušší formou ASCII artu je kombinace dvou nebo tří znaků pro vyjádření emocí, zvaná emotikona (slangově: smajlík). Představte si tyto příklady otočené o 90 stupňů po směru hodinových ručiček, aby se dalo rozumět jejich obsahu:\n\nSložitější příklady používají několik řádek textu pro větší symboly nebo složitější obrázky. Některé běžné příklady:\n\nČasto si lidé takové obrázky přidávají na konec e-mailu nebo do Usenetové konference, kde se jim říká signatura.\n\nNěkteré druhy neberou v potaz konkrétní tvar znaků a používají je jako více méně zabarvená políčka s proměnným gradientem pro jednoduchou simulaci ditheringu:\n\nDalší druh vytváří slova pouze jedním druhem znaku na jedno písmeno. Příklad:\n\nDalším použitím ASCII artu je vytvoření jedinečné typografie:\n\nPočítačový program Figlet (a další programy, které podporují jeho standard) umožňují návrh a použití ASCII fontů.\n\nPříklad, jak může vypadat Amigastyle (občas se nazývá styl staré školy). Tento druh ASCII artu je vždy ručně psán v textovém editoru. Některé populární editory, které se k vytváření používaly jsou CygnusEditor (neboli CED pro počítače Amiga) a EditPlus2 (na PC).\n\nV ASCII lze vyrobit i celé animované filmy. Nejznámější příklad je převedení filmu Star Wars na asciimation.co.nz.\n\nSpecializované textové editory jsou navrženy pro snadné kreslení čar, boxíků a vyplněných oblastí. Generování ASCII artu je algoritmicky snadné. Dobrý příklad je aplikace na webu IMG2TXT. Převod rastrové grafiky (bitmapy) na ASCII art je speciální případ vektorové kvantizace. Příklad generovaného obrázku, i s originálem na straně, je uveden níže:\n\nDalší metoda je převedení obrázku do stupňů šedi s méně než 8bitovou přesností s následným přiřazením výstupního znaku pro každou úroveň šedi. Tak to dělají některé on-line konvertory (viz externí odkazy níže). Často se takto tiskly fotografie, právě pro zvýšené odstupňování tónů.\n\nV sedmdesátých a osmdesátých letech bylo populární vytvářet druh ASCII artu, který spoléhal na několikanásobné vytištění jednoho znaku na stejné místo. Tím se vlastně zvýšila jeho sytost. Často se takto tiskly také fotografie, neboť se přetiskem zvyšovalo rozlišení šedotónové škály. Dokonce se dala použít i tiskárna s typovým kolečkem. Tato technika uvadla, protože všechny běžné tiskárny mohou tisknout fotografie, ale textové soubory (nebo emailové zprávy nebo Usenetové příspěvky) neumožňují vykreslit text vytištěný přes sebe. Nicméně podobná technika zůstala zachována: obrázky ASCII art stínované nebo obarvené ANSI Escape sekvencemi nebo HTML značkami, čímž se přidá různorodost.\n\n\"Animované ASCII art\" je možné pomocí video terminálu s Escape sekvencemi, například ANSI X3.64 pro přesunutí kurzoru do obrázku.\n\n\n"}
{"id": "27241", "url": "https://cs.wikipedia.org/wiki?curid=27241", "title": "Okres Praha-západ", "text": "Okres Praha-západ\n\nOkres Praha-západ je okres ve Středočeském kraji. Sídlem jeho dřívějšího okresního úřadu byla Praha, která ovšem sama nikdy nebyla jeho součástí. Vymezení okresu je totožné se správním obvodem obce s rozšířenou působností Černošice.\n\nÚzemí okresu obepíná ze západu a jihu hlavní město Prahu, jinak jsou jeho sousedy další okresy Středočeského kraje. Na severovýchodě a jihovýchodě je to okres Praha-východ, na jihu okresy Benešov a Příbram, na západě okresy Beroun a Kladno a na severu okres Mělník.\n\nOkres Praha-západ má v celém kraji nejmenší rozlohu, ale nejvyšší hustotu zalidnění. Spolu s okresem Praha-východ mají výjimečné postavení, zcela obklopují českou metropoli a tvoří tak nejbližší zázemí pro pražskou aglomeraci. Obyvatelé okresu často dojíždějí do Prahy kvůli zaměstnání a zde naopak v rámci procesu tzv. suburbanizace probíhá masivní výstavba zejména rodinných domů pro ekonomicky silné obyvatelstvo hlavního města.\n\nNejvětšími městy okresu jsou Jesenice (9 tisíc obyvatel), Roztoky (9 tisíc obyvatel) a Černošice (7 tisíc obyvatel). S ohledem na to je nezvyklé, že až na podle počtu obyvatel třetí největší obec jsou Černošice jedinou obcí s rozšířenou působností pro celý okres Praha-západ. Její správní obvod se dále člení na šest správních obvodů obcí s pověřeným obecním úřadem (Černošice, Hostivice, Jesenice, Jílové u Prahy, Mníšek pod Brdy a Roztoky).\n\nAčkoli území okresu tvořila k roku 2019 z 57,7 % zemědělská půda a z 27,6 % lesy, zemědělství zde není příliš rozvinuté a nejčastějším využitím jeho území je individuální rekreace. Ani průmysl nehraje zásadní roli, významnějším je jen hutnictví neželezných kovů a výroba stavebních hmot. Okresem prochází silnice vedoucí do Prahy ze západu a z jihu: dálnice D0, D1, D4, D5, D6 a D7 a silnice I. třídy I/4 a I/6. Dále jsou to silnice II. třídy II/101, II/102, II/104, II/105, II/106, II/115, II/116, II/240, II/241, II/242, II/201, II/603 a II/605.\n\nOkresem protékají řeky Vltava, Sázava a Berounka. Nejvyšším místem jsou Hřebeny v Brdech (550 m n. m.) a nejnižším Libčice nad Vltavou (170 m n. m.). Částečně sem zasahuje chráněná krajinná oblast Český kras, mj. i národní přírodní památkou Černé rokle, kromě ní je v kaňonu Sázavy další národní přírodní památka Medník. Na území okresu se také nacházejí četné památky na dřívější neolitické kultury, např. Černý Vůl, Řivnáč či Kněževes. Staročeskou historii připomíná národní kulturní památka Levý Hradec nebo hrad Okoř. Druhou národní kulturní památkou na území okresu je park u průhonického zámku, který byl v roce 2010 zapsán do seznamu světového dědictví UNESCO.\n\nMěsta jsou uvedena tučně, městyse \"kurzívou\", části obcí .\n\nBojanovice  •\nBratřínov •\nBřezová-Oleško  •\nBuš •\nČernolice •\nČernošice •\nČervený Újezd •\nČíčovice •\nČisovice  •\n\"Davle \" •\nDobrovíz •\nDobříč •\nDobřichovice •\nDolní Břežany  •\nDrahelčice •\nHolubice  •\nHoroměřice •\nHostivice  •\nHradištko  •\nHvozdnice •\nChoteč •\nChrášťany •\nChýně •\nChýnice •\nJeneč •\nJesenice  •\nJílové u Prahy  •\nJíloviště •\nJinočany •\nKamenný Přívoz  •\nKarlík •\nKlínec •\nKněževes •\nKosoř •\nKytín •\nLety •\nLibčice nad Vltavou •\nLibeř  •\nLichoceves  •\nLíšnice •\nMěchenice •\nMníšek pod Brdy •\nNučice •\nOhrobec •\nOkoř •\nOkrouhlo  •\nOřech •\nPetrov  •\nPohoří  •\nPrůhonice  •\nPsáry  •\nPtice •\nRoblín  •\nRoztoky •\nRudná •\nŘevnice •\nŘitka •\nSlapy •\nStatenice  •\nStředokluky •\nSvrkyně  •\n\"Štěchovice \" •\nTachlovice •\nTrnová •\nTřebotov  •\nTuchoměřice •\nTursko •\nÚholičky •\nÚhonice •\nÚnětice •\nVelké Přílepy •\nVestec •\nVonoklasy •\nVrané nad Vltavou •\nVšenory •\nZahořany •\nZbuzany •\nZlatníky-Hodkovice  •\nZvole \n\nOd 1. července 1974 do 31. prosince 1995 byly v okrese Praha-západ také obce ze současného okresu Benešov:\n\nDo 31. prosince 2006 byla v okrese Praha-západ ještě obec:\n\n"}
{"id": "27287", "url": "https://cs.wikipedia.org/wiki?curid=27287", "title": "Zkratka", "text": "Zkratka\n\nZkratka je ustálený způsob zkrácení slova nebo sousloví. Nejčastěji se zkratky používají pro zápis často užívaných slov či ustálených spojení (r. 1945, p. Novák, nám., apod.) nebo pro zkrácení zápisu víceslovných názvů institucí (jako jsou státy, úřady, spolky a podniky), dokumentů (deklarací, smluv, zákonů), odborných termínů (DNA, MHD) apod.\n\nZkratky používali už staří Římané, např SPQR pro označení senátu a lidu římského. Studiem nápisů a zkratkami na nich používaných se zabývá epigrafika.\n\nVe středověkých rukopisných textech se zejména kvůli úspornosti používalo více druhů zkratek, včetně kontrakce slova (např. DNS = dominus, pán) nebo nahrazení častých předpon a přípon zvláštní značkou. Rukopisnými zkratkami se zabývá paleografie, pomocná věda historická studující historická písma.\n\nPodle Miloslava Sedláčka se užívání zkratek v jazykových projevech podstatně rozšířilo ve 20. století, v češtině nejvíce po druhé světové válce. Podle Sedláčka nejvíce zkratek (různého typu) vzniká v oblasti administrativní, výrobní a ekonomické.\n\nHlavním důvodem vzniku zkratek bývá úspornost vyjadřování. V praxi však vznikají i zkratky, které zcela odporují slovotvorným, fonologickým i gramatickým zvyklostem jazyka, takže jde o útvary neadaptabilní. Hrbáček považuje za nutné vyslovit radu, abychom zkratek používali racionálně a vykázali jim v komunikaci takové místo, aby mohly být hodnoceny jako přínos, ne jako ztěžování komunikace.\n\nNěkteré zkratky jsou specifické pro určitý jazyk, jiné jsou používány mezinárodně. V minulosti některé evropské jazyky přebíraly latinské zkratky (např. etc. = et cetera), což se zčásti zachovalo například v angličtině. Mezinárodní povahu mají například kódy států (CZ, PL, D, UK, UA), zkratky měn (ČZSK, EUR), ale i například zkratky, které se v některých jiných jazycích používají zpravidla nepřeložené (USA, UITP).\n\nV elektronické neformální komunikaci (internet, SMS) vznikají specifické prvky jazykové ekonomie na bázi angličtiny i domácích jazyků. Některé anglické zkratky jsou široce mezinárodně rozšířené a ustálené (btw, lol), byly zaznamenány i specifické zkratky českých slovních spojení (AOTJ = a o to jde, woe = vole, ČKD = často kladené dotazy). Zkratky jsou mnohdy tvořeny s důvtipem či jazykovým humorem (např. FCI, česky frikulín – free, cool a in). Pro anglické zkratky je typické využití podobnosti výslovnosti anglických číslovek 2, 4 a 8 s některými základními slovy či částmi slov (2H4U = too hard for you, GR8= great), což má analogie i v češtině (O5 = opět, S3H = střih, 3NEC = Třinec).\n\nZkratky mohou být homonymní, mít více významů, například \"OSN\" (Organizace spojených národů i Ottův slovník naučný), \"UK\" (Univerzita Karlova i United Kingdom, tedy Spojené království Velké Británie a Severního Irska nebo \"dopravka\" (dopravní policie, dopravní škola, dopravní výchova, dopravní společnost atd.).\n\nJ. Hrbáček v roce 1979 pojal termín „zkratka“ v širokém významu, do nějž pojal všechny morfologické (slovotvorné) abreviaturní útvary, tedy i zkratková slova, avšak nezahrnul do něj „zkratky syntaktické“, mezi něž řadil například univerbizaci a elipsu.\n\nOd termínu zkratka se odlišuje termín značka. Některé značky sice mají zároveň povahu zkratek (g pro gram, l pro litr, Kč pro koruna česká, F pro sílu, G pro tíhu, v pro rychlost), ale značkami se rozumí i mnohé symboly, které mají nepísmennou podobu (matematické operátory), písmena jiných abeced (zejména řecké) či písmenná nebo číselná označení, která nejsou vytvořena zkrácením, ale například jako pořadové označení (body A, B, C). Hrbáček mezi značkami rozlišuje tzv. značky jazykové, které podle něj jsou „ve velké většině zkratky, které mají povahu samostatných znaků, tj. nemají funkci jen zkracovat slova, nýbrž krátkou výraznou formou vyjadřují pojem“. Ovšem zatímco Pravidla českého pravopisu v 70. letech považovala za značky i iniciálové zkratky, Hrbáček nikoliv.\n\nHrbáček v roce 1979 rozlišoval dvě základní skupiny zkratek, a to grafické a graficko-fonické. Grafické se projevují pouze v písmu, ale čtou se jako nezkrácená slova, graficko-fonické se realizují graficky i zvukově.\n\nUstálené grafické zkratky Hrbáček rozlišoval na:\n\nGraficko-fonické zkratky Hrbáček dělil na\n\nSedláček si však povšiml neostrosti Hrbáčkova rozdělení, Hrbáček například slovo úča řadí ke slovům zkráceným, zatímco podobně utvořená slovo sváča na jiném místě řadí ke slovům derivačně zkráceným. Sedláček rovněž zpochybňuje vytvoření kategorie kombinovaných zkratek pro zkratky typu pplk., které by postačilo řadit mezi skeletové. Sedláček upozorňuje i odlišné ustálené způsoby výslovnosti téže zkratky (KRB jako ká-er-bé i jako krp). Za chybu v Hrbáčkově terminologii považuje Sedláček i to, že termín „iniciálová zkratka“ je použit ve dvou významech, jak pro typ grafických značek (sl., stč.), tak pro typ graficko-fonických značek (KSČ, OSN). Sedláček navrhoval nazývat první z nich iniciální a druhé iniciálové nebo verzálkové.\n\nZkracování (abreviaci) považuje Hrbáček vedle derivace a kompozice za jeden ze tří základních slovotvorných způsobů v češtině. Za slovotvorné však považuje jen zkráceniny tvořené ze seskupení slov (ať už toto seskupení je ustáleným souslovím nebo není), tedy de facto kompoziční abreviaci, zatímco prosté zkracování (auto, limo) ani iniciálové zkratky neřadí do tématu tvoření slov, ale jen do širšího tématu tvoření pojmenování.\n\nÚstav pro jazyk český AV ČR ve svých publikacích týkajících se češtiny obvykle rozlišuje zkratky na:\n\nBěžným způsobem fonického zkracování je univerbizace, tedy nahrazování víceslovných pojmů jediným sloučeným slovem, například tak, že adjektivum je zpodstatněno rodovou příponou, která zastupuje vypuštěné substantivum (silná cesta = silnice, minerální voda = minerálka). Jedním typem univerbizace je \"elyptická univerbizace\", při které je vynechána část názvu, například je vynecháno substantivum a použit samostný přívlastek, např. \"vysoká\" (zvěř, škola), \"modrá\" (knížka – s významem průkaz nevojáka, osvobození z vojenské povinnosti).\n\nU zkratek lze též posuzovat stupeň závislosti na plném pojmenování a z toho plynoucí důsledky. Zkratky s vysokým stupněm nezávislosti se používají jako značky. Hrbáček si všímá zkratek, u nichž značnému počtu uživatelů není známo původní znění (CDU, WC). Podle Hrbáčka jako zkratky existují v povědomí uživatelů jazyka lépe slova s funkcí vlastních názvů, kdežto apelativní funkce povědomí zkratkovosti zastírá, takže apelativní lexikální zkratky domácí podobně jako cizí (gestapo, radar, expo, kolchoz, hobra) mají zpravidla podobu přejatých slov a zkratkami zůstávají jen etymologicky. Kdosi rozlišuje zkratky strukturní (na první pohled jde o zkratku) a etymologické (bez etymologického slovníku nepoznáme, že jde o zkratku).\n\nMiloslav Sedláček rozlišuje zkratky spisovné a nespisovné. Naznačuje, že pro normativní přístup z hlediska jazykové kultury má být soustředěn zájem na používání zkratek ve spisovném projevu, zatímco nespisovné zkratky, leckdy spontánního či expresivního charakteru, jsou zajímavé jen z hlediska teoreticky lingvistického.\n\nSylabická zkratka je obvykle tvořena počátečními slabikami některých slov, jako např. \"internet\" = International\" + net (mezinárodí síť), \"Interpol\" = International\" + \"police\" (mezinárodí policie). Sylabické zkratky se obvykle píší malými písmeny, někdy s počátečním velkým písmenem, ale vždy se vyslovují jako samostatná slova, nikoli jako hláskované zkratky. \n\nSylabické zkratky v českém jazyce nejsou ve srovnání s jinými jazyky příliš časté. Naproti tomu se často vyskytují v ruštině či v němčině. \n\nV někdejším Sovětském svazu se hojně používaly pro mnohé státní (Kolchoz, SovTransportAvto, podobně socialistické organizace jako např. \"Kominterna\" (\"komunistická internacionála\") nebo \"Komsomol\" (\"Kommunističeskij Sojuz Moloďoži\", tedy \"komunistický svaz mládeže\"). \n\nTaké v současném Rusku používá sylabických zkratek pro státní organizace \"Minoborony\" (Ministerstvo oborony — ministerstvo obrany) a \"Minobrnauki\" (Ministerstvo obrazovanija i nauki — ministerstvo pro vzdělání a vědu) i nestátní podniky (Rosněfť, Roskosmos, Roskomnadzor) ad.\n\nPodobné zkratky se také používají v německém prostředí \"Kripo\" pro \"Kriminalpolizei\" (kriminální policie). Sylabickou zkratkou je např. také \"Gestapo\" pro Geheime Staats-Polizei\", tedy \"tajná státní policie\". Takovéto zkratky se používaly také v komunistické NDR. Typickým příkladem je napš. \"Stasi\" pro Staatssicherheit\" (\"státní bezpečnost\") nebo \"Vopo\" pro Volkspolizist\" (\"příslušník policie\"). Sylabické zkratky se používají také mimo politické prostředí, jako např. názvy firem Aldi, odvozené od jména zakladatele, Theo Albrechta a německého výrazu Diskont\" (sleva), nebo Haribo (jméno zakladatele Hans Riegl a města Bonn). Či podobně název firmy Adidas je složeno z počátečních slabik jména zakladatele Adolfa „Adiho“ Dasslera.\n\nSylabické zkratky se také vyskytují ve španělštině. Také zde se vyskytují především jako názvy organizací jako, např. PEMEX (Petróleos Mexicanos\" - \"Mexické ropné závody\") nebo Fonafifo (Fondo Nacional de Financimiento Forestal\" (Národní fond financování lesnictví).\n\nTakzvané čistě grafické zkratky se nejčastěji používají u obecných slov a sousloví a píší se malými písmeny, popřípadě jsou velká písmena na začátku věty či vlastních jmen zachována podle zkracovaných slov a sousloví. S výjimkou kontrakčních zkratek se obvykle zakončují tečkou. Pokud se zkratka používá jako značka (například pro fyzikální jednotky a veličiny), píše se obvykle bez tečky.\n\nSloženou či sloučenou zkratkou se rozumí, pokud se počáteční písmena nebo skupiny písmen obou či více částí, z nichž je zkratka utvořena, spojují a píší dohromady, jako by šlo o zkratku slova jednoho. V některých případech jde o sloučení více zkratek téhož slova (čs. = československý, stč. = staročeský, sevvých. = severovýchodní) v jiných případech jde o sloučení počátečních písmen či skupin písmen z více po sobě následujících slov. Některé zkratky jsou ustáleny pouze v jedné podobě (tj., mj., tzn., tzv., atd., apod., atp., kupř., popř.) a oddělené psaní se považuje za chybu, u jiných zkratek jsou vžité sloučené i nesloučené verze a obě jsou považovaný za správné (čj. i č. j., čp. i č. p.).\n\nNěkdy se vícenásobná zkratka píše ve stažené podobě bez mezer za tečkami (s.r.o., a.s., č.p.). Pravopisné a typografické příručky obvykle tento způsob hodnotí jako chybný, pokud se jím zabývají. Standardně jej však používá například Obchodní rejstřík ve zkratce právní formy společnosti jako součásti jejího názvu, a pisatelé pak musí volit, zda dají přednost zachování přesnosti kodifikovaného názvu, nebo obecnému pravopisně-typografickému pravidlu.\n\nNěkteré zkratky mají povahu značek, pak se píší bez tečky; příkladem je většina fyzikálních jednotek (l, kg, cm). U některých označení může být povaha sporná či na pomezí (h jako značka a hod. jako zkratka, ot. jako zkratka či ot jako značka počtu otáček. Karel Richter v roce 1963 v Naší řeči připouštěl ve zlomkových výrazech dva výklady použití: buď zachovávat rozlišení zkratek od značek (ot./min.), nebo psát i zkratky bez teček a celý zlomek považovat za složenou značku (ot/min).\n\nStarší způsob psaní umožňoval psaní složených zkratkových přívlastků s lomítkem a bez teček, například Ústí n/L nebo Žďár n/S místo Ústí n. L. nebo Žďár n. S.\n\nTakzvané graficko-fonické zkratky se v češtině obvykle píší velkými písmeny a bez teček, tj. velkými písmeny jsou zastoupena i ta slova, která se v celém víceslovném vlastním jménu píšou s malým počátečním písmenem. Angličtina někdy používá zkratky s tečkami bez mez mezer (U.S.A., U.I.T.P.).\n\nNěkteré typy zkratek (rámcové neboli kontrakční, lexikální) se skloňují jako běžná slova.\n\nU akronymních zkratek praxe značně kolísá, záleží na jazykové přizpůsobivosti dané zkratky, zvyklostech i preferencích uživatelů. Ani někteří autoři tematických příruček či monografií nejsou ve svých doporučeních zcela konzistentní, Sedláček například upozorňuje že Hrbáček by od zkratky BROLN psal 7. pád BROLNem, zatímco UNESCO doporučuje psát v 7. pádu Uneskem. V některých případech se ani akronym obvykle neskloňuje (vstoupil do ODA, nikoliv do ody, bojoval v UNRA, nikoliv v unře), méně problatické je skloňování tam, kde celá zkratka je v roli kmene a nedochází v něm k hláskovým změnám, ovšem problematické bývá, jak zacházet s verzálkovými zkratkami (ROPID bez ROPIDU, ROPIDu či Ropidu, ČEDOK bez Čedoku, s ČEDOKem).\n\nDotaz „Pojedete MHD?“ lze číst buď celými slovy („Pojetete městskou hromadnou dopravou?“) nebo hláskováním („Pojetete emhádé?“), byl však zaznamenán i pokus o akronymizaci („Pojetete emhádou?“), běžnější je „Pojedete emhádéčkem?“\n\nNesklonné graficko-fonické zkratky mají obvykle substantivní povahu a používají se jako nesklonná zkratková slova, ve větě kvůli mluvnické shodě vyžadují přiřazení rodu a čísla. Kategorie rodu však u nich kolísá; někdy si zachovávají rod původního označení (emhádé jezdila), jindy získávají vlastní rod podle svého vlastního zakončení (emhádé jezdilo).\n\n\n\n"}
{"id": "27289", "url": "https://cs.wikipedia.org/wiki?curid=27289", "title": "Bluejacking", "text": "Bluejacking\n\nBluejacking je využití bezdrátové technologie Bluetooth pro zasílání různých nevyžádaných zpráv ve formě vizitek nebo obrázků na jiná zařízení. Přijímající nemůže identifikovat, od koho zpráva pochází. Osoba používající bluejacking se nazývá bluejacker.\n\nTechnologie Bluetooth je používaná zvláště u mobilních telefonů, PDA a počítačů. U mobilních zařízení je dosah kolem 1-10 metrů, u počítačů až 100 metrů.\n\nBluejacking lze snadno provozovat v místech, kde je největší koncentrace lidí (nákupní centra, kinosály, konference, veletrhy a výstavy). Nejprve se v mobilním přístroji nastaví přezdívka, kterou bude bluejacker používat. Potom se vytvoří nové telefonní číslo a místo jména se napíše vzkaz (doporučená délka je do 14 znaků). Zkušení bluejackeři nedoporučují posílat další detaily.\n\nPo aktivaci bezdrátové technologie bluetooth se v mobilním telefonu zvolí možnost zaslání vizitky. Jako přenosové médium vybere bluejacker právě bluetooth. Mobil posléze vyhledá v dostupném okruhu jiná zařízení (včetně notebooků s aktivním bluetooth). \n\nPokud je vyhledané zařízení přístupné všem, může přijmout vizitku zaslanou bluejackerem.\n\nBluejackeři posílají různé vzkazy. Mohou to být jednoduché pozdravy, předstírání poruchy, pochvala příjemce („Si rostenka jako hrom“), žertovné vzkazy („Mas rozeplej poklopec“, „Nalezen virus“). Nepsaný kodex bluejackera říká, že není vhodné posílat více než dvě zprávy jedné vybrané oběti. Cílem bluejackera je se pobavit, ne však oběť obtěžovat.\n\nExistují programy pro mobilní telefony, které samy vyhledávají aktivní přístroje v okolí a zasílají předem definované vzkazy. Bluejacker v tomto případě nemusí posílat vizitky ručně a pouze pečlivě sleduje své okolí. \n\nV zahraničí vznikají i zvláštní zóny, kde je možné pomocí této technologie potkávat tyto technologické nadšence a navazovat přes bluetooth vzájemné vztahy.\n\nMnoho lidí v ČR má bluetooth vypnutý, ale s rozšířením telefonů s tímto rozhraním mezi více lidí (kdy mnoho uživatelů ani neví, co bluetooth je) již mnohdy lze potkat na jednom místě mnoho mobilních telefonů, které jej mají zapnutý. To, že je telefon tzv. zjistitelný a se zapnutým bluetoothem, je základní předpoklad k Bluejackingu.\n\nObrana proti bluejackingu je jednoduchá – stačí pouze vypnout bluetooth, nebo vypnout viditelnost. Vypnutý bluetooth se navíc v případě mobilního telefonu významným způsobem podílí na výdrži baterie.\n\n"}
{"id": "27292", "url": "https://cs.wikipedia.org/wiki?curid=27292", "title": "SIM karta", "text": "SIM karta\n\nSIM karta (SIM je zkratka z anglického \"subscriber identity module\") je účastnická identifikační karta podle standardu 3GPP TS 51.011 (původně ETSI GSM 11.11) sloužící k identifikaci účastníka v mobilní síti.\n\nSIM karta umožňuje uživateli jednoduše měnit mobilní telefony – vložením SIM karty do telefonu se zpřístupní všechny služby, které má daný účastník aktivované (pokud je podporuje mobilní telefon).\n\nKaždé SIM kartě je přiřazen záznam v domovském registru (HLR), který obsahuje informace o účastníkovi, službách, které má aktivovány, a mobilní ústředně, která naposledy zajišťovala jeho komunikaci se sítí.\n\nKromě identifikačních a autentizačních údajů obsahuje SIM karta i oblast paměti pro uživatelská data, která lze použít pro ukládání kontaktů (osobní telefonní seznam) a omezeného množství zpráv SMS. Dále může obsahovat jednoduché aplikace poskytnuté telefonním operátorem – SIM Toolkit.\n\nNa SIM kartě (obecně nazývané UICC - \"universal integrated circuit card\") je uloženo číslo IMSI, které jednoznačně identifikuje účastníka na celém světě. IMSI se však nepoužívá jako telefonní číslo. Každé SIM kartě (resp. IMSI) je přiřazeno MSISDN číslo účastníka mobilního telefonu. SIM karty jsou nejčastěji používány v síti GSM, ale také v sítích UMTS (karta pro sítě UMTS je nazývána USIM a pro CDMA nazývána CSIM) a iDEN. SIM karta také obsahuje paměť pro uložení textových zpráv SMS, seznamu telefonních čísel a někdy také další aplikace, např. SIM Toolkit.\n\nPůvodní, dnes (2015) již nepoužívaná velikost SIM karty odpovídala velikosti platební karty. Velikost platební karty stanovuje mezinárodní norma ISO/IEC 7810. Jedná se typ ID-1 s rozměry 85,60 × 53,98 mm a tloušťku 0,76 mm, respektive 3,37 × 2,125 x 0,030 palce. Embedded SIM (eSIM nebo také eUICC - \"embedded universal integrated circuit card\") nahrazuje tradiční samostatnou SIM kartu, je vestavěna přímo v telefonu, a identifikační údaje se do ní nahrávají softwarově. Technicky je možné, aby jedno telefonní číslo bylo nahráno na více eSIM (více zařízení). Operátoři to ale neumožní.\n\nDalší nyní používané typy SIM karet jsou:\n\nNázev karty (Označení) Velikost\n\n\nVšechny výše uvedené velikosti karet mají stejně umístěné vývody a lze je použít ve stejných přístrojích s použitím adaptéru, obvykle ve formě rámečku, řešícího jen rozdíl ve velikosti a u NanoSIM i tloušťky karty.\n\nZ technického hlediska je SIM mikropočítač, který provádí operace nad daty v SIM uloženými. Skládá se z CPU, pamětí ROM, RAM a EEPROM a vstupně-výstupních obvodů. Pro komunikaci s externím zařízením se využívá 8, respektive 6 vodičů (kontaktů). Jedná se o datový vodič (DATA), napájecí vodič (Vcc) a programovací napájecí napětí (Vpp), které se již v moderních kartách nepoužívá. Dále kontakt Reset (Res), kontakt na vodič hodinového signálu (CLK) a zemnící kontakt (GND). Nepřipojené zůstávají 2 kontakty označované C4 a C8, které jsou rezervovány pro pozdější využití.\n\nNa zapamatování kontaktů je mnemotechnická pomůcka: \"\"Vycuclá přízemní rostlina vypadá celkem dobře\"\", která kóduje po řadě: Vcc, GND, RST, Vpp, CLK, Data.\n\nSIM karta je chráněna několika přístupovými kódy:\n\nKaždá SIM karta má přiděleno jedinečné sériové číslo označované jako ICCID.\n\nJak odhalil Edward Snowden, NSA a GCHQ pravděpodobně napadli největšího světového výrobce SIM karet, firmu Gemalto, a odcizili šifrovací klíče ke kartám, což umožňuje sledovat komunikaci telefonů.\n\nRoku 2019 byla zveřejněna informace, že patrně již od roku 2017 je využívána zranitelnost SIM karet nazvaná Simjacker, umožňující lokalizovat uživatele zasláním speciální SMS zprávy.\n\n"}
{"id": "27294", "url": "https://cs.wikipedia.org/wiki?curid=27294", "title": "Mississippi (stát)", "text": "Mississippi (stát)\n\nMississippi (anglická výslovnost , oficiálně ) je stát nacházející se na jižním pobřeží Spojených států amerických, v oblasti východních jižních států v jižním regionu USA. Mississippi hraničí na jihozápadě s Louisianou, na severozápadě s Arkansasem, na severu s Tennessee a na východě s Alabamou. Jihovýchodní ohraničení státu tvoří Mexický záliv.\n\nSe svou rozlohou 125 443 km² je Mississippi 32. největším státem USA, v počtu obyvatel (3,0 milionů) je 32. nejlidnatějším státem a s hodnotou hustoty zalidnění 25 obyvatel na km² je rovněž na 32. místě. Hlavním a největším městem je Jackson se 170 tisíci obyvateli. Dalšími největšími městy jsou Gulfport (70 tisíc obyv.), Southaven (50 tisíc obyv.), Hattiesburg (45 tisíc obyv.) a Biloxi (45 tisíc obyv.). Mississippi patří 71 km pobřeží Mexického zálivu. Nejvyšším bodem státu je vrchol Woodall Mountain s nadmořskou výškou 246 m v Appalačském pohoří. Největšími toky jsou řeky Mississippi, tvořící část hranice s Louisianou a Arkansasem, Pascagoula a Pearl. Všechny tyto řeky se vlévají do Mexického zálivu.\n\nPrvní španělští průzkumníci se ve zdejším regionu objevili v 16. století. Na přelomu 16. a 17. století Francouzi prohlásili území za součást Nové Francie a na pobřeží Mexického zálivu začali zakládat osady, včetně osídlení v místě dnešího města Ocean Springs poblíž Biloxi. Pobřežní oblast drželi do roku 1763, poté, do roku 1783, byla součástí britské Západní Floridy. Tehdy si území dnešního Mississippi rozdělily Spojené státy a Španělsko (coby součást Floridy). V roce 1798 vzniklo v rámci USA mississippské teritorium (jméno získalo podle stejnojmenné řeky, její název vychází z označení v jazyce ojibwe pro „velkou řeku“), které se do roku 1812 rozšířilo na celé území dnešních států Mississippi a Alabama. O pět let později bylo vyděleno vlastní alabamské teritorium a Mississippi se 10. prosince 1817 stalo 20. státem USA. Za americké občanské války bylo Mississippi v letech 1861–1865 součástí Konfederace, k Unii bylo opět připojeno roku 1870.\n\nNa území státu bylo prozkoumáno v polovině 16. století Španěly, a v 17. století francouzskými výpravami. Do roku 1763 bylo území součástí francouzské Louisiany, potom přešlo do britského majetku jako součást Západní Floridy. Za americké revoluce bylo území obsazeno Španěly. V roce 1795 se smlouvou v San Lorenzu Španělsko vzdalo území severně od 31° s.š. a tím bylo vytvořeno teritorium Mississippi. To bylo připojeno k USA jako 20. stát 10. prosince 1817. V občanské válce se jako druhý stát přidal na stranu konfederace 9. 1. 1861 jako tvrdý zastánce otroctví. Po porážce konfederace byl do Unie znovu přijat 23. 2. 1870.\n\nV historii bylo Mississippi mnohokrát poškozeno ničivými hurikány, ale nejhorší z nich byl Hurikán Camille 17. srpna 1969. Byl v kategorii 5 (tzn. nejničivější), zabil 249 lidí a způsobil škody za 1,5 miliardy tehdejších dolarů.\n\nStát Mississippi je ohraničen státy Tennessee na severu, Alabama na východě, Mexickým zálivem a státem Louisiana na jihu a na západě státem Arkansas. Ten od Mississippi dělí právě stejnojmenná řeka. Nejvyšším bodem je hora Woodall, která se tyčí do výšky 246 m nad mořem. Jinak se jedná o stát spíše rovinatý, místy mírně zvlněný a na jihu velmi úrodný. V severozápadní části státu se rozkládají prérie. Delta řeky Mississippi je jedna z nejúrodnějších oblastí na světě. Lesnatost je 55 %.\n\n\nPodle sčítání lidu z roku 2010 v Mississippi žilo 2 967 297 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 2,7 % populace. Mississippi má největší porodnost náctiletých Američanek – může to souviset s tím, že sexuální výchova ve školách učí zabránění otěhotnění formou abstinence.\n\nDo roku 1940 tvořili většinu obyvatel černoši. V roce 2010 to bylo 37 %, což je nejvíce ze všech států USA. Ve východní části žije nepočetná populace Indiánů. Malá čínská populace žije v deltě řeky. Tam přišli v roce 1870 obdělávat pole z Kalifornie. To se jim moc nedařilo, tak se stali drobnými obchodníky, kterými jsou dodnes. Rybářský a lodní průmysl lákal přistěhovalce z jihovýchodní Asie. Bílá populace je pozoruhodně homogenní. Jsou to převážně potomci Britů a Irů.\n\nVětšinou protestanti a metodisté. Římskokatolická církev má zastoupení ve velkých městech. Stejně tak židovská populace.\n\nMississippi je stát především zemědělský. Hlavním artiklem je obilí, brambory, kukuřice, chov prasat a dobytka, drůbež. Významnou roli v hospodářství má rybolov a loďařský průmysl.\n\nZ celkového pohledu nehraje v hospodářství USA nijak významnou úlohu. Jeho HDP v přepočtu na obyvatele je nejnižší ze všech států USA.\n\n"}
{"id": "27306", "url": "https://cs.wikipedia.org/wiki?curid=27306", "title": "Michael Kerullarios", "text": "Michael Kerullarios\n\nMichael Kerullarios, řecky Μιχαήλ Κηρουλάριος, latinsky Michael Cerularius (1000–1059), byl jedním z nejvýznamnějších konstantinopolských patriarchů (1043–1058), který se stal byzantským protagonistou vypuknutí církevního schizmatu mezi Východem a Západem v roce 1054.\n\nKerullarios znamená obchodník s voskem. Původně byl státním úředníkem. Zúčastnil se však spiknutí proti císaři Michaelu IV. Paflagonskému (1034–1041), který jej následně nechal zavřít do kláštera jako mnicha. Později ho další císař Konstantin IX. Monomachos (1042–1055), Michaelův druh ve vyhnanství, učinil patriarchou.\n\nMichael Kerullarios projevoval velké ambice zasahovat do politického dění a byl rozhodným zastáncem nezávislosti církve na světské moci. Během svého patriarchátu neblaze zasáhl do vztahů mezi Byzancí a papežskou kurií.\n\nV první polovině 11. století panovaly mezi papežskou kurií a císařským dvorem a patriarchátem v Konstantinopoli vcelku korektní vztahy. Hlavním iniciátorem nového konfliktu se stal právě Michael Kerullarios. Roku 1052 nechal jako odvetu za snahu papežství získat pod svoji iurisdikci jižní Itálii uzavřít latinské kostely v Konstantinopoli, které sloužily Varjagům z císařské gardy a italským kupcům. Z jeho podnětu tak opětně vzplála polemika o odlišnostech mezi východní a západní církví v oblasti dogmatu i právní a disciplinární praxe. Papež Lev IX. však měl snahu řešit konflikt smírně stejně jako byzantský císař Konstantin IX. Monomachos. Definitivní rozkol paradoxně následoval akci, která měla situaci naopak uklidnit.\nNa jaře 1054 přijelo do Konstantinopole papežské poselstvo v čele s kardinálem Humbertem de Silva Candida, který se svou ctižádostivou a neústupnou povahou v mnohém podobal zdejšímu patriarchovi. Kerullarios neuznal hodnověrnost vyslanců a prohlásil papežův list, který s sebou přivezli, za podvrh, čímž jednání na samém počátku značně zkomplikoval. V bezvýchodné situaci položili papežští legáti na oltář v chrámu Hagia Sofia papežskou bulu a odjeli nazpět do Říma. Kromě toho, že tento dokument exkomunikoval patriarchu a jeho stoupence, obsahoval řadu nehorázných tvrzení o východní církvi, takže se dokonce sám císař domníval, že jde o Kerullariův podvrh. Jenže veřejné mínění se postavilo na patriarchovu stranu a nutilo Kónstantina zaujmout jednoznačný postoj. Synoda svolaná do Konstantinopole prohlásila papežské legáty za exkomunikované a přikázala bulu slavnostně spálit. To považovali v Římě za konečné řešení.\nPřestože v dané chvíli šlo především o osobní ambice aktérů těchto událostí, bylo vypuknutí schizmatu nevyhnutelným důsledkem po staletí se prohlubujících rozdílů mezi východním řecko-ortodoxním a západním latinským civilizačním okruhem. Představa o existenci jedné církve se ukázala být fikcí, reálnou existenci dvou císařství následovalo formování dvou církevních organizací. Na tom nic nemění skutečnost, že současníci nemuseli vnímat církevní rozkol jako definitivní. Vzhledem k tomu, že se tehdejší dějepisci zmiňují o těchto událostech jen sporadicky, lze předpokládat, že pozornost současníků byla upřena k jiným dramatickým událostech, o které v té době nebyla nouze.\n\nMichael Kerullarios zemřel o několik let později ve vyhnanství.\n\nVýše byl uveden římskokatolický pohled na osobu tohoto cařihradského patriarchy a okolnosti schismatu, pohled z hlediska Západu. Pravoslavní na Východě mají na osobu Michala Kerularia i na tyto události zcela odlišný pohled. Historikové pravoslavné církve tvrdí, že vnímat osobu patriarchy Michala jako toho, kdo zapříčinil rozkol, je hluboký omyl, který odporuje dochovaným historickým záznamům.\n\nCařihradský patriarcha Michal bránil své věřící, kteří byli v jižní Itálii pronásledováni západní církví a byli násilně latinizováni. Tím na sebe uvalil hněv papeže, který napsal do Byzance nezdvořilý, povýšenecký a arogantní list a poslal s ním do Cařihradu svého legáta, fanatika a hrubého člověka, Humberta. V Cařihradě byl přijat se všemi poctami. Když legát předal dosti neuctivým způsobem patriarchovi papežův list, nevěřil patriarcha, že by papež mohl opravdu něco tak nízkého napsat, a proto vyčkával, domnívaje se, že se jedná o podvrh.\n\nV době přítomnosti kardinála Humberta v Cařihradě se patriarcha Michal choval velice klidně a až poté, co se legát začal projevovat neuctivě, ho patriarcha prostě ignoroval; s Humbertem byl ochoten jednat na církevním sněmu. Zatím kardinál Humbert kolem sebe rozséval urážky, šířil pamflety a napadal vážené duchovní; postupně proti sobě popudil i veřejnost. Když byla situace, kterou vytvořil, už neúnosná, drze položil na oltář patriaršího chrámu bulu s útoky, které lze přirovnat k nadávkám, a s připočtením patriarchy a všech kteří smýšlejí stejně jako on (čili, jak se záhy ukázalo, celou východní církev) „ke všem heretikům a k ďáblu a andělům jeho“. Pak utekl.\n\nV Cařihradě ihned svolali sněm k řešení vzniklé situace. Nakonec vrátili nespravedlivě udělenou klatbu na hlavu těch, kdo ji vydali - čili na papežské legáty.\n\nSrovnávat osobnost patriarchy Michala s někým takovým, jako byl kardinál Humbert, je podle pravoslavných ve světle dokumentů neudržitelné.\n\nDůvodem rozkolu nebyly osobní ambice patriarchy, ale především narůstající věroučné i závažné praktické a obřadové odchylky západní církve a zároveň narůstající mocenské ambice papežství, které v té době už žádalo nejen moc nad celou církví, ale i moc světskou. Rozbuškou pak byla násilná latinizace Řeků v jižní Itálii a list o latinských novotách, který jim patriarcha Michal poslal, aby je upevnil v pravoslavnosti.\n\n\n\n"}
{"id": "27309", "url": "https://cs.wikipedia.org/wiki?curid=27309", "title": "Nikifor Krynicki", "text": "Nikifor Krynicki\n\nNikifor Krynicki (25. května 1895 Krynica Zdrój – 10. října 1968 Folusz), vlastním jménem Epifaniusz Drowniak, byl rusínský (łemkovský) naivní malíř, který tvořil v polských lázních Krynica Zdrój.\n\nTéměř celý život žil nedoceněný o samotě a v bídě, v zajetí psychické choroby. Jeho díla došla ocenění až ke konci jeho života a dnes je pokládán za jednoho z nejvýznamnějších naivních malířů. V centru města Krynica Zdrój bylo zřízeno muzeum Nikiforových prací.\n\nTotožnost Nikifora Krynického byla úředně vytvořena až v roce 1962, kdy byl soudně do matriky zapsán s fiktivními údaji na žádost předsedy Městské národní rady v Krynici. Epifaniusz Drowniak přijal občanský průkaz na fiktivní jméno \"Krynicki\" zřejmě v obavě před možnými represemi úřadů. Podepisoval se vždy jako Nikifor, Netyfor nebo Matejko.\n\nNikiforův talent se projevil hlavně v jeho tvorbě malých obrázků, na krajích sešitů a na útržcích papírů, na které maloval autoportréty, náboženská témata a obrazy z Krynice. Za svůj velmi plodný život namalovat několik desítek tisíc kreseb a obrazů.\n\nPoslední léta Nikiforova života se stala námětem pro film polského režiséra Krzysztofa Krauze „Mój Nikifor“ s Krystynou Feldman v roli Nikifora.\n\n"}
{"id": "27312", "url": "https://cs.wikipedia.org/wiki?curid=27312", "title": "Okres Mělník", "text": "Okres Mělník\n\nOkres Mělník je okres v severní části Středočeského kraje. Sídlem jeho dřívějšího okresního úřadu bylo město Mělník, které je obcí s rozšířenou působností. Kromě jeho správního obvodu okres obsahuje ještě obvody obcí s rozšířenou působností Kralupy nad Vltavou a Neratovice.\nZe středočeských okresů sousedí na východě s okresem Mladá Boleslav, na jihu s okresem Praha-východ, na jihozápadě s okresy Praha-západ a Kladno. Na severozápadě hraničí s okresem Litoměřice Ústeckého kraje a na severu s okresem Česká Lípa Libereckého kraje.\n\nOkres se skládá ze tří správních obvodů obcí s rozšířenou působností (Mělník, Kralupy nad Vltavou a Neratovice), které se dále člení na čtyři správní obvody obcí s pověřeným obecním úřadem (Mělník, Kralupy nad Vltavou, Neratovice a Mšeno). Největšími městy jsou Mělník (19 tisíc obyvatel), Kralupy nad Vltavou (18 tisíc obyvatel) a Neratovice (16 tisíc obyvatel).\n\nÚzemí okresu je rozloženo rovnoměrně kolem soutoku Labe a Vltavy, které se slévají přímo v Mělníku. Povrch je převážně rovinatý, pouze na severu se zvedají vrchy Kokořínska. Nejvyšším bodem okresu je Vrátenská hora u Mšena (508 m n. m.), nejnižším a současně nejnižším bodem kraje je koryto Vltavy v Horních Počaplech (153 m n. m.). K roku 2019 měl okres celkovou plochu 701 km², byl tedy druhým nejmenším v rámci celého kraje, z toho 65,7 % tvořila zemědělská půda a 18,8 % lesy.\n\nV minulosti šlo o převážně zemědělskou oblast, kde bylo nejvýznamnější dodnes pěstované vinařství, zelinářství a ovocnářství. Ve druhé polovině 20. století se sem ale začal koncentrovat chemický průmysl a energetika. V důsledku toho Mělnicko v oblasti životního prostředí patří k nejvíce postiženým regionům středních Čech a v některých charakteristikách i v rámci celého státu. Okresem prochází dálnice D8, silnicemi I. třídy v okrese jsou I/9 a I/16. Dále tudy prochází silnice II. třídy II/101, II/240, II/244, II/246, II/259, II/261, II/273, II/274, II/331, II/522 a II/608.\n\nPříroda okresu je relativně dobře zachována v jeho severní části, kam zasahuje chráněná krajinná oblast Kokořínsko – Máchův kraj, lesnatá oblast se vzácnými druhy zvířat, oblíbená pro individuální rekreaci. Kromě ní se na území okresu nachází národní přírodní památky Polabská černava a Holý vrch. Nejznámější národní kulturní památkou je gotický hrad Kokořín, dále jsou oblíbeným cílem turistů zámky Veltrusy s parkem, Nelahozeves s muzeem Antonína Dvořáka, Liblice nebo Liběchov, příp. zámek a další památky v samotném Mělníku.\n\nMěsta jsou uvedena tučně, městyse \"kurzívou\", části obcí .\n\nBýkev  •\nByšice •\nCítov  •\nČakovičky •\nČečelice •\nDobřeň  •\nDolany nad Vltavou  •\nDolní Beřkovice  •\nDolní Zimoř •\nDřínov •\nHorní Počaply  •\nHořín  •\nHostín u Vojkovic •\nHostín •\nChlumín •\nChorušice  •\nChvatěruby •\nJeviněves •\nKadlín  •\nKanina •\nKly  •\nKojetice •\nKokořín  •\nKostelec nad Labem  •\nKozomín •\nKralupy nad Vltavou  •\nLedčice •\nLhotka  •\nLiběchov  •\nLibiš •\nLiblice •\nLobeč •\nLužec nad Vltavou  •\nMalý Újezd  •\nMedonosy  •\nMělnické Vtelno  •\nMělník •\nMšeno  •\nNebužely •\nNedomice •\nNelahozeves  •\nNeratovice  •\nNosálov  •\nNová Ves  •\nObříství  •\nOlovnice •\nOvčáry •\nPostřižín •\nŘepín  •\nSpomyšl •\nStránka  •\nStřemy  •\nTišice  •\nTuhaň •\nTupadly •\nÚjezdec •\nÚžice  •\nVelký Borek  •\nVeltrusy •\nVidim •\nVojkovice  •\nVraňany  •\nVšestudy  •\n\"Všetaty \" •\nVysoká  •\nZálezlice  •\nZlončice  •\nZlosyň •\nŽelízy \n\nDo 31. prosince 2006 byly v okrese Mělník také obce Borek, Dřísy, Konětopy, Křenek, Lhota a Záryby, které byly od 1. ledna 2007 převedeny do okresu Praha-východ.\n\nK okresu Mělník jsou naopak od 1. ledna 2007 přiřazeny obce Čakovičky, Kojetice a Postřižín z okresu Praha-východ, Dolany z okresu Praha-západ a Olovnice z okresu Kladno.\n\n"}
{"id": "27313", "url": "https://cs.wikipedia.org/wiki?curid=27313", "title": "Arthur Conan Doyle", "text": "Arthur Conan Doyle\n\nArthur Ignatius Conan Doyle (22. května 1859, Edinburgh, Skotsko, Spojené království – 7. července 1930, Crowborough, Sussex, Spojené království) byl britský spisovatel proslulý především příběhy o Sherlocku Holmesovi, jež zásadně ovlivnily podobu detektivního žánru. Původním povoláním byl lékař. Tvorba tohoto velmi plodného autora zahrnuje kromě detektivek také historické a fantastické povídky a romány, dramata, poezii i literaturu faktu. Působil rovněž jako válečný zpravodaj. Byl aktivní v politice – kandidoval do parlamentu, zasazoval se o dodržování práva v případech protiprávně odsouzených, vystoupil proti nelidským podmínkám v belgickém Kongu a organizoval mezinárodní podporu pro jejich zlepšení, veřejně hájil zájmy Velké Británie ve válečných konfliktech nebo prosazoval projekt vybudování tunelu pod Lamanšským průlivem. Věnoval se sportu, byl jedním z prvních automobilistů ve Velké Británii a propagoval začínající lyžování. V závěru života se zaměřil na šíření spiritismu.\n\nArthur Conan Doyle se narodil ve skotském Edinburghu 22. května 1859 v katolické rodině. Rodiče, Angličan Charles Altamont Doyle a Irka Mary Foleyová, byli oddáni v roce 1855. Měli celkem deset dětí, z nichž se sedm dožilo dospělosti. Otec Charles, státní úředník, měl malířské nadání, které zdědil po svém otci Johnovi. Také tři starší bratři Charlese měli umělecké sklony. Příjmení Conan, které začal Arthur Doyle užívat později, pochází od prastrýce Michaela Conana, bratra babičky z otcovy strany, který byl Arthurovým kmotrem.\n\nRodiče poslali devítiletého Arthura v roce 1868 do jezuitské internátní školy Stonyhurst v Anglii. Po jejím ukončení v roce 1875 odjel na rok na jezuitskou kolej do Feldkirchu v Rakousku. V roce 1876 začal studovat medicínu na Edinburské univerzitě. Během studií začal psát – v roce 1879 vyšla v magazínu \"Chambers's Edinburgh Journal\" jeho první povídka \"The Mystery of Sasassa Valley\". A. Conan Doyle se věnoval od dětství také sportu: boxoval, hrál kriket, fotbal, ragby a plaval. Box, který považoval za mužný sport, se později objevil v jeho díle.\n\nV roce 1880 studium přerušil a přijal na sedm měsíců místo lékaře na lodi SS \"Hope\" plovoucí kolem pobřeží Grónska na lov tuleňů a velryb. Během této plavby si vedl deník, který také ilustroval a který vyšel jako faksimile v roce 2012. Po dokončení studia v roce 1881 pracoval jako lodní lékař na lodi plující do západní Afriky.\n\nPřestože A. Conan Doyle pocházel ze silně věřící katolické rodiny a studoval v jezuitských školách, svou víru brzy ztratil. Odmítl dokonce nabídku pomoci rodiny ze strany otce při založení lékařské praxe z obavy, aby nebyla svázána s církví. Tvrdil o sobě, že je agnostik. Roku 1881 se začal zajímat o spiritismus.\n\nV roce 1882 otevřel A. Conan Doyle se spolužákem z univerzity společnou lékařskou praxi v Plymouthu, avšak po krátké době se rozešli. A. Conan Doyle se přestěhoval do Portsmouthu, kde provozoval svou vlastní ordinaci, zpočátku ne příliš úspěšnou.\n\nV 1885 složil doktorát a oženil se s Louisou Hawkinsovou. V roce 1889 se jim narodila dcera Mary Louise a v roce 1892 syn Alleyne Kingsley.\n\nA. Conan Doyle se vedle lékařské praxe věnoval psaní. V roce 1886 napsal \"Studii v šarlatové\", první příběh detektiva Sherlocka Holmese. Román byl nejprve v několika nakladatelstvích odmítnut, avšak v následujícím roce byl otištěn v časopise \"Beeton's Christmas Annual\" a v roce 1888 vyšel knižně. A. Conan Doyle současně psal historický román ze 17. století \"Micah Clarke\", který vyšel v roce 1889. Úspěch románu podnítil A. Conana Doylea k psaní dalšího historického románu \"Bílá společnost\", odehrávajícího se ve 14. století během stoleté války.\n\nV roce 1890 vyšel druhý román o Sherlocku Holmesovi, \"Znamení čtyř\". A. Conan Doyle jej napsal na objednávku \"Lippincott's Monthly Magazine\". Ve stejném roce podnikl A. Conan Doyle půlroční cestu do Vídně, aby rozšířil svoje poznatky v oblasti očního lékařství. Na jaře 1891 se vrátil do Londýna, otevřel si ordinaci, ale neměl žádné pacienty. Věnoval se proto opět psaní. V červnu 1891 vyšla v časopise \"Strand Magazine\" jeho povídka \"Skandál v Čechách\", první ze série 12 příběhů Sherlocka Holmese, které pak vycházely každý měsíc. Povídky měly velký čtenářský ohlas. Vyšly rovněž knižně ve sbírce \"Dobrodružství Sherlocka Holmese\" v říjnu 1892 ve Velké Británii a Spojených státech.\nA. Conan Doyle pokračoval v psaní povídek o Sherlocku Holmesovi pro časopis \"Strand Magazine\". Byly nadále velmi úspěšné, avšak autor ztratil chuť na další pokračování, a proto nechal slavného detektiva zahynout v povídce \"Poslední případ\", která vyšla v prosinci 1893. Druhá série povídek z časopisu \"Strand Magazine\" vyšla knižně v roce 1894 pod názvem \"Vzpomínky na Sherlocka Holmese\".\n\nA. Conan Doyle odjel se ženou koncem roku 1893 do Švýcarska, aby si zde léčila tuberkulózu. A. Conan Doyle si v Alpách vyzkoušel v té době zcela nový sport – lyžování. Svoje zkušenosti popsal v článku \"Crossing An Alpine Pass On Ski\", který otiskl \"Strand Magazine\" v roce 1894.\n\nNa podzim 1895 odjeli Doyleovi do Káhiry, aby manželka strávila zimu v podnebí příznivějším jejímu podlomenému zdraví. A. Conan Doyle využil cestu jako příležitost ke zpravodajství pro londýnské noviny \"Westminster Gazette\" o povstání dervišů v Súdánu. Dojmy z cesty jej inspirovaly k napsání románu \"The Tragedy of the Korosko\" vydanému v roce 1898.\n\nV roce 1900 se A. Conan Doyle dobrovolně zúčastnil jako lékař búrské války, kterou obhajoval v \"The Great Boer War\" (1900) a \"The War in South Africa: Its Cause and Conduct\" (1902). V roce 1902 byl A. Conan Doyle povýšen do šlechtického stavu za zásluhy pro Velkou Británii v búrské válce. Zvažoval odmítnutí, ale po naléhání své matky titul přijal.\n\nV letech 1900 a 1906 kandidoval ve volbách do parlamentu, avšak zvolen nebyl.\n\nA. Conan Doyle se opět vrátil k Sherlocku Holmesovi. Roku 1901 začal časopis \"Strand Magazine\" uveřejňovat na pokračování nový román \"Pes baskervillský\", který vyšel následujícího roku také knižně. V říjnu 1903 vyšla v \"Strand Magazine\" povídka \"Prázdný dům\", která zahájila nový cyklus 13 povídek o Sherlocku Holmesovi. Knižně vyšly ve sbírce \"Návrat Sherlocka Holmese\" roku 1905.\n\nV roce 1906 zemřela manželka Luisa na tuberkulózu. Po její smrti se A. Conan Doyle angažoval v případu George Edaljiho, odsouzeného na základě nepřípustných důkazů. A. Conan Doyle provedl vlastní šetření, na jehož základě psal články pro \"Daily Telegraph\", kde žádal přezkoumání případu. Byla vytvořena vyšetřovací komise, která dospěla k závěru, že George Edalji byl obviněn neprávem. Svým veřejným vystoupením přispěl A. Conan Doyle ke zřízení v Anglii dosud chybějícího odvolacího soudu.\n\nA. Conan Doyle se znovu oženil v roce 1907 s Jean Leckie. Po svatbě se manželé přestěhovali do domu pojmenovaného \"Windlesham\" na okraji města Crowborough v hrabství Sussex. Roku 1909 se jim narodil syn Denis Percy Stewart, následující rok syn Adrian Malcolm a v roce 1912 dcera Jean Lena Annete.\n\nV roce 1909 A. Conan Doyle publikoval \"The Crime of the Congo\", kde podpořil aktivity pro zlepšení situace v Kongu. Belgická správa v zemi, kterou do majetku získal belgický král Leopold II. v roce 1885, prakticky provozovala otroctví. Zprávy o zoufalé situaci domorodého obyvatelstva pronikly na veřejnost v roce 1904, kdy Edmund Dene Morel a Roger Casement založili \"Congo Reform Association\" pro změnu podmínek v Kongu. Na podporu organizace vystoupili i další spisovatelé (Joseph Conrad, Anatole France, Mark Twain). A. Conan Doyle se obrátil se žádostí o podporu také na vlivné politické reprezentanty, amerického prezidenta Theodora Roosevelta a německého císaře Viléma II., a podnikl tříměsíční cestu do Konga. Na základě těchto intervencí došlo v Kongu ke zlepšení situace.\n\nK aktivitám A. Conana Doylea patřil stále také sport. Hrál kriket a golf a podílel se na klubové sportovní činnosti. Byl jedním z prvních majitelů a řidičů automobilu ve Velké Británii. V roce 1911 řídil vůz v automobilovém závodu v Německu a Velké Británii mezi britským a německým týmem.\n\nA. Conan Doyle se roku 1912 zabýval případem Oscara Slatera, neprávem odsouzeného za vraždu. Shromáždil důkazy svědčící ve prospěch odsouzeného, které publikoval v \"The Case of Oscar Slater\". Případ však byl znovu otevřen až v roce 1927, kdy byl Oscar Slater z vězení propuštěn.\n\nV roce 1912 byl vydán román \"Ztracený svět\", považovaný dnes za klasiku sci-fi. Děj se odehrává v oblasti Mt. Roraima v hluboké Amazonii, kde přežila prehistorická zvířata (dinosauři, ptakoještěři atd.). Ústřední postavou je profesor Challenger, který je hrdinou i dalšího sci-fi románu, \"Jedovatý pás\", který vyšel v roce 1913.\n\nNa konci května 1914 odplul A. Conan Doyle s rodinou do Severní Ameriky na pozvání kanadské vlády. Cestoval po Spojených státech a Kanadě, avšak již začátkem července se po atentátu v Sarajevu vydal zpět domů. Vzápětí publikoval v časopise \"Strand Magazine\" povídku \"Danger!\", kde varoval před válečným konfliktem, ve kterém by mohly být britské ostrovy ohroženy ponorkovou blokádou.\n\nPo vyhlášení války Velké Británie Německu chtěl A. Conan Doyle narukovat do armády, ale vzhledem ke svému věku 55 let byl odmítnut. Zapojil se proto do organizování dobrovolníků. Rovněž vznášel návrhy na různá vylepšení pro britské vojsko prostřednictvím článků v tisku, např. zavedení nafukovacích záchranných pásů a člunů pro námořníky. Oficiální úřady nebyly Doyleovými podněty nadšeny, avšak našel rovněž zastánce, mezi které patřil tehdejší první lord admirality Winston Churchill. V souvislosti s vojenským využitím A. Conan Doyle také obhajoval projekt stavby tunelu pod Lamanšským průlivem.\nA. Conan Doyle se vrátil k psaní dalších pokračování příběhů Sherlocka Holmese. Od září 1914 do května 1915 vycházel v časopise \"Strand Magazine\" na pokračování nový román \"Údolí strachu\", který v únoru 1915 vyšel také knižně ve Spojených státech.\n\nV roce 1915 začal A. Conan Doyle psát historii světové války \"The British Campaign in France and Flanders\", kterou uzavřel šestým svazkem v roce 1920. V roce 1916 navštívil frontové linie a zapojil se jako válečný zpravodaj. Angažoval se také v další kauze – obhajobě Rogera Casementa, bývalého britského diplomata a irského separatisty, obviněného z velezrady.\n\nRoku 1917 vyšla knižně ve Velké Británii a Spojených státech další sbírka povídek \"Poslední poklona Sherlocka Holmese\", které byly dříve publikovány v časopise \"Strand Magazine\".\n\nA. Conan Doyle se veřejně ke spiritismu přihlásil roku 1916 v článku otištěném v časopise \"Light\". Roku 1918 zemřel jeho nejstarší syn Alleyne Kingsley na španělskou chřipku během rekonvalescence po vážném zranění, které utrpěl ve válce v létě 1916. Krátce po sobě zemřelo několik dalších příbuzných A. Conana Doylea: jeho bratr Innes, dva švagři a dva synovci. Po smrti syna a dalších blízkých se A. Conan Doyle stal propagátorem spiritismu, o kterém napsal celou řadu článků a publikací. Jeho spiritistické aktivity byly hlavním důvodem cest, které podnikl s rodinou během dvacátých let do Ameriky, Austrálie a Afriky. Spiritismus ovlivňoval také jeho literární tvorbu, např. román \"Země mlhy\", další pokračování profesora Challengera vydané v roce 1926.\n\nRoku 1927 byla ve Velké Británii a Spojených státech vydána pátá knižní sbírka povídek \"Archiv Sherlocka Holmese\".\n\nNa podzim roku 1929 podnikl A. Conan Doyle poslední cestu po Evropě do Nizozemska a Skandinávie. Zemřel na selhání srdce ve svém domě \"Windlesham\" v Crowborough v roce 1930.\n\nNejúspěšnějším literárním hrdinou A. Conana Doylea se stal Sherlock Holmes – detektiv, který je „kombinací askety a sportovce, vědce a ctižádostivého umělce, nepřítele žen a uhlazeného džentlmena, morálního arbitra a uživatele drog, zástupce zákona a zároveň beroucího zákon do vlastních rukou“. Postavu slavného detektiva, napůl lékaře a napůl houslového virtuosa, vytvořil A. Conan Doyle podle dr. Josepha Bella, chirurga a svého učitele z univerzity, ale současně byl také inspirován detektivem C. Augustem Dupinem v detektivních povídkách Edgara Allana Poea. Druhou ústřední postavou detektivek A. Conana Doylea je dr. Watson, „plný opravdového porozumění doprovázeného úžasem, hněvem a poněkud těžkopádným ‚zdravým rozumem‘“. A. Conan Doyle ve svých detektivkách vykresluje atmosféru ustupující tradice viktoriánské Anglie, obavy z možného budoucího chaosu, a zároveň dobový obdiv k vědeckým objevům promítající se do dedukcí detektiva.\n\nA. Conan Doyle napsal celkem 56 povídek a 4 romány s detektivem Sherlockem Holmesem (tzv. kánon), které mu přinesly slávu i peníze, přestože jako autor považoval za důležitější svou „vážnou“ literaturu. Sherlock Holmes byl a stále je napodobován, parodován, vznikla další pokračování (pastiše) od jiných autorů, byl mnohokrát zfilmován a uveden v divadelních hrách. Stal se předmětem kultu, vydávají se časopisy věnované „holmesovským a watsonovským studiím“, postavy Holmese a Watsona jsou chápány jako historické osobnosti, jejich život je předmětem rekonstrukcí. Sherlock Holmes byl rovněž inspirací pro detektivy řady autorů detektivního žánru, např. Hercule Poirota spisovatelky Agathy Christie, nebo pro podivínské detektivy nebo jiné hrdiny se svérázným charakterem řešící problémy deduktivními metodami, např. v televizních seriálech \"Columbo\", \"Dr. House\" nebo \"Monk\".\n\nA. Conan Doyle se svým románem \"Ztracený svět\" z roku 1912 zařadil mezi klasiky science fiction vedle Julese Vernea a H. G. Wellse. Inspirací pro \"Ztracený svět\" byly paleontologické nálezy prehistorických zvířat. Kniha byla určena především pro mládež. A. Conan Doyle v ní vytvořil nového hrdinu, profesora Challengera, který byl svým zevnějškem a vystupováním protipólem Sherlocka Holmese. Co však mají obě literární postavy společné, je jejich podivuhodná síla osobnosti. \"Ztracený svět\" sklidil velký úspěch a předznamenal nejen novou éru fantastické literatury, ale ovlivnil také kinematografii. Poprvé byl natočen v roce 1925 a dočkal se dalších adaptací, pokračování a napodobování, např. ve filmu \"\".\n\nProfesor Challenger je ústřední postavou také v dalších čtyřech sci-fi knihách A. Conana Doylea, které však \"Ztracený svět\" nepřekonaly a z nichž zejména \"Země mlhy\" byla silně ovlivněna spiritismem.\n\nZa první úspěšné literární dílo A. Conana Doylea lze považovat povídku \"J. Habakuk Jephson's Statement\", která vyšla nepodepsaná v prestižním časopise \"Cornhill Magazine\" v roce 1883. Autor byl inspirován 11 let starou událostí, kdy byla nalezena na volném moři nepoškozená loď, jejíž posádka s pasažéry beze stopy zmizela. Povídka vyvolala bouřlivou reakci, neboť ji mnozí považovali za autorův výklad skutečnosti, nikoliv fikci. O její kvalitě svědčí také domněnky některých čtenářů, že ji napsal tehdy již dobře známý Robert Louis Stevenson.\nPřestože se A. Conan Doyle stal světoznámým autorem zejména díky detektivním příběhům Sherlocka Holmese, on sám se považoval především za spisovatele historické beletrie. A ve své době byl se svými historickými prózami opravdu úspěšný. Jeho druhý historický román \"Bílá společnost\", který v roce 1891 nejprve otiskl na pokračování časopis \"Cornhill Magazine\" a pak vyšel knižně, byl tak populární, že během 10 měsíců byly vydány tři dotisky. Obliba románu přetrvala až do první světové války. Po patnácti letech od prvního vydání napsal A. Conan Doyle román \"Sir Nigel\", jehož děj \"Bílé společnosti\" předchází.\n\nV roce 1893 nechal A. Conan Doyle zemřít Sherlocka Holmese, aby se ho zbavil. Již následujícího roku vytvořil nového hrdinu, brigadýra Gerarda, jehož příběhy zasadil do období napoleonských válek. Nejprve vyšlo osm povídek v časopise \"Strand Magazine\", avšak již v roce 1896 vyšel jejich soubor knižně. Popularita brigadýra Gerarda, francouzského husara Napoleonovy armády, téměř dosahovala věhlasu Sherlocka Holmese. V roce 1897 vyšel román \"Strýc Bernac\" s dalšími osudy brigadýra Gerarda. A. Conan Doyle pak napsal druhou sérii devíti povídek pro \"Strand Magazine\", která vycházela v letech 1900–1903. Poslední povídka o brigadýru Gerardovi \"The Marriage of the Brigadier\" vyšla v roce 1910. Příběhy brigadýra Gerarda vychází v dalších vydáních až do současnosti a dočkaly se také divadelního a filmového zpracování.\n\nA. Conan Doyle se však nevěnoval pouze psaní prózy. Jeho tvorba zahrnuje také poezii a divadelní hry. Rovněž přispíval svými články do novin a časopisů na různá témata podle svých rozsáhlých zájmů, např. o fotografii do časopisu \"British Journal of Photography\". Neváhal se také v tisku postavit proti bezpráví, jako v případu George Edaljiho, nebo se zapojit do kampaně za zlepšení podmínek v Kongu devastovaném belgickým králem Leopoldem II. Svoje vlastenectví projevil během búrských válek nejen dobrovolnou lékařskou službou v Jižní Africe, ale také dvěma knihami obhajujícími britskou politiku v búrském konfliktu. A když byla zamítnuta jeho žádost o aktivní vojenskou službu po vypuknutí první světové války, nenechal se odradit a použil sílu sdělovacích prostředků k prosazení opatření v britské armádě, která považoval za důležitá. Kromě toho ještě během války sepisoval její průběh v obsáhlém šestisvazkovém díle \"The British Campaign in France and Flanders\".\n\nPoslední léta svého života zasvětil A. Conan Doyle spiritismu nejen svými přednáškami ve Velké Británii i v zahraničí, ale také v literatuře. Psal knihy a články, ve kterých propagoval svou víru, i když si byl vědom, že tím dává v sázku své dobré jméno. Myslel to však upřímně, což nezpochybňovali ani jeho oponenti.\n\nZřejmě prvním českým překladem byl \"Pes z Baskervillu\" vydaný v roce 1903. O dva roky později vyšly pod názvem \"Pozdní pomsta\" román \"A Study in Scarlet\" a pod názvem \"Znamení čtyř\" román \"The Sign of Four\". Ve stejném roce zahájil J. R. Vilímek vydáním románu \"Pes Baskervillský\" sérii devítisvazkového souboru, ve kterém do roku 1907 vyšly překlady všech románů a povídek se Sherlockem Holmesem, které A. Conan Doyle do té doby publikoval.\n\nV roce 1907 pak vyšla česky další díla: \"Strýc Bernak\" ve vyškovském nakladatelství \"Pátek\" a \"Román na poušti\" jako románová příloha \"Pražských novin\", v následujících dvou letech \"Paměti lékařovy\" u J. R. Vilímka a \"Záhadné příběhy\" v nakladatelství E. Beauforta. V dalších letech pak bylo přeloženo několik povídek a romány \"Ztracený svět\", \"Jedovatý pás\" (1919) a \"Tajemství zámku Cloomberu\" (1920).\n\nVe dvacátých letech opět vycházely české překlady detektivních příběhů Sherlocka Holmese, které Karel Čapek roku 1925 hodnotil jako detektivní klasiku: „Otec moderní detektivky, Edgar Allan Poe, vyvodil detektivní metodu abstraktně filozoficky ze zákonů indukce, analýzy, textové kritiky a logické pravděpodobnosti; detektivní klasik Sherlock Holmes obohatil tyto prostředky strašným arzenálem odborných poznatků přírodovědecké expertizy a přímého pozorování, shrnuje takto ve svém mozku celou důkladnost, vnějškovou a matematickou střízlivost pozitivistického světového názoru.“\n\nDvacátá léta byla rovněž obdobím hojného vydávání českých překladů dalšího díla A. Conana Doylea, např. \"Champion boxu\" (1922), \"Poslední galej\" (1923), \"Šílený kapitán\", \"Nové zjevení\" (1924), \"Žena démon\", \"Dobrodružství plukovníka Gerarda\" (1925), \"Duetto\" (1926), \"Země mlhy\" (1927). Dále pak vycházela a dosud vychází převážně nová vydání děl už dříve přeložených, nejčastěji detektivky se Sherlockem Holmesem.\n\n\n\n\n\n\n\n\n\n\n\n\n\n\n"}
{"id": "27314", "url": "https://cs.wikipedia.org/wiki?curid=27314", "title": "Nezisková organizace", "text": "Nezisková organizace\n\nNezisková organizace je organizace (právnická osoba), která nevytváří zisk k přerozdělení mezi své vlastníky, správce nebo zakladatele. Zisk sice může vytvořit, ale musí ho zase vložit zpět do rozvoje organizace a plnění jejího poslání. Neziskové organizace tedy nejsou obchodní společností ani jiným podnikatelským subjektem. Zakládají se za účelem uspokojení konkrétních potřeb občanů a komunit. Prostor pro neziskové organizace je proto značně široký, patří sem jak různé organizační složky státu, občanská sdružení a spolky nebo i neziskové organizace typu obchodních společností (družstva, společenství vlastníků jednotek).\n\nV praxi rozlišujeme nejčastěji rozdělení na dvě hlavní skupiny neziskových organizací:\n\n\nNeziskové organizace můžeme dělit také podle dalších kritérií:\n\n\n\n\n\n\n\nCelkový počet všech neziskových institucí dosáhl v České republice v roce 2015 čísla 132 953. Neziskové instituce tvořily podíl 2% na zaměstnanosti v ČR.\n\nNestátních neziskových organizací bylo v dubnu 2017 bylo v České republice registrováno celkem 26 414.\n"}
{"id": "27317", "url": "https://cs.wikipedia.org/wiki?curid=27317", "title": "Sherlock Holmes", "text": "Sherlock Holmes\n\nSherlock Holmes ([ˈšəːrlɒk ˈhoumz] či [-ˈhoulmz]) je literární postava soukromého detektiva z povídek a románů sira Arthura Conana Doyla, jehož případy se odehrávají v období od druhé poloviny 19. století do počátku 20. století. Celé dílo obsahuje 4 romány a 56 povídek, které byly uveřejňovány v letech 1887 až 1927. Postavy z románů později ožily ještě mnohokrát v dílech jiných autorů na papíře, filmovém plátně, v rozhlase, v televizi i na počítačových monitorech (české holmesovské pastiše napsal například Rudolf Čechura). Sherlock Holmes má stále mnoho fanoušků, tzv. \"holmesologů\", po celém světě.\n\nSherlock Holmes bydlel na adrese Baker Street 221b ve Westminsteru v Londýně v podnájmu u paní Hudsonové. Dnes je zde zřízeno muzeum Sherlocka Holmese. Zápisky o 56 vybraných případech pořídil jeho největší přítel a spolupracovník doktor John Watson, 2 případy popsal detektiv sám a 2 jsou psány ve 3. osobě. Jedná se však jen o nepatrný zlomek, neboť celkový počet Holmesových případů přesahuje 2 000. Měl bratra Mycrofta, který byl o 7 let starší. Holmes nebyl nikdy ženatý. Byl znám svým rezervovaným postojem k ženám s jedinou výjimkou – zpěvačkou Irenou Adlerovou z příběhu \"Skandál v Čechách\". Jeho největší zálibou bylo kouření dýmky a hra na housle. Dalšími atributy byly lupa, kostkovaná čepice a chemické pokusy.\n\nV povídce \"Poslední případ\" z roku 1893 se setkal se svým největším rivalem, kterým byl profesor James Moriarty a v tomto příběhu Sherlocka unavený A. Conan Doyle původně nechal zemřít utonutím ve vodopádu. Později, v roce 1903, však pod velkým tlakem veřejnosti napsal s tvrzením, že Sherlock Holmes umí převézt i smrt, povídku \"Prázdný dům\", ve které se Holmes vrací.\n\nŠedesát případů z tzv. kánonu, jejichž autorem je A. Conan Doyle. V závorce jsou uvedeny zkratky vycházející z anglických názvů, které holmesologům slouží ke snadné a rychlé identifikaci. Případy jsou seřazeny podle data první publikace.\n\n\nVšechny ilustrace Doyleových příběhů, které vycházely v listu The Strand Magazine podepsané monogramem SP, vytvořil skotský kreslíř Sidney Paget. Jedná se o nejslavnějšího ze všech ilustrátorů kánonu. Paget ilustroval Dobrodružství Sherlocka Holmese (104 kreseb), Vzpomínky na Sherlocka Holmese (97), Psa baskervilského (60) a Návrat Sherlocka Holmese (95) pro Strand Magazine.\n\nStránky Pinocoteca Holmesiana uvádějí, že umělecký editor listu Strand Magazine chtěl původně o ilustrace požádat Pagetova mladšího bratra Waltera, ale provize byla údajně omylem zaslána Sidneymu, který použil Waltera jako model pro vytvoření postavy Sherlocka Holmese.\n\nPo smrti Sidneyho Pageta v lednu 1908 ilustroval jeho bratr Walter v roce 1913 jeden příběh ve Strand Magazinu nazvaný Umírající detektiv.\n\nMimo známějšího londýnského muzea byla replika pokoje Sherlocka Holmese též vybudována v Holmesově muzeu ve švýcarské obci Meiringen. Před muzeem je detektivův pomník. Meiringen je poblíž Reichenbašských vodopádů, kde měl Sherlock Holmes zdánlivě zemřít.\n\n\n"}
{"id": "27320", "url": "https://cs.wikipedia.org/wiki?curid=27320", "title": "Arkansas", "text": "Arkansas\n\nArkansas (anglická výslovnost , oficiálně ) je stát nacházející se na jihu Spojených států amerických, v oblasti západních jižních států v jižním regionu USA. Arkansas hraničí na severu s Missouri, na severovýchodě s Tennessee, na východě s Mississippi, na jihu s Louisianou, na jihozápadě s Texasem a na západě s Oklahomou.\n\nSe svou rozlohou 137 733 km² je Arkansas 29. největším státem USA, v počtu obyvatel (3,0 milionů) je 33. nejlidnatějším státem a s hodnotou hustoty zalidnění 22 obyvatel na km² je na 34. místě. Hlavním a největším městem je Little Rock s 200 tisíci obyvateli. Dalšími největšími městy jsou Fort Smith (90 tisíc obyv.), Fayetteville (80 tisíc obyv.), Springdale (70 tisíc obyv.) a Jonesboro (70 tisíc obyv.). Nejvyšším bodem státu je vrchol Mount Magazine s nadmořskou výškou 839 m v pohoří Ouachita Mountains. Největšími toky jsou řeky Mississippi, která tvoří část hranice s Tennessee a státem Mississippi, a Arkansas.\n\nDo oblasti Arkansasu se první evropští průzkumníci dostali v roce 1541. Od 80. let 17. století bylo území součástí Nové Francie, Evropané zde však měli jediné osídlení, tzv. Arkansas Post. V roce 1762 získali region na základě výsledků sedmileté války Španělé, kteří jej začlenili do místokrálovství Nové Španělsko. Arkansas získal své jméno z francouzské výslovnosti illinoiského slova „akakaze“ (tj. \"lidé z dolního toku řeky\"), jak byl označován místní quapawský kmen. Zpět do francouzského držení se oblast dostala v roce 1800, o tři roky později celou Louisianu odkoupily Spojené státy. Území Arkansasu bylo poté součástí louisianského a následně missourského teritoria. Ve druhém desetiletí se oblast začala zalidňovat a v roce 1819 bylo vytvořeno vlastní arkansaské teritorium, které existovalo do roku 1836. Arkansas se 15. června 1836 stal 25. státem USA. Za americké občanské války byl Arkansas v letech 1861–1865 součástí Konfederace, k Unii byl opět připojen roku 1868.\n\nZ Evropanů se do Arkansasu jako první v roce 1541 dostala expedice, kterou vedl španělský cestovatel Hernando de Soto. Od konce 17. století patřil Arkansas Francii jako součást francouzské Louisiany. Spojené státy ji od Francie koupily v roce 1803 za 15 milionů USD.\n\nArkansas vstoupil do unie v roce 1836 jako 25. stát. Byl to otrokářský stát, jehož ekonomika a bohatství elit se tvořily na úkor černých otroků dovážených z Afriky. Obchod s nimi byl velmi lukrativní a výnosný, stejně jako jejich zneužívání k práci. Náklady na jejich práci byly minimální. Arkansas 6. května 1861 vystoupil z Unie, jelikož nesouhlasil s oficiální politikou USA, které šlo o zrušení otroctví. Následovala občanská válka. Po porážce Konfederace a rekonstrukci válkou zničené země byl Arkansas znovu začleněn do Unie, již jako stát, který oficiálně respektoval práva černého obyvatelstva, i když jen papírově. Projevy rasismu přetrvávají ojediněle dodnes.\n\nDne 18. září 1980 došlo na území tohoto státu k tzv. incidentu Damaskus, kdy na vojenské instalaci raketového sila s mezikontinentální raketou Titan II došlo k havárii a hrozila exploze její extrémně silné termonukleární hlavice. Z 80. let 20. století se Arkansas dostal do povědomí coby vstupní místo pro pašování drog z Jižní a Střední Ameriky, které do Spojených států proudily letecky přes mezinárodní letiště v arkansaské Meně.\n\nVýchodní hranici Arkansasu tvoří řeka Mississippi a odděluje ho od státu Mississippi. Jižní hranici má s Louisianou, severní s Missouri a Tennessee a západní s Texasem a Oklahomou. Arkansas je krásná země plná hor a údolí, hustých lesů a úrodných plání. Západní Arkansas je hornatý, ve východní části jsou nížiny. Horská pásma Ozark a Ouachita, která se nacházejí v severním a západním Arkansasu, jsou známa také jako Skotská vysočina. Arkansas je jediná země USA, kde se volně nacházejí diamanty.\n\nHDP Arkansasu je 64 miliard dolarů, což ho řadí na 33. místo v unii. HDP na hlavu činí 22 257 USD (to je 1855 dolarů měsíčně), což je přibližně průměr EU. V měřítku USA je na 47. místě, takže spíše horší průměr. V ekonomice Arkansasu je důležité zemědělství.\nNezanedbatelný je i průmysl.\n\nPodle sčítání lidu z roku 2010 zde žilo 2 915 918 obyvatel. Podle sčítání lidu v roce 2000 měl Arkansas asi 2 673 400 obyvatel. Hlavní a největší město je Little Rock (183 133 ob.) Další významná města jsou Fort Smith (80 268), Fayetteville (58 047), Jonesboro (55 515).\n\n\nObyvatelé hispánského nebo latinskoamerického původu, bez ohledu na rasu, tvořili 6,4 % populace.\n\nArkansas, stejně jako ostatní jižní státy nazývané „biblický pás“, je protestantský. Církevní příslušnost obyvatel je následující:\n\n\nMottem státu je „Regnat Populus“, květinou jabloňový květ, stromem borovice, ptákem drozdec a písní \"Arkansas\".\n\nJedním z nejznámějších rodáků ze státu Arkansas je nepochybně Bill Clinton, 42. prezident Spojených států. Tento demokratický politik se narodil ve městečku Hope. Po studiu diplomacie na Georgetownské univerzitě a později v anglickém Oxfordu začal přednášet právo na Arkansaské univerzitě ve Fayetteville. V roce 1976 vyhrál volby na post vrchního státního zástupce Arkansasu a tuto funkci vykonával do roku 1979. Ve volbách roku 1978 se stal poprvé arkansaským guvernérem. Podruhé do tohoto úřadu nastoupil po volbách v roce 1982 a funkci guvernéra vykonával až do svého zvolení prezidentem o deset let později. Jako guvernér se nejvíce zaměřoval na zlepšení ekonomické úrovně státu (snažil se snižovat nezaměstnanost a vyrovnat státní rozpočet), svoji aktivitu zaměřil i na oblast zdravotnictví. Tato témata, tedy silný apel na sociální problematiku, byla Clintonovi vlastní i za jeho působení v Bílém domě. S osobou prezidenta Clintona je zde spojena řada míst, zejména pak v hlavním městě Little Rocku. Osobnost Billa Clintona připomíná nejen sídlo guvernéra Arkansasu, ale i muzeum William J. Clinton Presidential Center. V rozlehlé stavbě jsou na několika patrech shromážděny informace o životě a díle Billa Clintona. V Little Rocku se v roce 1880 narodil pětihvězdičkový generál armády Spojených států amerických Douglas MacArthur, který se za 2. světové války významně podílel na osvobozování Tichomoří.\n\nDne 26. února 1932 se v malém městečku Kingsland narodil jeden z nejvýznamnějších amerických zpěváků dvacátého století Johnny Cash. Spolu s rodiči Rayem a Carrie a šesti sourozenci se v roce 1935 přestěhoval do Dyess, kolonie, která byla součástí Rooseveltova plánu na obnovu hospodářství v zemi. V březnu roku 1994 zde Johnny Cash otevřel poštovní stanici, která byla pojmenována jeho jménem. Dalším country zpěvákem pocházejícím z Arkansasu je např. Glen Campbell. V Arkansasu se narodil spisovatel John Grisham, jenž se proslavil románem \"Případ Pelikán\" z roku 1992. Z města Hot Springs pochází herec, režisér, hudebník a scenárista Billy Bob Thornton, někdejší manžel Angeliny Jolie, který za scénář k filmu \"Sling Blade\" získal Oscara.\n\n"}
{"id": "27324", "url": "https://cs.wikipedia.org/wiki?curid=27324", "title": "Broumovské smrky v Hamerském údolí", "text": "Broumovské smrky v Hamerském údolí\n\nBroumovské smrky v Hamerském údolí jsou památné stromy u Broumova západně od Chodové Plané. Skupina deseti stodvacetiletých smrků ztepilých (\"Picea abies\") roste asi 2 km východně od státní hranice a 3 km západně od Broumova v polesí Huť v údolí Hamerského potoka v nadmořské výšce 560 m. Obvody jejich kmenů měří od 200 do 280 cm, koruny stromů dosahují do výšky 44 m (měření 1982). Smrky jsou chráněny od roku 1983 pro svůj vzrůst.\n\n\n"}
{"id": "27327", "url": "https://cs.wikipedia.org/wiki?curid=27327", "title": "Honorius I.", "text": "Honorius I.\n\nHonorius I. byl římský papež (625 – 638), kterého Třetí konstantinopolský koncil (7. listopadu 680 – 28. února 681) odsoudil jako kacíře.\n\nHonoriovo kacířství je argumentem odpůrců dogmatu o papežské neomylnosti. Podle nich jde o důkaz, že učení o papežské neomylnosti je novotou, kterou prvotní církev nezastávala a kterou Západ o své škodě poškodil věrouku. Papež Lev II. potvrdil závěry koncilu, když odsoudil Honoria jako někoho, kdo \"profana proditione immaculatem fidem subvertare conatus est\".\n\n\"Ono bohumile objasnilo, že jsme povinni vyznávati dvě přirozené vůle nebo chtění a dvě přirozené činnosti ve vtěleném pro naše spasení jediném Pánu našem Ježíši Kristu, pravému Bohu; ty pak, kdož pravé dogma pravdy zvrátili a jedinou vůli a jedinou činnost v jediném Pánu Bohu našem Ježíši Kristu lidem ukázali, na soudu zbožnosti obvinilo jak Theodora (biskupa) Faranského, Kyra Alexandrijského, Honoria Římského, Sergija, Pyrra, Pavla, Petra, kteří byli představiteli církve v tomto městě, od Boha spaseném, Makarije, antiochijského biskupa, žáka jeho Štěpána a nerozumného Polychronije, tímto způsobem zachovávajíc nedotknutelným společné tělo Krista Boha našeho.\"\n\n"}
{"id": "27334", "url": "https://cs.wikipedia.org/wiki?curid=27334", "title": "Broumovský smrk", "text": "Broumovský smrk\n\nBroumovský smrk je památný strom u Broumova západně od Chodové Plané. Přibližně dvousetletý smrk ztepilý (\"Picea abies\") roste pod lesním zámečkem sv. Víta na západním okraji vesnice v nadmořské výšce 529 m. Obvod jeho kmene měří 410 cm a koruna stromu dosahuje do výšky 35 m (měření 2000). Chráněn je od roku 2003 pro svůj vzrůst.\n\n"}
{"id": "27337", "url": "https://cs.wikipedia.org/wiki?curid=27337", "title": "Homolka (přírodní památka, okres Karlovy Vary)", "text": "Homolka (přírodní památka, okres Karlovy Vary)\n\nHomolka je přírodní památka ev. č. 605, která se nachází v okrese Karlovy Vary jižně od města Bečov nad Teplou, necelý jeden kilometr západně od Chodova, ve vrcholové části kopce Kupa (695 metrů). Výrazný homolovitý tvar se sloupcovou odlučností se zasloužil o vyhlášení této lokality přírodní památkou. Toto území bylo vyhlášeno v roce 1972 Okresním národním výborem v Karlových Varech jako chráněný přírodní výtvor, v roce 1997 byla ochrana novelizována a zařazena do přírodních památek. Výstup na vrchol je možný po úzkém vyšlapaném chodníčku zarostlým šípkem a trnkou. Při pohledu z vrcholu je výhled na hluboké lesnaté údolí řeky Teplé. Důvodem ochrany jsou skalnaté stráně s geologickými profily, paleontologickými nálezy a společenstvy skalních stepí. Péčí o území je pověřena správa CHKO Slavkovský les.\n\nHorninové podloží tvoří žuly karlovarského plutonu, kde lze najít krystaly živce (ortoklasu) s dvojčitými srůsty, tzv. karlovarská dvojčata. Skalní výchoz tvoří vypreparovaný čedičový sopouch s charakteristickou sloupovou odlučností. Sloupy čediče jsou nepravidelné, na vrcholu kupy se projevuje desková odlučnost. Patrně se jednalo o izolovanou sopku výlevného charakteru. Na rozdíl od jiných památek třetihorního vulkanismu, kdy je struktura sopouchu odkryta těžbou kamene, došlo na lokalitě k vypreparování sopouchu přirozenou cestou: zvětráváním méně odolné okolní horniny, žuly.\n\nZbytky původní lesní vegetace indikuje třešeň ptačí (\"Cerasus avium\") a jilm horský (\"Ulmus glabra\"). Z teplomilných druhů zde roste tařinka kališní (\"Alyssum alyssoides\") a mochna jarní (\"Potentilla tabernaemontani\"). Na skalních stěnách a v okolí kupy lze nalézt typickou teplomilnou květenu charakterizující oblast Doupovských hor. Na skalních stěnách se nacházejí bohaté porosty osladiče obecného (\"Polypodium vulgare\"), sleziníku červeného (\"Asplenium trichomanes\") a růže šípkové (\"Rosa canina\"). V okolí se vyskytuje lilie zlatohlavá (\"Lilium martagon\") a náprstník velkokvětý (\"Digitalis grandiflora\"). Zajímavý je výskyt plavuně vidlačky (\"Lycopodium clavatum\").\n\n\n"}
{"id": "27338", "url": "https://cs.wikipedia.org/wiki?curid=27338", "title": "Broumovský jasan", "text": "Broumovský jasan\n\nBroumovský jasan je památný strom u Broumova západně od Chodové Plané. Přibližně třísetletý jasan ztepilý (\"Fraxinus excelsior\") roste u cesty podél Hamerského potoka na okraji lesa jihovýchodně od vsi v nadmořské výšce 522 m. Jeho kmen je u paty obrostlý mechem a má měřený obvod 540 cm a koruna stromu dosahuje do výšky 32 m (měření 2000). Chráněn je od roku 1983 jako krajinná dominanta.\n\n"}
{"id": "27340", "url": "https://cs.wikipedia.org/wiki?curid=27340", "title": "Chodovská lípa u Hamerského potoka", "text": "Chodovská lípa u Hamerského potoka\n\nChodovská lípa u Hamerského potoka je památný strom u Zadního Chodova. Přibližně dvěstěletá lípa malolistá (\"Tilia cordata\") roste u rozvaliny mlýna po pravé straně silnice spojující Zadní Chodov a Chodský Újezd v nadmořské výšce 550 m, asi 300 metrů od silnice a severně od Hamerského potoka. Obvod jejího kmene měří 450 cm a koruna stromu dosahuje do výšky 23 m (měření 1980). Chráněna je od roku 1981 jako krajinná dominanta.\n\n\n"}
{"id": "27342", "url": "https://cs.wikipedia.org/wiki?curid=27342", "title": "Kyjovská lípa", "text": "Kyjovská lípa\n\nKyjovská lípa byla památný strom u vesnice Kyjov západně od Chodové Plané. Přibližně dvěstěletá lípa malolistá (\"Tilia cordata\") rostla u barokní kapličky z roku 1777 v poli asi 100 m od silnice do Zadního Chodova v nadmořské výšce 520 m. Obvod jejího kmene měřil 415 cm a členitá koruna stromu dosahovala do výšky 27 m (měření 1980). Chráněna byla od roku 1981 pro svůj vzrůst, jako krajinná dominanta a součást památky. Lípa se zřítila při vichřici Olivie 17. července 2010. Na místě zůstalo ošetřené torzo. Ochrana památného stromu byla zrušena 19. září 2017. \n\n"}
{"id": "27346", "url": "https://cs.wikipedia.org/wiki?curid=27346", "title": "Duby u oborské hájovny", "text": "Duby u oborské hájovny\n\nDuby u oborské hájovny jsou památné stromy u Obory severozápadně od Tachova. Trojice dubů letních (\"Quercus robur\") roste u hájenky Obora v nadmořské výšce 570 m necelé 3 km jihozápadně od vsi. Obvody jejich kmenů měří 284, 347 a 358 cm, koruny shodně dosahují do výšky 17 m (měření 1986). Duby jsou chráněny od roku 1987 pro svůj vzrůst.\n\n"}
{"id": "27347", "url": "https://cs.wikipedia.org/wiki?curid=27347", "title": "Knížecí alej v Tachově", "text": "Knížecí alej v Tachově\n\nKnížecí alej v Tachově je chráněné stromořadí v Tachově. Alej dlouhá 2,5 km vede údolím podél řeky Mže v nadmořské výšce 480 m západně od centra města k městské části Světce. Stromořadí bylo vysázeno na pokyn knížete Windischgrätze v roce 1791 a dnes jej tvoří 481 stromů (jasany, olše, jírovce, javory, vrby, dub zimní a červený a lípy malolisté) přibližně 150 let starých. Počtem stromů se jedná o nejpočetnější alej Plzeňského kraje. Výška stromů je v rozsahu 8–21 m (měření 1986), mezi nejmohutnější stromy se počítá javor klen (\"Acer pseudoplatanus\") s obvodem kmene 415 cm a jasan ztepilý (\"Fraxinus excelsior\") s obvodem kmene 430 cm (měření 1997). Alej je chráněna od roku 1987 jako krajinná dominanta.\n\n"}
{"id": "27349", "url": "https://cs.wikipedia.org/wiki?curid=27349", "title": "Věra Řeháčková", "text": "Věra Řeháčková\n\nVěra Řeháčková (* 14. srpna 1950 v Brně) je česká spisovatelka, autorka knih pro děti i dospělé.\n\nAbsolvovala učiliště pro prodavačky a až do sedmnácti let ji nenapadlo, že by mohla být spisovatelkou. Prodávala v klenotnictví.\n\nBěhem studia na učilišti se zrodil námět jejího úspěšného románu \"Za bílými mřížemi\": měla napsat slohovou práci o svém největším zážitku a protože jako malá strávila tři měsíce v nemocnici s nemocným srdcem, vzala si za téma právě toto. Tato práce sklidila velký úspěch, a tak ji v sedmnácti letech zpracovala pro svoji první knihu, která ale vyšla až v roce 1996.\n\nProzatím vydala přes 50 knih. Píše romány pro děti od devíti let, dospívající dívky i dospělé. Jako téma knih pro ženy jsou jí blízké ženy v obtížných životních situacích.\n\n\n\n"}
{"id": "27350", "url": "https://cs.wikipedia.org/wiki?curid=27350", "title": "Našrot", "text": "Našrot\n\nNAŠROT je česká rocková skupina hrající styl HC-crossover. Vznikla roku 1988 a dva roky vystupovala pouze na undergroundových akcích, proto zpočátku nepatřila k těm nejznámějším. Od roku 1990 už koncertuje oficiálně a taktéž vydává pravidelně alba. V roce 1991 přešla na zpěv v angličtině. Je známa agresivními a divokými koncerty. \n\nSkupina Našrot vznikla v Československu ve městě Havlíčkův Brod v březnu 1988 jako pozůstatek tří lokálních undergroundových souborů – Maama, Gumovej Knedlík a Křečový žíly. Založili ji zpěvák a kytarista Petr „Hraboš“ Hrabalik, baskytarista Jiří „Martha“ Dvořák a bubeník Jouza Bárta.\n\nInspirována hudbou Dead Kennedys a The Who skupina vytvářela velmi rychlé a krátké vypalovačky se sociální, kulturní a hospodskou tematikou. Její styl by bylo možné označit za hardcore, třebaže kapela samotná tvrdila, že hraje speciální odnož žánru: pub-core. Texty písní byly pochopitelně v češtině. Vymyslela si i svůj vlastní subkulturní status – \"vagabundi\", což mělo být jakési spojení undergroundů a punků. V letech 1988 a 1989 mohla skupina vystupovat pouze na neoficiálních, undergroundových koncertech; jedinou polo-oficiální akcí,které se tehdy zúčastnila, byl známý festival HC a punku \"Punkeden\", který se konal v říjnu 1989. Hudba z tohoto období Našrotu je shrnuta na prvním demosnímku „Totálně našrot“ (1989) a zaujmou zvláště skladby \"Našrot\" a \"Hodnej kluk\".\n\nPo sametové revoluci (listopad 1989) Našrot mohl koncertovat i oficiálně. Nové písně se nesly zhruba ve stejném duchu jako starší repertoár. Výběr z těchto skladeb pak sloužil jako základ k prvnímu oficiálnímu albu skupiny „Destructive Tour“ (1991). Je nazpíváno opět česky a celkový zvuk není příliš dobrý. Malými hity se staly písně \"Malá je naděje\" a \"Hnijící královna\".\n\nV letech 1991 a 1992 dochází v kapele k několika změnám. V hudbě se Našrot začíná přiklánět k různorodému stylu hardcore-crossover – některé svoje skladby zpomaluje a vkládá do nich prvky hard rocku, rapu a funku. Také jazyk písniček se mění na angličtinu. A konečně došlo i ke změně personální: v červenci 1992 přišel nový kytarista Tomáš „Ceemek“ Hájek. Hrabalik se tedy soustředil už jen na zpěv. Skupina v tomto období také několikrát zahrála v Rakousku (mj. Bulldog Rock Festival), Švýcarsku a Německu.\n\nNa konci roku 1993 vyšlo v sestavě Hrabalik-Dvořák-Bárta-Hájek další album „Brain Investigator“, které je již celé v angličtině. Kritici ho hodnotí velmi kladně ale vytýkají kapele její stylovou rozevlátost. Líbí se zejména skladby \"Kiss Of The Death-Time\", \"Lies\", \"Hollywood\", \"21 Reasons Why White Men Can´t Sing Rap\", \"Simply Stupid Day\" a \"The Braininvestigator\". Zaujme i tvrdá cover-verze písně \"Break On Through\" od The Doors. Další deska „Cornered Animal“ (1995) je naopak jako monolit – nekompromisně tvrdá a sevřená, jen s občasnými funky pasážemi. Svým stylem připomíná americké HC-crossoverové kapely. Posluchači ocenili zejména skladby \"I Killed My Little Pony\", \"Bastard\", \"The Love Of A Psycho\", dobrá je i cover-verze písně \"Purple Haze\" od Jimi Hendrixe.\n\nOd roku 1995 až do současnosti je skupina častým hostem známého trutnovského festivalu. V roce 1996 byl Našrot jako jedna z nejlepších českých koncertních kapel, vybrán pro účast na JAM 96, prvním velkém mezinárodním festivalu, který se v České republice konal (dále např. Ministry, Iggy Pop, Bad Religion, Frank Black, Shane MacGowan, Dog Eat Dog, Chumbawamba, Echobelly atd.).\n\nV polovině roku 1997 Našrot natočil další album „The Guide To The Wild Years“ (pro potíže s distributory se objevilo na trhu až na jaře příštího roku), na němž se opět vrací ke stylové různorodosti. I když znovu převažují tvrdé kytary, přibyly na něm bubínky, klávesy a dokonce se na něm objeví i tichá, pomalá skladba (sic!). Kritiky je vysoce hodnoceno, zajímavými skladbami jsou \"Rhythm Of The Jungle/Lost Generation\", \"Us And Them\", \"No Way In This Reality\", \"Tequila Under The Dark Sun\" a metallicovský ploužák \"Flashbacks\". Milovníky The Beatles určitě „nepotěší“ ulítlá cover-verze písničky \"Paperback Writer\".\n\nRok 2000 znamená pro Našrot vrcholné tvůrčí období, neboť natáčí svoji nejlepší desku „The Mirror & The Mask“. Ta je hudební koláží tvořenou tvrdým hardcore, klasickým hard rockem, independentním kytarovým rockem, funkem, acid jazzem s výrazným vlivem ethno a orientální hudby. Obsahuje excelentní skladby jako třeba \"Life Is Elsewhere\", \"Snowing In The Desert\", \"Going To Shamballah\", \"Highway 2000\", \"Arabian Magic Train\", výborná je cover-verze skladby \"I´m Free\" od The Who.\n\nV roce 2001 zazní dvě starší písně kapely ve krátkometrážním filmu Petra Zelenky „Powers“. V podobném duchu jako „the mirror…“ je natočeno i šesté album „Psychorama“ (2003). Je však textově i hudebně mnohem ponurejší a klávesy na něm hrají rovnocennou roli s kytarou. Obsahuje výborné skladby \"We´ll Never Die\", \"It´s My Homework\", \"Downtown\", \"Looking Into Your Privacy\" a \"War Or Peace & Love\". Zvláštní je i folk-rocková (!) cover-verze skladby \"Whole Lotta Love\" od Led Zeppelin.\n\nPoté nahrávací aktivity skupiny Našrot na čas usnuly, pouze v roce 2005 se jedna její píseň \"Man In The Air\" objevila na soundtracku k filmu Petra Zelenky „Příběhy obyčejného šílenství“.\n\nNa konci roku 2007 soubor natočil základy svého nového alba „Rag(e)time“, které bylo dokončeno v létě 2008. Hudebně je jakýmsi shrnutím, všeho toho, co se kdy fanouškům na kapele líbilo, je zde přítomen klasický rock, hardcore, punk, rap, folk-rock, to vše většinou s kritickými texty. Kvalitními songy jsou zde zejména skladby \"Bloody Oil\", \"I Want To Take You Away From Here\", \"Only Pain\" a \"Words Are Dead\". Jako obligátní coververzi našroti zvolili píseň \"Sunday Morning\" od newyorských Velvet Underground.\n\nV prosinci roku 2008 proběhl v Praze koncert „20 let Našrot“, který byl natočen kamerami a v dalším roce sestříhán do podoby dokumentu. DVD s názvem „Live In Praha“ vyšlo ale až v roce 2011 jako součást knihy Radka Diestlera „Totálně Našrot aneb Příběh naší nejlepší neperspektivní kapely“. Druhou přílohou knihy se pak stalo CD \"Unplugged\", obsahující předělané starší skladby souboru, přičemž se mezi nimi objevily i novinkové songy \"Night In Lhasa\" a \"Windy Day (A Slow Pathetic Song Smelling Of Camp)\". V roce 2015 pak vyšel záznam \"bezproudového\" koncertu kapely na dvojalbu s názvem \"Flashbacks - Live Unplugged\".\n\nKe třicátému výročí existence kapely vyšla v roce 2018 velká kompilace \"The Best Of Našrot - Back To The Past\", ve formě 3CD. Obsahuje i dvě novinkové skladby: \"The Old Hobo\" a \"Dark East Mordor\", přičemž na druhou z nich byl natočen sedmiminutový videoklip.\n\nSkupina hraje v současné době v neměnné sestavě P. Hrabalik (voc, g), J. Dvořák (bg), J. Bárta (ds) a T. Hájek (lg) a stále koncertuje, zejména po České republice.\n\n\n\n\n\n\n\n\n\n"}
{"id": "27360", "url": "https://cs.wikipedia.org/wiki?curid=27360", "title": "Insekticid", "text": "Insekticid\n\nInsekticid je přípravek určený k hubení hmyzu v jeho různých vývojových stupních. Insekticidy se používají v zemědělství, k ochraně zásob a také v oblasti hygieny. Podle toho, na které vývojové stádium hmyzu působí, se rozdělují na \"ovicidy\" (ničí vajíčka), \"larvicidy\" (ničí larvy), \"ovilarvicidy\" (ničí vajíčka a larvy) a \"imágocidy\" (ničí dospělý hmyz).\n\nInsekticidy zasahují zejména nervový systém hmyzu, a to dýchacími orgány, při požití a také pouhým kontaktem s tělem hmyzu. Chemické insekticidy spadají mezi organofosfáty (např. malation), pyrethroidy (např. permethrin), karbamáty (např. karbofuran) nebo chlorované uhlovodíky (např. DDT, mirex, dieldrin). Existují také insekticidy fungující na bázi bakterií a virů.\n\nMezinárodní agentura pro výzkum rakoviny (IARC) v roce 2015 zařadila 4 organofosfátové insekticidy mezi karcinogeny - malathion, diazinon, tetrachlorvinphos a parathion.\n\nZa endokrinní disruptory jsou považovány např. chlordecon nebo chlorpyrifos.\nJe mezi ně řazeno DDT, které napodobuje účinek estrogenů.\n\n\n"}
{"id": "27365", "url": "https://cs.wikipedia.org/wiki?curid=27365", "title": "Atropin", "text": "Atropin\n\nAtropin je tropanový alkaloid, který má halucinogenní účinky. Je obsažený v rostlinách z čeledi lilkovitých (\"Solanaceae\") např.: rulík zlomocný (\"Atropa belladonna\"), blín černý, durman nebo mandragora lékařská. Atropin je racemická směs enantiomerů hyoscyaminu. Poprvé byl izolován roku 1833.\n\n\nAtropin je kompetitivní antagonista acetylcholinových muskarinových receptorů. U intoxikovaného vyvolává velké vzrušení a přechodné psychické změny. Mimo to atropin jako parasympatolytikum vyvolává útlum žlázové sekrece (sucho v ústech), relaxaci hladkého svalstva, tachykardii (zrychlení srdeční činnosti), mydriázu (roztažení zorniček), zvyšuje se nitrooční tlak, nepřímým účinkem atropinu je i zvýšení tělesné teploty (jako důsledek blokády sekrece potu). V menších dávkách zvyšuje atropin touhu po pohybu, zvyšuje sklon k mluvení, k nemotivovanému smíchu či pláči, působí zrakové, sluchové i čichové halucinace jako třeba létání, jízda, otáčení (ty si však intoxikovaný většinou po vystřízlivění nepamatuje). Po požití tohoto alkaloidu se často dostavuje tendence intoxikovaného k agresi. Následuje útlum a spavost, případně vyzvracení bobulí. Je-li atropin předávkován, způsobuje ochrnutí mozku a obrnu dýchacího ústrojí. Intoxikace dávkou nad 50 mg atropinu končí u dospělého většinou kómatem a respirační paralýzou. Občas se však vyskytují jedinci mnohem citlivější u nichž se kritické stavy objevují již po 1 mg atropinu.\n\nSmrtelná dávka atropinu u dítěte se pohybuje kolem 10 mg, u dospělého kolem 100 mg, je tedy v nadměrné dávce silně jedovatý. Toxická dávka pro člověka je tedy 70–100 µg/kg. Jednotlivé dávky perorálně je 2 mg a subkutánně (injekcí pod kůži) 1 mg. Terapeutické dávky u dospělých 0,25–1,0 mg i.v., plná vagolytická dávka je 3 mg i.v., při otravách organofosfáty se podávají i dávky mnohem vyšší.\n\nAtropin se vstřebává rychle sliznicemi, spojivkou pomalu. Hromadí se v ledvinách a játrech, kde je odbouráván. 30–50 % se vylučuje močí nezměněno do 24 hodin. Atropin proniká placentou (5–15 min. po podání), byl zjištěn i v mateřském mléce.\n\nAtropin se používá například v očním lékařství, chirurgii, anesteziologii nebo kardiologii.\n\nAtropin způsobuje rozšíření zornic, což napomáhá diagnóze některých očních chorob. Používá se jako oční kapky při léčbě vad či poškození oka, například: keratitidy, skleritidy, iritidy, uveitidy, vředu rohovky. Dále při ošetřování šilhavosti u dětí, po iridektomii, po perforujících poraněních oka, k uvolnění akomodační křeče při latentní hypermetropii. Diagnosticky se užívá při refraktometrii.\n\nJelikož zvyšuje nitrooční tlak, nesmí se používat u osob trpících glaukomem (zeleným zákalem).\n\nInjekce atropinu jsou používány v léčbě bradykardie (snížená srdeční frekvence). Atropin také slouží jako protijed na otravu organofosfátovými insekticidy (diazinon) a nervovými plyny. Protilátka proti atropinu samotnému je fyzostigmin nebo pilokarpin.\n\nAtropin se také používá k odstranění křečí hladkého svalstva a také k léčení Parkinsonovy choroby.\n\n"}
{"id": "27376", "url": "https://cs.wikipedia.org/wiki?curid=27376", "title": "Grand Prix Francie 1952", "text": "Grand Prix Francie 1952\n\nGrand Prix Francie XXXIX Grand Prix de l'ACF\n\n\nStupně vítězů\n\n\n\nJezdci:\n\nNárody:\n"}
{"id": "27377", "url": "https://cs.wikipedia.org/wiki?curid=27377", "title": "Egon Bondy", "text": "Egon Bondy\n\nEgon Bondy, vlastním jménem Zbyněk Fišer (20. ledna 1930, Praha – 9. dubna 2007, Bratislava), byl český básník, prozaik a filosof, výrazný inspirátor českého undergroundu.\n\nJeho otec byl plukovníkem československé armády. V roce 1947 Zbyněk Fišer, budoucí Egon Bondy, přerušil studium na gymnáziu a vydal se na cestu bohémského života bez stálého pracovního poměru.\n\nJako zapálený marxista vstoupil v roce 1947 do KSČ, ale po únoru 1948 z KSČ vystoupil.\n\nJak napsal ve vzpomínkové knize \"Prvních deset let\" (rukopis 1981, vydáno 2003), žil počátkem 50. let „\"zjevně jako individuum práce se štítící, kriminální živel a sanktusák – po několik dlouhých let. Byl jsem za tu dobu zase i párkrát v blázinci, ale nepomohlo to. Pro pivo jsem byl schopen všeho\"“ (s. 61). Stálý pracovní poměr neměl, „živil“ se i žebrotou a drobnými krádežemi.\n\nKoncem 40. let se poznal s Karlem Teigem a Závišem Kalandrou a navázal přátelství s básníkem Ivem Vodseďálkem, nonkonformní literátkou Janou Krejcarovou, později s výtvarníkem Vladimírem Boudníkem a spisovatelem Bohumilem Hrabalem. S Janou Krejcarovou navázal též intimní vztah a v roce 1949 s ní připravil surrealistický sborník \"Židovská jména\", který obsahoval 15 textů. Každý z přispívajících si zvolil židovský pseudonym, též na protest proti antisemitskému zabarvení vykonstruovaných procesů v Sovětském svazu i v Československu. Od tohoto okamžiku Zbyněk Fišer začal užívat jméno Egon Bondy. V následujících letech psal básně, snil o světové revoluci i o snadném zbohatnutí, a žil na hraně zákona.\n\nVe svém životě na okraji společnosti se nakrátko dostal do vězení a během svérázného výletu (či pokusu o emigraci) do Rakouska zažil kuriózní dobrodružství s francouzskou tajnou službou, které nabídl provedení atentátu na sovětské vedení. „\"Věc je jednoduchá jak slunce. Potřebujeme dvě krabičky od sirek s blechami – ty jsem byl dokonce ochoten dodat gratis – naočkovanými všemi prevítskými mory světa… a moji agenti z lásky vypustí ty blechy při manifestaci 7. listopadu pod tribunou na Rudém náměstí. Vznikne sice nějaký ten počet epidemií, ale blechy přeskáčou samozřejmě zaručeně i na tribunu a skočí i na maršála Stalina, na maršála Vorošilova, na soudruha Beriju i na soudruha Molotova a další.\"“ (tamtéž, s. 54). Z pokusu sešlo, ale Bondy alespoň vyinkasoval nějaké peníze.\n\nZájem o filozofii, především marxistickou, čínskou a indickou ho přiměl k návratu ke studiu. V roce 1957, ve věku 27 let, odmaturoval na Gymnáziu v Hellichově ulici, téhož roku se dostal na dálkové studium filozofie a psychologie na Filozofické fakultě Univerzity Karlovy, přestože nepodal včas přihlášku. „\"Šel jsem rovnou za děkanem. Ten tam samozřejmě nebyl, ale byl tam jeho tajemník Salač. Byl to alkoholik. Jak jsme na sebe dýchli, tak jsme poznali bratry v triku. Salač mne okamžitě, jakožto dělnického kádra, vzal ke zkušební komisi, že naposled mají ještě přezkoušet mne. A tím to ovšem bylo hotovo...\"“ (tamtéž, s. 88).\n\nStudium absolvoval v roce 1961, v letech 1957–1962 navíc pracoval jako noční hlídač v Národním muzeu. Mezi roky 1962–1967 byl zaměstnán v bibliografickém oddělení Státní knihovny ČSSR. V té době začal publikovat ve vědeckých časopisech (\"Dějiny a současnost\", \"Filozofický časopis\" aj.). V roce 1967 mu vyšly pod vlastním jménem první knihy, a to \"Otázky bytí a existence\" a \"Útěcha z ontologie\". Za tyto filozofické práce obdržel v roce 1967 akademický titul doktor filozofie (PhDr.) a vědeckou hodnost kandidát věd (CSc.). Od stejného roku byl v invalidním důchodu.\n\nV 70. letech se seznámil s Ivanem Martinem Jirousem, manažerem hudební skupiny Plastic People of the Universe, která zhudebnila část jeho textů. V 80. letech ovlivnil ranou tvorbu Jáchyma Topola nebo J. H. Krchovského.\n\nBondy se ve svých textech nikdy neztotožnil s podobou poúnorového režimu a stal se jeho vytrvalým kritikem. Současně však v letech 1952–1955, 1961–1968 (krycí jméno „Klíma“), 1973–1977 (krycí jméno „Mao“) a 1985–1989 (krycí jméno „Oskar“) spolupracoval se Státní bezpečností.\n\nPsal udání na svou bývalou družku Janu Krejcarovou (dceru Mileny Jesenské), jejího muže, sociologa Miloše Černého (na základě Bondyho udání vyloučen ze studia), filosofy Jana Patočku, Ivana Dubského, Jiřího Němce nebo mladé začínající spisovatele. Až do roku 1969 vydával prorežimní marxistické publikace a po tři desetiletí poskytoval režimu důležité kontrarozvědné, a dokonce rozvědné informace.\n\nVelké výhrady měl k politické situaci po sametové revoluci v roce 1989. Angažoval se v ultralevicových politických formacích (strana \"Levý blok\", příspěvky do \"Haló novin\" aj.), psal politologické eseje. Hlásil se svého času k trockismu, později k maoismu, blízko měl i k anarchismu.\n\nV roce 1981 obdržel Cenu Egona Hostovského.\n\nV roce 1989 se přestěhoval do Telče, odkud v devadesátých letech přesídlil do Bratislavy, jakožto formy protestu proti rozdělení Československa, kde v letech 1993–1995 vyučoval na tamější Univerzitě Komenského filozofii. V posledním období života působil také jako zpěvák ve skupině \"Požoň sentimental\", hrající hospodské folklórní písně.\n\nZ manželství s Jaroslavou Krčmaříkovou má Bondy syna Zbyňka Fišera ml. (narozen 1959), příležitostného básníka (sbírka \"Lesbický sen\" (1993)). Životní družkou se mu ale stala až v roce 1963 Julie Nováková (1920–1994).\n\nV roce 1981 napsal paměti \"Prvních deset let\", zachycující jeho bouřlivé období přibližně v období 1947–1957. Původně měly vyjít padesát let po autorově smrti, nakonec vyšly již v roce 2003. Do obecnějšího povědomí veřejnosti vešel však nejvíce díky knihám Bohumila Hrabala \"Morytáty a legendy\", \"Něžný barbar\" (zfilmováno v roce 1989) a některým dalším. On a jeho paměti Prvních deset let inspirovali film \"3 sezóny v pekle\".\n\nZemřel v pondělí 9. dubna 2007 v Bratislavě ve věku 77 let na následky popálenin třetího stupně, které utrpěl po vzplanutí pyžama od vlastní cigarety.\n\nBásnické dílo Egona Bondyho čítá na 40 sbírek. Poezii psal od dětství, nejstarší zachované práce pocházejí z přelomu 40. a 50. let. S Ivem Vodseďálkem spoluzaložil samizdatovou edici \"Půlnoc\" (asi 1950-1953/1955) , v níž pro pár přátel oba prezentovali své texty. (Celkem zde sice publikovalo 11 autorů, většina ovšem jen sporadicky). Název Bondyho raného díla – \"Totální realismus\" 1950, dal název celému jeho tvůrčímu stylu, který znamenal odklon od dosud vyznávaného surrealismu. Poezie reaguje na neradostnou současnost, kdy budovatelské fráze jsou v rozporu s prožívanou skutečností. Lidovým, někdy až záměrně neumělým jazykem a užíváním argotu mají výrazný ironický nádech. V některých básních je zřejmé ovlivnění Christianem Morgensternem.\n\nVětšina básnických sbírek není rozsahem velká, teprve později jsou koncipovány větší celky (\"Deník dívky, která hledá Egona Bondyho\", 1971). Básně jsou často politicky angažované, nezřídka se i v pozdější tvorbě objevují expresivní výrazy. Motiv odmítání reálného socialismu vystřídal po roce 1989 motiv odmítání konzumní společnosti.\n\n„\"Výkon a spotřeba – to jediné se cení\"\n\"Ve světě v němž sněj o uplatnění\"\n\"a kdo nevěří na to omámení\"\n\"moc brzo zjistí že už člověkem není\"\n\"je jen nástrojem k upotřebení\"“\n\nPo smrti své družky Julie v roce 1994 poezii psát přestal. Nakladatelství \"Pražská imaginace\" vydalo v letech 1989–1993 soubor jeho básnického díla z let 1950–1987. Řadu básní zhudebnila skupina Plastic People of the Universe.\n\nPo pokusech z počátku 50. let (např. román \"2000\" z r. 1950) začíná Bondy s prózou až počátkem 70. let. Prvním dílem je \"Sklepní práce\" (samizdat 1973, knižně Toronto 1988, Olomouc 1997), v němž se prolíná rovina groteskní současnosti s linií filozofických úvah a nadpřirozena. Následuje celá řada dalších próz, v níž dává autor najevo znechucení reálným socialismem, ať už v podobě antiutopie \"Invalidní sourozenci\" (psáno 1974), nebo epicky zpracovaná \"Cesta Českem našich otců\" (1983). Oblibu si získaly historické jinotajné povídky \"Mníšek\" (1975) a \"Šaman\" (1976), originální téma představuje satirická sci-fi z daleké budoucnosti, \"Nepovídka\" (1983), kde jsou umělé inteligentní bytosti konfrontované s primitivností lidstva, žijícího v rezervaci. \"Nepovídka\" je už zrcadlem nikoliv jen reálného socialismu, ale celého moderního lidstva. Podobné teze najdeme též v divadelní hře \"Ministryně výživy\" 1970.\n\nV dílech nezřídka vystupují reálné postavy, nepřímo velmi často Bondy a jeho družka Julie, někdy ale celá řada dalších osobností – nejzřetelněji v hravé próze \"677\" (1977), kde čtenář narazí na jména, občas mírně pozměněná, jako Petr Uhl, Václav Havel nebo Karel Kosík.\n\nPo roce 1989 se jeho próza staví jednoznačně kriticky k současné situaci. Bondy píše cyberpunkový román \"Cybercomics\" (1997), některé další texty mají meditativní charakter, jsou plné skepse: \"Hatto\" (1994), \"Severin\" (1996), \"Údolí\" (1998). Novelu \"Epizóda 96\" (1997) napsal slovensky. Celkem čítá Bondyho bibliografie asi dvacítku próz.\n\nKromě již zmiňované \"Ministryně výživy\" je Bondy autorem několika (12–14) dalších her. Projevil se rovněž jako překladatel, nejznámější je asi překlad \"Šibeničních písní\" od Christiana Morgensterna. Dále Bondy přeložil některé texty filozofické, v rukopise dosud zůstává do češtiny přebásněná poezie Mao Ce-tunga.\n\nBondy je jedním z nejoriginálnějších, ovšem také nejkontroverznějších českých filozofů. Vědecké články publikoval od 60. let, první knihy vyšly rovněž díky přičinění filozofa Milana Machovce, s nímž ho pojilo dlouholeté přátelství. Jeho syn Martin Machovec se stal později editorem Bondyho díla.\n\nNejvýznamnějším filozofickým dílem je \"Útěcha z ontologie\" (1968), kde se autor vyrovnává s různými modely bytí a dospívá k modelu ateistickému – nesubstančnímu. Předkládá zde mnoho nových názorů. Uveďme například, že se vznikem světa se vyrovnává tezí o samovzniku bytí v absenci bytí, přičemž samovzniku nemůže předcházet ani jeho možnost, neboť i posibilita je „něco“, která by vyžadovala vysvětlení svého vlastního vzniku. Bondy zavedl dále kategorii „\"ontologického pole\"“, které umožňuje plnohodnotnou existenci informací v realitě, v knize se setkáme s otázkami po smyslu lidské existence, Bondy dokazuje, že k uchopení ontologické reality není třeba boha, protože touto kategorií se vysvětlování univerza vůbec nezjednodušuje.\n\nV 70. letech rozpracoval etickou analýzu smyslu lidské existence v souvislosti s možným vytvořením artificiálních a na biotické existenci nezávislých bytostí (\"Juliiny otázky\", 1971; populárně pak próza \"Nepovídka\", 1983).\n\nV 70. a 80. letech významně přispívá k dialogu mezi marxismem a křesťanstvím. Původcem celého projektu byl Milan Machovec, mezi účastníky nalezneme např. Milana Balabána.\n\nZájem o orientální filozofii a vědomí dobových nedostatků ve zpracování tématu u nás ho přivedly k sepsání dějin filozofie. Na třinácti samizdatových svazcích pracoval v letech 1977–1989. \"Poznámky k dějinám filozofie\" vyšly později v šesti svazcích. Zůstaly ovšem torzem a zejména oddíl o antice zaznamenal z vědeckých kruhů nepříznivou kritiku. Více ceněny jsou oddíly o orientální filosofii indické, čínské, arabské a židovské. V roce 1993 připravil s \"Marií Čarnogurskou\" překlad Tao te ťingu.\n\nBondy nadále píše filozofické eseje, ve kterých rozpracovává myšlenky nesubstanční ontologie a provádí syntézu „západních“, buddhistických a taoistických přístupů k základní struktuře skutečnosti. Souhrn těchto dosud nevydaných poznámek a esejů nese provizorní název „Příběh o příběhu“.\n\nByl autorem románové triloogie, která je zařazena i mezi díla sci-fi literatury - Invalidní sourozenci, Afghanistan a Bezejmenná.\n\nV letech normalizace i po roce 1989 se věnoval také politologickým analýzám, v nichž vždy zůstával věrný svému nedogmaticky marxistickému světonázoru.\n\n„\"…co je moudrostí Boha, nevím. Snad jen právě to, že je oporou všemu, aniž by to buzeroval nějakými pitomými radami. Ale co je moudrostí člověka, vím, neboť je to nad slunce jasnější a řve to na nás dnes už z každé vteřiny času a z každého smetí pod nohama: je to bouřit se, bouřit se a bouřit se, protože jedině tento postoj je za všech okolností oprávněný. Je sranda, že nám v Evropě to muselo trvat dva a půl tisíce let naší zázračné anticko-křesťansko-árijské kultury, než to nakousl aspoň André Breton po druhé světové válce, a že v Číně zmilitký předseda Mao to dokázal říct rovnou na plnou hubu.\"“ (Sklepní práce, s. 160)\n\n\n\n\n\n\n\n\n\n\n"}
{"id": "27378", "url": "https://cs.wikipedia.org/wiki?curid=27378", "title": "Gene Wolfe", "text": "Gene Wolfe\n\nGene Wolfe (7. května 1931, Brooklyn, New York, New York, USA – 14. dubna 2019, Peoria, Illinois) byl americký spisovatel, jeden z nejproslulejších autorů science fiction. Narodil se v New Yorku a vyrůstal v texaském Houstonu.\n\nJeho kniha \"The Sword of the Lictor\" získala v roce 1983 cenu Locus a cenu Augusta Derletha.\n\n"}
{"id": "27379", "url": "https://cs.wikipedia.org/wiki?curid=27379", "title": "Zbyněk Fišer", "text": "Zbyněk Fišer\n\nZbyněk Fišer bylo/je jméno a příjmení těchto osob:\n\n"}
{"id": "27381", "url": "https://cs.wikipedia.org/wiki?curid=27381", "title": "Eduard Weyr", "text": "Eduard Weyr\n\nEduard Weyr (22. června 1852 Praha-Nové Město – 23. července 1903 Záboří nad Labem) byl český matematik a univerzitní profesor. Zabýval se zejména geometrií.\n\nStudoval na německé reálce v Mikulandské ulici v Praze. V dětství onemocněl spálou, která zanechala na Weyrovi trvalé následky (trpěl bolestmi hlavy), z toho důvodu pak poslední, šestý, ročník reálky nedokončil. Stejně jako u staršího bratra Emila i u něj vzbudil velký zápal pro matematiku jeho otec František Weyr, který byl profesorem matematiky na zmíněné německé reálce. Matematika jej coby patnáctiletého hocha natolik zaujala, že začal po střední škole jako host navštěvovat přednášky prvního a druhého ročníku matematiky na německé polytechnice v Praze. Do této doby se datují i jeho první matematická pojednání, která od něj obdržela vídeňská akademie a která je ve svých spisech zveřejnila. Teprve od školního roku 1868–69 se stal řádným posluchačem odboru pro stavbu strojů tehdy ještě dvoujazyčné pražské polytechniky, po rozdělení školy v roce 1869–70 pak posluchačem na českém ústavu, kde se stal pilným studentem F. J. Studničky a J. Šolína. Po dvou letech studia v odboru pro stavbu strojů přestoupil na odbor stavitelství vodní a silniční a v roce 1870 si ke studiu přibral ještě geodézii. Současně byl ve školním roce 1871–1872, stejně jako v letech předchozích, mimořádným posluchačem pražské univerzity.\n\nDíky svým mimořádným matematickým schopnostem a talentu získal celkem snadno státní stipendium a v říjnu 1872 odjel na studijní stáž do Göttingenu. V Göttingenu hodlal svůj zájem soustředit zejména na přednášky německého matematika Alfreda Clebsche, ten však záhy po jeho příjezdu umírá. Z Göttingenu přivezl svoji disertační práci, na základě které získal v roce 1873 titul doktora filozofie. V roce 1873 se mu podařilo získat další stipendium, tentokrát odjel za poznáním do Paříže, kde navštěvoval přednášky o teorii funkcí Charlese Hermita a přednášky o infinitesimálním počtu J. A. Serreta.\n\nPo návratu do Prahy v létě 1874 a po úspěšné habilitaci na české polytechnice byl jmenován soukromým docentem matematiky. Od března 1875 byl pak ještě asistentem na katedře deskriptivní geometrie německé polytechniky u profesora Karla Küppera. Koncem roku 1874 přišla nabídka z nové záhřebské univerzity na místo mimořádného profesora matematiky, kterou však odmítl, i když byla nabídka posléze zopakována tentokrát na řádnou profesuru. Důvodem k odmítnutí bylo místo honorovaného docenta na české polytechnice v Praze, které od školního roku 1875–76 získal.\n\nMimořádným profesorem české polytechniky se stal o rok později – 14. ledna 1876. Rokem 1876 byl jmenován soukromým docentem novější geometrie na pražské univerzitě, kde již rok suploval výuku po odchodu bratra Emila do Vídně. Weyrovo jméno se ve vědeckých kruzích stalo pojmem. Dokazují to i četné nabídky a návrhy světových univerzit, které se snažily získat Weyra pro svou stolici. (V roce 1878 byl navržen na prvním místě za řádného profesora na univerzitě v Innsbrucku, ke jmenování však nakonec nedošlo. A téhož roku odmítl místo na univerzitě v Černivcích (dnešní Ukrajina).) V roce 1881 byl jmenován řádným profesorem české techniky. Současně se vzdal docentury na univerzitě, kterou po něm získal Ludvík Kraus.\n\nDalším důležitým obdobím v jeho vědeckém životě byl rok 1885–86. V zimním semestru 1885–1886 odjel do Berlína, aby pronikl do teorií budovaných Karlem Weierstrassem. Nakonec však navštěvoval pouze přednášky Leopolda Kroneckera a I. L. Fuchse, protože Weierstrass v době jeho pobytu nepřednášel.\nV roce 1890 pochoval oba své rodiče a další nemalou změnou v osobním životě byl sňatek s Leopoldinou Pazderníkovou, která však po pěti letech zemřela. Proto se v roce 1897 oženil podruhé s Terezií Teigeovou.\nTéhož roku odmítl nabídku z Vídně na místo profesora na tamější univerzitě a pokoušel se přejít na českou univerzitu. Přestože k jeho jmenování na univerzitě nedošlo, nastoupil tam jako suplující profesor. Od školního roku 1891–1892 přednášel jak na technice, tak na univerzitě, a jeho přednášky z geometrie na univerzitě doplňovaly základní kurz matematiky vedený Studničkou.\n\nVe školním roce 1896–1897 byl přednostou odboru inženýrského stavitelství. V roce 1898–1899 stál již potřetí v čele odboru pro technickou chemii (poprvé v roce 1882–1883, podruhé v roce 1886–1887) a roku 1888–1889 byl podruhé zvolen přednostou za odbor pozemního stavitelství (poprvé v roce 1881–1882). Se stejnou četností, tedy dvakrát, užíval i nejvyšší akademické hodnosti na technice, funkci rektora (1884–1885 a 1890–1891).\n\n1. října 1903 měl být konečně jmenován řádným profesorem na české univerzitě v Praze. Radost mu však kalily zdravotní problémy, se kterými se od roku 1901 potýkal a které se stupňovaly. Jisté zlepšení zdravotního stavu mu na jaře roku 1903 umožnilo vrátit se do práce a v červnu se zúčastnit coby zkušební komisař zkoušek kandidátů profesury. 16. června ještě vypracoval posudek o vědecké činnosti Karla Petra a 22. července ho stihl záchvat mrtvice, kterému o den později podlehl. K jeho jmenování řádným profesorem už tedy nedošlo.\n\nJe pochován na Olšanských hřbitovech, hřbitov 6, odd. 3, hrob 5.\n\nEduard Weyr byl aktivním členem mnoha spolků, pro které znamenala jeho smrt velkou ztrátu. Byl jeden z prvních členů Jednoty českých matematiků, od roku 1884 pak jejím čestným členem. Roku 1876 byl zvolen mimořádným členem Královské české společnosti nauk, na členství řádné čekal do roku 1892. V roce 1878 se stal dopisujícím členem francouzské Société des sciences physiques et naturelles de Bordeaux. Českou akademií byl přijat za mimořádného člena roku 1890, řádným členem se stal rok poté. V letech 1896 a 1897 se stal postupně dopisujícím členem Jihoslovanské akademie věd a umění v Záhřebu a řádným členem matematické společnosti v Moskvě.\n\nPublikační činnost Eduarda Weyra je bohatá a čítá necelou stovku prací. Nejvýznamnější z nich:\n\n\n"}
{"id": "27385", "url": "https://cs.wikipedia.org/wiki?curid=27385", "title": "Alfred August Windischgrätz", "text": "Alfred August Windischgrätz\n\nAlfred August Windischgrätz (23. října 1851 Praha – 23. listopadu 1927 Tachov) byl český šlechtic a rakousko-uherský politik, v letech 1893–1895 předseda předlitavské vlády. Vnuk generála Alfreda Windischgrätze, statkář v Kladrubech, kde také poblíž zemřel.\n\nPatřil mezi představitele české konzervativní šlechty. Po studiích práv v Praze, Bonnu a ve Vídni zasedl roku 1879 v Panské sněmovně. V zemských volbách v roce 1883 byl zvolen na Český zemský sněm za kurii velkostatkářskou, svěřenecké velkostatky. Mandát obhájil v zemských volbách v roce 1889. Rezignace na mandát byla oznámena v prosinci 1893. Zastupoval Stranu konzervativního velkostatku, která podporovala český státoprávní program. Po smrti Jindřicha Jaroslava Clam-Martinice dokonce krátce předsedal straně konzervativního velkostatku a byl aktivním účastníkem a stoupencem punktačních jednání v roce 1890.\n\nPo pádu Taaffeho vlády byl roku 1893 jmenován předsedou předlitavské vlády, jež se opírala o parlamentní koalici konzervativních aristokratů, Poláků a německých liberálů. Utvoření kabinetu vyvolalo obavy tehdy v českém politickém táboře dominantních mladočechů. Windischgrätz jako heslo své vlády vyhlásil \"otevřenost a pravdu\" a snažil se místo státoprávních a etnických otázek soustřeďovat na témata hospodářská a finanční. Mladočeši vůči vládě zaujali opoziční stanovisko a roku 1895 prováděli velkou obstrukci Říšské rady při projednávání daňové reformy. Windischgrätz ztroskotal na stejné otázce jako jeho předchůdce, na otázce volební reformy. Jakmile došlo v polovině roku 1895 k vypovězení parlamentní koalice, premiér ihned podal demisi. Od roku 1897 až do konce rakousko-uherské monarchie byl pak předsedou Panské sněmovny. V ní v roce 1903 vystoupil proti ústupkům Maďarům ve vojenské oblasti.\n\nZa první světové války sloužil v rakousko-uherské armádě jako major v záloze. Jeho majetek tvořilo v Čechách fideikomis v Kladrubech, alodiální panství Štěkná a Mladějovice, velkostatek v Tachově, dále zdědil panství v Dolním Rakousku a ve Štýrsku. Jako první mu byla během pozemkové reformy konfiskována Štěkeň a následně odprodána.\n\nZemřel v listopadu 1927. Deník Národní politika ho v nekrologu označil za feudála oddaného Habsburkům, ale zároveň za oddaného zastánce česko-německého vyrovnání z roku 1890 a stoupence českého státního práva - ačkoliv cítěním byl Němec a v době nástupu do funkce předsedy vlády prohlásil, že nezná českou otázku. Kladruby a část panství Tachov a panství Jablonica na Slovensku, připadla jako rodinné svěřenectví knížeti Ludvíku Aladárovi Windischgrätz (1882–1968) z uherské větve rodu.\n\nJeho otec byl Alfred II. Windischgrätz, matka Hegwig rozená Lobkowiczová. On sám byl od roku 1877 ženat s Gabrielou princeznou z Auerspergu. Měli spolu sedm dětí, pouze čtyři se dožily dospělosti. Jeho syn se roku 1914 zastřelil v Římě, kde působil na rakouském velvyslanectví. Důvodem byl spor s otcem kvůli nesouhlasu se synovým sňatkem.\n\n\n\n"}
{"id": "27386", "url": "https://cs.wikipedia.org/wiki?curid=27386", "title": "Alfred Windischgrätz", "text": "Alfred Windischgrätz\n\nAlfred kníže Windischgrätz, někdy též \"Alfred z Windisch-Graetze\" ( \"Alfred Fürst zu Windisch-Graetz\" (11. května 1787, Brusel, Belgie – 21. března 1862, Vídeň, Rakouské císařství) byl český šlechtic a rakouský polní maršál.\n\nPocházel ze starého rakouského rodu, který získal inkolát a statky v Čechách již roku 1574. Patřil tedy ke staré české zemské šlechtě. Jeho čeština byla špatná, ale je považován za příslušníka české nobility.\nRozhodl se pro službu v císařské armádě a prošel napoleonskými válkami v letech 1805, 1809, 1813–1814 a 1815. Zvláště se vyznamenal roku 1814, kdy byl dekorován rytířským křížem Vojenského řádu Marie Terezie a povýšen na plukovníka \"Konstantinových Kyrysníků\", jednoho ze dvou nejstarších pluků císařské armády.\n\nOd roku 1840 působil ve funkci velícího generála v Čechách. I když byl povýšený (traduje se jeho výrok, že „\"člověk začíná až baronem\"“) byl mezi vojáky českých pluků oblíbený. Vrcholem jeho kariéry se stal až revoluční rok 1848. Jeho jméno, vedle jmen chorvatského bána Josifa Jelačiće a polního maršála Josefa Václava Radeckého z Radče, se stalo symbolem záchrany habsburské monarchie.\n\nPo březnové revoluci se ve Vídni stal na krátký čas posledním prvním ministrem po odstupujícím Metternichovi. Konzervativní Windischgrätz byl, ale pro revolucionáře stejně tak nepřijatelný jako jeho předchůdce. Proto se zakrátko navrátil ke své původní funkci velícího generála v Čechách.\n\nStál v čele císařských vojsk během Svatodušních bouří v roce 1848. V Praze 12. června na počátku konfliktu byla náhodně zabita jeho žena Eleonora rozená Schwarzenbergová (vyhlížející z okna) a těžce raněn prvorozený syn. K významnějším bojům došlo jen v prvním dni povstání. Po boku císařského vojska se bojů proti radikálům účastnila i větší část českých národních gard pod velením knížete Lobkovice. Windischgrätz zajistil hlavní městské komunikace a následně vyvedl císařské vojsko z pravobřežní Prahy.\n\nDne 15. června večer vyšel vstříc požadavkům radikálů a vyslancům od císařského dvora a vzdal se velení, jež převzal Emanuel hrabě Mensdorff-Pouilly. Následující ráno navzdory příměří, v okolí Nových mlýnů pokračovaly přestřelky a znovu se ujal velení. Ono proslulé bombardování Prahy, jež následovalo, mělo značný dopad na morálku povstalých radikálů i když mělo jen demonstrativní charakter. Poměr malých ztrát na straně povstalců a délky palby naznačují, že kromě účelného zapálení Nových mlýnů mohlo být vedeno slepou municí. V opačném případě by bylo nutno hovořit o naprosté neschopnosti rakouských dělostřelců, kteří patřili k nejlepším v Evropě. Následující den, 17. června, opustili vůdci radikálů město, vůle k odporu se zhroutila a císařské vojsko znovu vpochodovalo do Prahy, kde byl následně vyhlášen stav obležení.\n\nS chorvatským bánem Josifem Jelačićem potlačil říjnové povstání ve Vídni. Boje o Vídeň byly ovšem výrazně těžší, ve velení povstalců figuroval i slavný polský generál Józef Bem.\n\nZimní tažení proti uherské revoluci zpočátku slavilo velké úspěchy. Dne 5. ledna 1849 vstoupil s císařským vojskem do Budína a Pešti. Odpor povstalců se tím však zlomit nepodařilo a tím pádem císařské vojsko nemělo dost sil k pokračování v postupu na Debrecín. Příliš dlouhé zásobovací linie, stejně jako dosud nepokořená pevnost Komárno znemožňovaly další ofenzívu. Uherským povstalcům se proto podařilo konsolidovat situaci a s novým vrchním velitelem generálem Artúrem Görgeyem zahájili počátkem dubna protiofenzívu. Po neúspěšných bitvách u Hatvanu, Isaszegu a Vácu byl odvolán z vrchního velení císařské armády. Změna vrchního velitele uprostřed nepřátelského postupu vedla k dalšímu ústupu císařské armády, který se zastavil až na úrovni Prešpurku.\n\nJeho odvolání ale mělo i politické důvody. Byl ultrakonzervativní legitimista, který na obsazeném území zaváděl staré pořádky. To nebylo chápáno zástupci všech národnostních menšin (Slováci, Chorvati, Srbové, Rumuni atd.), které bojovaly na císařské straně proti Maďarům. I jeho představy staronového uspořádání státu se neshodovaly s představami císaře Františka Josefa I. a jeho ministerského předsedy, Windischgrätzova švagra, knížete Felixe Schwarzenberga.\n\nDo armády a vyšší politiky se již nikdy nevrátil. Zemřel v březnu roku 1862 ve Vídni, a jeho ostatky byly převezeny na rodové panství v Tachově.\n\n\n"}
{"id": "27390", "url": "https://cs.wikipedia.org/wiki?curid=27390", "title": "Jan Nepomuk Woldřich", "text": "Jan Nepomuk Woldřich\n\nJan Nepomuk Woldřich (15. června 1834 Zdíkov – 3. února 1906 Královské Vinohrady) byl český geolog, paleontolog, amatérský archeolog a politik; v druhé polovině 19. století poslanec Říšské rady.\n\nJan Nepomuk Woldřich se narodil 15. června 1834 ve Zdíkově. Obecnou školu vychodil ve Zdíkovci. Od roku 1845 navštěvoval normální hlavní školu v Českých Budějovicích. Rovněž tam studoval na piaristickém gymnáziu. Na Vídeňské univerzitě studoval přírodní vědy a zde také v roce 1859 dosáhl doktorátu filozofie. Potom působil jako středoškolský profesor v Prešově, v Banské Štiavnici, v Salzburgu a od roku 1869 až do roku 1893 jako profesor na akademickém gymnáziu ve Vídni. Pro střední školy napsal učebnice \"Rukověť zoologie\" a \"Tělověda člověka\". Je autorem dodnes uznávané trojdílné vysokoškolské učebnice \"Všeobecná geologie se zvláštním zřetelem k zemím koruny České\", kterou dokončil krátce před svou smrtí. V roce 1893 byl jmenován mimořádným profesorem geologie a paleontologie na české univerzitě v Praze a v roce 1899 byl jmenován řádným profesorem. V roce 1905 se vzdal pedagogické činnosti a věnoval se zpracování svých archeologických materiálů.\n\nAngažoval se v národních spolcích. Byl členem ústředního výboru Národní jednoty pošumavské. Měl titul dvorního rady. Byl rovněž členem České akademie věd a umění.\n\nByl aktivní i politicky. Působil krátce jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii venkovských obcí v Čechách, obvod Prachatice, Vimperk atd. Nastoupil 7. února 1889 místo Adolfa Josefa Schwarzenberga. Ve volebním období 1885–1891 se uvádí jako „Dr. Johann Woldřich, profesor na c. k. akademickém gymnáziu, bytem Vídeň“.\n\nNa Říšské radě se ještě v dubnu 1889 uvádí jako nezařazený (\"divoký\") poslanec. V lednu 1890 je zmiňován coby člen Českého klubu, který v té době (po odchodu mladočechů) sdružoval převážně politiky staročeské orientace. Sám patřil mezi staročechy. Podle jiného zdroje se ještě v roce 1890 uváděl coby poslanec bez klubové příslušnosti.\n\nZemřel v únoru 1906. Pochován je na vinohradském hřbitově.\n\nNa jeho rodném domě č. p. 168 ve Zdíkově je pamětní deska významného rodáka a jeho jméno je uvedeno i v reklamní brožurce o mikroregionu Šumavské podhůří, vydané obecním úřadem Zdíkov v roce 2006.\n\nVýznam jeho celoživotní práce spočívá v tom, že se velkým podílem zasloužil o poznání jihočeské fauny, především výzkumy v okolí Sudslavic a údolí řeky Volyňky, ale i fauny na jižní Moravě, v okolí Prahy, severních Čechách, v zahraničí v Dolních Rakousích, Dalmácii a Istrii.\n\nVelkou měrou přispěl k archeologickému výzkumu jižních Čech. Provedl řadu výkopů na pravěkých sídlištích a prokopal desítky mohyl z doby bronzové až slovanské. Výzkum prováděl především v širokém okolí Českých Budějovic, Týna nad Vltavou, Vodňan, Netolic, Volyně, Protivína a Písku. Výsledky své práce pečlivě publikoval, doprovázel je četnými kresbami předmětů i plánky jako půdorysy hradišť, profily zkoumaných opevnění apod. Jeho publikace a dokumentace dodnes slouží jako velmi užitečné a potřebné při dalších archeologických výzkumech v jižních Čechách.\n\nVedle této činnosti se podílel i na studiu paleolitu v Čechách a zasloužil se zánik mylné teorie o megalitických stavbách a tzv. obětních kamenech.\n\nJe autorem i několika pedagogických spisů. Jeho práce, psané převážně německy ale i česky, se vždy dotýkaly snahy rozšířit ve světě povědomí o jižních Čechách a rodné šumavské obci. Jsou známy tituly 21 prací, publikovaných v letech 1874 až 1903 v oboru archeologie, geologie a paleontologie. Část Woldřichovy pozůstalosti z archeologických průzkumů v jižních Čechách odkázala vdova v letech 1910–1915 do sbírek Národního muzea v Praze. Zasloužil se také o vznik české geologické terminologie.\n\n\n"}
{"id": "27392", "url": "https://cs.wikipedia.org/wiki?curid=27392", "title": "Hohol islandský", "text": "Hohol islandský\n\nHohol islandský (\"Bucephala islandica\") je severská kachna.\n\nHnízdí na Islandu v dutinách lávových polí, čímž se liší od ostatních druhů hoholů, kteří hnízdní ve stromových dutinách.\n"}
{"id": "27393", "url": "https://cs.wikipedia.org/wiki?curid=27393", "title": "Chodovoplánský dub", "text": "Chodovoplánský dub\n\nChodovoplánský dub je památný strom u Chodové Plané. Zdravý dub letní (\"Quercus robur\") roste na severovýchodním okraji vesnice po pravé straně silnice č. 230 směřující do Mariánských Lázní v nadmořské výšce 536 m. Obvod vysokého přímého kmene měří 465 cm a koruna stromu dosahuje do výšky 30 m (měření 1986). Dub je chráněn od roku 1987 pro svůj vzrůst a jako krajinná dominanta.\n\n"}
{"id": "27403", "url": "https://cs.wikipedia.org/wiki?curid=27403", "title": "Lípa u Pístovského památníku", "text": "Lípa u Pístovského památníku\n\nLípa u Pístovského památníku je památný strom u osady Pístov severovýchodně od Chodové Plané. Lípa malolistá (\"Tilia cordata\") roste v porostu při bývalé cestě na okraji Pístova v nadmořské výšce 640 m, poblíž památníku obětí pochodu smrti z 2. světové války. Obvod jejího kmene měří 325 cm a koruna stromu dosahuje do výšky 27 m (měření 1986). Chráněna je od roku 1987 pro svůj vzrůst a věk.\n\n\n"}
{"id": "27405", "url": "https://cs.wikipedia.org/wiki?curid=27405", "title": "Pístovský památník", "text": "Pístovský památník\n\nPístovský památník je památník obětem pochodu smrti v II. světové válce východně od osady Pístov nedaleko Chodové Plané.\n\nPochod smrti vyšel z koncentračních táborů Zwickau a Legenfeldu 13. dubna 1945 a bylo na něj vyhnáno 1450 mužů a 150 žen, jejichž řady během pochodu rychle řídly.\n\nKolona byla 21. dubna na silnici mezi Martinovem a Holubínem omylem napadena střelbou amerického letce. Okamžitě zemřelo 16 vězňů a doprovod pochodu všechny raněné namísto ošetření postřílel. Obyvatelé německé národnosti z Pístova odvezli večer raněné, které zahrabali do jámy v lese přibližně 100 m od místního hřbitova. Místo hromadného hrobu neoznačili.\n\nExhumace hrobu na jaře 1946 odhalila 66 obětí z Polska, Sovětského svazu, Itálie, Belgie, Německa, Jugoslávie, Maďarska, ČSR. Pozůstatky byly uloženy do rakví a pochovány na hřbitově. V roce 1950 přibyly těla dvojice anglických letců, kteří byli zastřeleni u Dolního Kramolína Němci při nouzovém seskoku z hořícího letadla.\n\nPamátník z roku 1965 ve tvaru jehlanu z hrubě tesaných kamenů doplňuje na špici železná trnová koruna. Na podstavci jsou obrázky ryté do skla a nápis. Okolí je parkově upraveno s cestami mezi záhony růží obklopenými jehličnany.\n\n"}
{"id": "27406", "url": "https://cs.wikipedia.org/wiki?curid=27406", "title": "Text602", "text": "Text602\n\nText602 (též zkráceně T602) je český textový editor typu WYSIWYG pro počítače IBM PC kompatibilní s operačním systémem DOS, velmi rozšířený zejména v první polovině devadesátých let. Umožňuje jak nasazení v počítačové síti, tak – bez dalších pomocných programů – práci se znaky národních abeced (především s českými a slovenskými, ale rovněž s německými nebo s azbukou) a několika různými mapami klávesnice. Spustitelný i na počítačích třídy XT, program pracuje v grafickém režimu.\n\nPrvní verze procesoru vznikla ještě před listopadem 1989 v kruzích někdejší pražské 602. základní organizace Svazarmu sdružující zájemce o osobní počítače. Jako autoři jsou uváděni Jaromír Šiška, Richard Kaucký a Martin Šiška. Později vývoj převzala jimi založená firma Software602.\n\nVerze 1.5 byla nenáročná na hardware: fungovala bez nutnosti instalace a pevného disku; vyžadovala aspoň 512 KiB konvenční paměti a oproti pozdějším verzím měla jistá omezení. Poslední verze, 3.1, byla vyvinuta roku 1995.\n\nTextový procesor T602 obsahuje funkce, které umožňují pohodlně vytvářet textové dokumenty, především:\n\nNativně program používá vlastní formát 602. Je také možné importovat i exportovat soubory formátů používaných programy WordStar, Microsoft Word, WordPerfect a rovněž soubory formátu RTF. Import a export probíhá pomocí programu pre602.exe, který funguje samostatně, může však být pohodlně přednastaven a volán z menu T602.\n\nDo dokumentu je možno vložit i obrázky, do verze 3.0 včetně pouze ve formátu TIFF. Od verze 3.1 byly podporovány formáty Windows Bitmap (BMP) a PC Paintbrush (PCX).\n\nKvůli faktu, že ne všechny tiskárny dovezené na začátku 90. let do ČSFR měly znakovou sadu obsahující české a slovenské znaky, zakomponovali autoři do programu tři druhy tisku:\n\n\nDefinice pro jednotlivé tiskárny jsou uloženy v souborech s příponou DST tak, aby si je uživatel mohl upravit v případě, že by tiskárna nebyla schopna pracovat s žádným dodávaným ovladačem.\n\nText602 má zabudován systém MailMerge. Je schopen načíst tabulku ve formátu DBF, vybrat z ní věty odpovídající kritériím a následně vytisknout dokument tolikrát, kolik odpovídajících záznamů bylo nalezeno. Typickým využitím systému je třeba hromadná korespondence, pokaždé stejný dopis s jinou hlavičkou. K načtení tabulky a pohybu v záznamech se používají tzv. tečkové příkazy. Tečkový příkaz se zapisuje přímo do těla dokumentu, na začátek řádky. Příkaz začíná tečkou, následují dvě písmena definující příkaz a dle potřeby i parametry příkazu. Na vytištěném dokumentu pak nejsou tyto příkazy vidět. Například příkaz\n\nurčuje, že má být před tiskem načten soubor adresy.dbf. Jednotlivá pole se pak vkládají kamkoliv do dokumentu ve formátu $(proměnná), přičemž název proměnné odpovídá názvu sloupce tabulky.\n\nV pozdějších verzích byl s procesorem dodáván i program Kartotéka K602, umožňující vytvoření souboru ve formátu DBF a jeho plnění daty v uživatelem navrženém formuláři. Nejedná se o plnohodnotné databázové prostředí: neumí pracovat s více tabulkami najednou a možnosti filtrování záznamů a vyhledávání jsou omezené; jde především o pomůcku k vytvoření jednoduché tabulky, využitelné v systému MailMerge.\n\n \n"}
{"id": "27410", "url": "https://cs.wikipedia.org/wiki?curid=27410", "title": "Hranice množiny", "text": "Hranice množiny\n\nHranice množiny je v matematice pojem z topologie značící množinu všech takových prvků, jehož každé okolí obsahuje alespoň jeden bod zadané množiny a alespoň jeden bod mimo zadanou množinu. Značí se ∂\"M\". Podobný význam má hranice metrického prostoru a hranice variety s hranicí.\n\nExistují tři ekvivalentní definice hranice množiny (\"X\" je univerzum):\n\n\nMějme množinu reálných čísel R s běžnou topologií založenou na otevřených intervalech. Pak:\n\nPoslední dva příklady ukazují, že hranice husté množiny s prázdným vnitřkem je jejím uzávěrem.\n\n\n\n"}
{"id": "27411", "url": "https://cs.wikipedia.org/wiki?curid=27411", "title": "Bedřich Smetana", "text": "Bedřich Smetana\n\nBedřich Smetana (2. března 1824 Litomyšl – 12. května 1884 Praha) byl významný český hudební skladatel období romantismu.\n\nPocházel z poměrně zámožné, do určité míry poněmčené sládkovské rodiny. Od raného mládí se věnoval hudbě, zejména hře na klavír a kompozici. Po studiu u Josefa Proksche působil od roku 1847 v Praze jako koncertní klavírista a hudební pedagog. V letech 1856–1861 pobýval jako dirigent a učitel hudby ve švédském Göteborgu. Po návratu do Prahy se mnohostranně zapojil do českého společenského a kulturního života, a to i jako hudební kritik, jako první kapelník Prozatímního divadla v letech 1866–1874, avšak zejména jako operní skladatel. V padesáti letech věku zcela ohluchl, ale i po ztrátě sluchu dokázal složit řadu vrcholných děl. \n\nPo svém rozhodném příklonu k češství usiloval Smetana celým svým dílem v duchu pozdního českého národního obrození o vytvoření svébytného českého hudebního stylu na základě domácích i soudobých světových podnětů. Hlavním hudebním vzorem mu byl skladatel a klavírista Franz Liszt. Svými osmi dokončenými operami různých žánrů položil základ českého repertoáru; největší popularity, a to i v Německu a jinde ve světě, dosáhla komická opera z venkovského prostředí \"Prodaná nevěsta\", která je považována za prototyp české národní opery. Z dalších skladeb jsou nejznámější cyklus symfonických básní \"Má vlast\" a smyčcový kvartet č. 1 e moll „Z mého života“, jež jsou zásadními příspěvky do vývoje těchto žánrů. Vedle toho napsal Smetana také četné klavírní skladby a vokální díla pro pěvecké sbory.\n\nAčkoli jeho působení i tvorba vyvolávaly bouřlivé polemiky, stal se Bedřich Smetana ještě za svého života předním reprezentantem české hudby a národní kultury vůbec. Je tradičně označován za zakladatele moderní české národní hudby a výrazně ovlivnil následující generace českých skladatelů. Jeho dílo i osobnost jsou v českém prostředí předmětem soustavné pozornosti odborníků i interpretů, těší se značné oblibě u posluchačů a pronikly i do všeobecného povědomí. Ve světovém měřítku se však zájem o Smetanu zcela nerovná proslulosti Antonína Dvořáka nebo Leoše Janáčka.\n\nBedřich (pokřtěn jako \"Fridrich\", resp. v česky vedené matrice psáno jako Frydrych) Smetana se narodil dne 2. března 1824 v přízemí pivovaru v Litomyšli do poměrně zámožné rodiny.\n\nJeho otec František (Franz) Smetana (26. října 1777 Sadová – 12. června 1857 Nové Město nad Metují) se vyučil sládkem. Po praxi si pronajal postupně pivovary ve slezské Nise, Chvalkovicích, Novém Městě nad Metují a od konce roku 1823 pak měl v nájmu panský (valdštejnský) pivovar ve východočeské Litomyšli. Byl třikrát ženatý (s Annou Bartoníčkovou, Ludmilou Exnerovou a Barborou Lynkovou) a měl celkem 18 dětí, z nichž však sedm zemřelo v raném dětském věku. Bedřich byl třetí dítě z třetího manželství (celkem jedenácté) a první přeživší syn; vedle pěti nevlastních sester z otcova druhého manželství (Anna, Klára, Žofie, Marie a Ludmila) měl vlastní sestry Albínu, Barboru (Betty) a Františku a mladší bratry Antonína a Karla.\n\nOba Smetanovi rodiče měli jisté hudební nadání: jeho matka, Barbora Lynková (1791 Miletín – 20. listopadu 1864 Mladá Boleslav), pocházela ze stejného rodu jako skladatel Jiří Ignác Linek; otec nebyl přímo z muzikantské rodiny, avšak nadšeně amatérsky pěstoval komorní hudbu. Svého syna od útlého věku zasvěcoval do hry na housle a v pěti letech nechal Bedřichovi dávat hodiny hry na klavír od místního učitele a hudebního organizátora Jana Chmelíka. Již tehdy hrál chlapec při domácím provedení Haydnova smyčcového kvartetu part prvních houslí a 4. října 1830 vystoupil poprvé veřejně na hudební akademii litomyšlských filosofů s předehrou k opeře Daniela Aubera \"Němá z Portici\". Ještě v Litomyšli začal Bedřich Smetana komponovat i jednoduché kousky, první dochovaná skladba – nedokončený kvapík D dur – však vznikla až v Jindřichově Hradci.\n\nTam se rodina přestěhovala roku 1831, když otec získal výhodnější čtyřletý nájem pivovaru hraběte Černína z Chudenic. Jindřichův Hradec neměl tak bohatý kulturní život jako Litomyšl, Smetana však zde vedle pravidelné školní docházky (hlavní školy a prvního ročníku gymnázia) získával své první pravidelné vyučování hře na housle, violu a klavír od místního regenschoriho Františka Ikavce (1800–1860). Ten jej vyučoval i zpěvu; hoch zpíval sopránová sóla v proboštském kostele. V Jindřichově Hradci se Smetanova rodina úzce stýkala s rodinou Kolářovou, z níž pocházela jeho pozdější první manželka.\n\nV deseti letech Bedřich utrpěl zranění, které zanechalo trvalé následky. Při klukovské hře s vrstevníky jim explodovala láhev se střelným prachem a Bedřicha zasáhly střepiny do pravé tváře. Malý Bedřich se snažil si zranění ošetřit omytím v rybníce, zřejmě i proto, aby se vyhnul potrestání za klukovinu. Následoval však bolestivý zánět postihující horní a dolní čelist a spánkovou kost. Důsledkem byla deformita tváře a přetrvávající bolestivost. Ve vyšším věku maskoval Smetana důsledky zranění plnovousem, který nosil z tohoto důvodu poněkud nesymetrický. Oproti některým spekulacím se však toto zranění na Smetanově postižení hluchotou nepodílelo.\n\nV roce 1835 skončil Františku Smetanovi nájem jindřichohradeckého pivovaru a podařilo se mu v dražbě výhodně koupit svobodnický statek Růžkovy Lhotice poblíž Čechtic se zámečkem, pivovarem a hostincem. Přestěhoval se tam i s rodinou, Bedřich zde však trávil jen školní prázdniny. Jeho gymnaziální studium bylo často přerušované a málo úspěšné; začal v Jindřichově Hradci, ale v polovině druhého ročníku měl – možná v důsledku nemoci – samé nedostatečné a školu opustil. Ve školním roce 1835/36 nastoupil do gymnázia v Jihlavě, ale i zde se mu nedařilo a navíc propadal depresím; nakonec uprosil otce, aby jej odtud ještě před koncem školního roku odvedl. Následujícího roku nastoupil na doporučení svého o 23 let staršího bratrance, premonstráta dr. Josefa Františka Smetany (1801–1861), na řádové gymnázium v (tehdejším) Německém Brodě, kde se mu líbilo více a kde se seznámil mj. s Karlem Havlíčkem Borovským. Další hudební vzdělávání omezoval na hru na klavír u profesora P. Šindeláře a na prázdninové lekce u čechtického učitele Jana Syrového.\n\nOd podzimního semestru 1839 přecházela řada Smetanových přátel z Německého Brodu na akademické gymnázium v Praze a hoch přemluvil otce, aby mu rovněž zařídil přestup. V Praze, plné kulturních podnětů – z nichž velký význam měla pro Smetanu zejména série koncertů Franze Liszta v březnu 1840 – se však začal brzy zabývat více hudbou než studiem. Oznámil tehdejšímu řediteli Josefu Jungmannovi, že z gymnázia vystupuje a hodlá se věnovat hudbě. Smetanův otec, který s tím přirozeně nesouhlasil, jej odvezl z Prahy a od následujícího školního roku jej zapsal na premonstrátské gymnázium v Plzni, na němž působil jako profesor jeho bratranec Josef František Smetana. Pod ochranou a dohledem svého mnohem staršího bratrance tam Bedřich studia přece jen dokončil a složil maturitu (6. srpna 1843), byť s nevalným prospěchem.\n\nV Plzni se dospívající Smetana pod patronací svého profesora humanitních předmětů, hudbymilovného Gustava Beera, živě zapojil do společenského života, hrál na návštěvách, v salonech a k tanci a rovněž sám rád tancoval. Podle svého deníku v té době prožil také několik citových vzplanutí, první ke své sestřenici Aloisii Smetanové ještě o prázdninách před plzeňským pobytem, které trávil u strýce v Novém Městě nad Metují. Aloisii (Louise) také věnoval \"Louisinu polku\" (\"Louisen-Polka\"), jež je jeho první v úplnosti dochovanou skladbou. Od května 1842 se však datuje dlouhodobý vztah ke Kateřině Kolářové, dceři otcova přítele a talentované pianistce. V Plzni Smetana složil řadu dalších drobných klavírních skladeb, většinou tanečních (polky, kvapíky, čtverylky), z nichž zejména \"Louisina polka\", \"Jiřinková polka\" (podle jiřinkových slavností v České Skalici) a polka \"Ze studentského života\" dosáhly již ve své době značné popularity. Pokoušel se však i o první orchestrální skladby (\"Menuet B dur\" a \"Galop bajadérek\" z roku 1842) a o náročnější klavírní kusy (tři impromptu z let 1841–1842). Po dokončení studií se vzepřel přání otce, aby se stal úředníkem či pokračoval ve studiích na univerzitě, a odešel do Prahy s úmyslem věnovat se výhradně hudbě. Do deníku si tehdy zapsal: „S pomocí Boží budu jednou v technice Lisztem, v komponování Mozartem.“\n\nV Praze bydlel Smetana u své příbuzné a první tři měsíce žil nuzně. Otec jej peněžně nepodporoval, nacházel se v té době sám ve vážných finančních potížích a roku 1844 byl nucen prodat statek v Růžkových Lhoticích a přijmout opět nájem pivovaru v Obříství. Mladík se však zapojil do umělecké společnosti Concordia, kde se seznámil mimo jiné s ředitelem pražské konzervatoře Janem Bedřichem Kittlem, na jehož přímluvu se od 18. ledna 1844 stal domácím učitelem pěti dětí hraběte Leopolda Thuna (1797–1877), hudebně vesměs málo nadaných. V této funkci navázal mnoho užitečných kontaktů mezi aristokracií i hudebníky a rodina Thunových zůstala po celý život jeho podporovatelkou. S hraběcí rodinou bydlel v jejich pražské rezidenci a doprovázel je i na venkovská sídla (zámek Bon Repos u Benátek nad Jizerou, zámek Poběžovice, tehdy Ronsperg). Na přímluvu Anny Kolářové, Kateřininy matky, zahájil tehdy soustavné studium hudební kompozice u Josefa Proksche. Proksch se opíral o tehdy nejmodernější učebnici Adolfa Bernarda Marxe a o díla Beethovena, Berlioze, Chopina a tzv. lipského okruhu. Smetana v té době vyprodukoval velké množství cvičných skladeb, včetně své jediné klavírní sonáty g moll. Když v lednu 1847 v Praze koncertovali Robert a Clara Schumannovi, ukázal jim Smetana sonátu k posouzení, jež však dopadlo nepříznivě: slavní manželé ji shledávali příliš berliozovskou. U Proksche získal v poměrně krátkém čase důkladnou teoretickou průpravu, již později postrádal u řady svých současníků, s výjimkou Antonína Dvořáka. Vedle studijních prací psal drobné příležitostné klavírní skladby ve stylu Fryderyka Chopina, Roberta Schumanna nebo Adolfa Henselta, zejména cyklus \"Bagately a impromptus\" (1844) a postupně vznikající \"Lístky do památníku\".\n\nVedle studia kompozice pokračoval Smetana ve hře na klavír a po třech letech se rozhodl pokusit se o kariéru koncertního pianisty; ta mu měla sloužit především k získání peněz a proslulosti k tomu, aby se mohl stát kapelníkem, dirigentem nebo učitelem, nebo dokonce sestavit vlastní orchestr. 1. června 1847 ukončil vyučování u Thunů, které po něm převzala Kateřina Kolářová, i studium u Proksche. Jeho plánovaná koncertní cesta po západočeských lázních však skončila fiaskem: plzeňský koncert byl slušně navštíven, ale v Chebu se sešli jen čtyři diváci a vystoupení v Mariánských Lázních, Františkových Lázních a Karlových Varech musel Smetana odvolat. Rozhodl se tedy založit v Praze hudební ústav (klavírní školu) a 24. ledna 1848 podal zemskému guberniu žádost o její povolení.\n\nPři pražském povstání v červnu 1848 se Smetana, jenž udržoval styky s radikálními demokraty, nechal strhnout k účasti na barikádovém boji. Napsal také dva příležitostné pochody, \"Pochod Národní gardy\" a \"Pochod studentské legie\", které se staly jeho prvními skladbami vydanými tiskem, jakož i revoluční \"Píseň svobody\" („Válka, válka! Prapor vlaje“) na slova Josefa Jiřího Kolára. Po porážce povstání nakrátko uprchl k rodičům do Obříství, kde jej zastihlo příznivé vyřízení žádosti, a s finanční podporou rodičů a známých mohl od 8. srpna 1848 otevřít hudební ústav (klavírní školu) na Staroměstském náměstí v Praze.\n\nV době příprav na otevření hudebního ústavu Smetana poprvé navázal kontakt se svým vzorem Franzem Lisztem. Zaslal mu s věnováním své \"Six morceaux caractéristiques\" se žádostí a zařízení jejich publikace a o půjčku 400 zlatých. Liszt věnování přijal, půjčku však odmítl a po osobním seznámení se Smetanou zařídil i vydání skladeb v Lipsku u Friedricha Kistnera jako Smetanův opus 1.\n\nŠkola zpočátku značně prosperovala a získala si dobré jméno žákovskými koncerty, vedle toho získal Smetana řadu soukromých žaček v aristokratických kruzích a krátce byl zaměstnán pro klavírní předehrávky u císaře Ferdinanda. Dobré majetkové situace mohl využít k založení rodiny. 29. srpna 1849 se oženil se svou dávnou láskou Kateřinou Otilií Kolářovou (5. března 1827 Klatovy – 19. dubna 1859 Drážďany) a měl s ní brzy čtyři dcery. Nadále dosti úspěšně vystupoval jako pianista a na koncertech komorní hudby. Vedle účasti na pražských abonentních koncertech to bylo především v sestavě, která vznikla roku 1847 podle vzoru staršího Pixisova kvarteta. Vedle Smetany ji tvořili houslisté František Němec nebo Otto Königslöw, violista Jan Král a violoncellisté Anton Träg nebo August Julius Goltermann. Komorní večery (pod názvy „Quartet-Soirée“ nebo „Trio-Soirée“) se konaly nejprve na půdě pražské konzervatoře, od počátku roku 1849 pak zpravidla ve Smetanově hudebním ústavu; program tvořily skladby starších (Mozart, Beethoven) i soudobých (Bennett, Schumann, Chopin, Mendelssohn) skladatelů a kritika si jich postupně začala cenit. Jako sólista se Smetana vyznamenal účinkováním při Beethovenových (1854) a Mozartových (1856) slavnostech. 20. dubna 1849 František Škroup na Žofíně poprvé dirigoval jeho \"Slavnostní předehru D dur\".\n\nSmetana také pokračoval v komponování virtuózních klavírních kusů jednotlivých i řazených do volných cyklů (\"Svatební scény\" 1849, \"Lístky do památníku\", \"Črty\"), některé z nich poslal na posouzení Lisztovi a Kláře Schumannové. Jeho specialitou se stávaly polky, oproti těm z plzeňského období umělecky stylizované do koncertní podoby (\"Tři salonní polky\", \"Tři poetické polky\"). Usiloval o pozvednutí polky na umělecký žánr tak, jak to učinil Chopin s mazurkou a polonézou. V letech 1853–54 složil také svou jedinou symfonii, \"Triumfální symfonii\" (ke konci života ji revidoval a přejmenoval na \"Slavnostní\"), určenou ke sňatku císaře Františka Josefa I. Dedikace však nebyla přijata a symfonie se také vcelku nikdy neprosadila; nejvíce se hrála samostatně 3. věta \"Scherzo\", která jako jediná neobsahuje citaci rakouské císařské hymny. Při jejím prvním veřejném provedení 28. ledna 1855 se Smetana poprvé představil jako dirigent.\n\nV polovině 50. let Smetanův rodinný život zasáhly vážné rány. Tři z jeho čtyř dcer – Gabriela († 1854, Týn nad Bečvou), Bedřiška († 1855)a Kateřina – zemřely a naživu zůstala pouze Žofie. Smrt hudebně nejtalentovanější dcery Bedřišky otce velmi zasáhla a na její památku zkomponoval svou dosud nejmodernější a nejvýznamnější skladbu, \"Klavírní trio g moll\" (1855). Ale i jeho manželku tyto tragédie zdrtily, navíc se u ní začala projevovat tuberkulóza a změna povahy vedla k manželským neshodám.\n\nRodinné ztráty a problémy i nespokojenost s pouhým vyučováním, nemožností získat v Praze význačnější hudební postavení, snižující se příjmy z hudební školy i politicky tíživá situace přispěly k tomu, že Smetana využil příležitosti, kterou mu zprostředkoval pražský klavírní virtuos Alexander Dreyschock. Tomu bylo na turné v severských zemích nabídnuto ředitelství Filharmonické společnosti (Harmoniska sällskapet) ve švédském městě Göteborg. Dreyschock odmítl, doporučil však na místo Smetanu a ten 11. října 1856 odjel do Švédska. Nejprve uspořádal na zkoušku dva klavírní koncerty, již 12. listopadu pak byl přijat za dirigenta Filharmonické společnosti; současně se stal vyhledávaným učitelem hry na klavír pro místní dívky a dámy a vůbec významnou osobností göteborské společnosti.\n\nGöteborg bylo otevřené a prosperující, ale z kulturního hlediska ve srovnání s Prahou velmi provinční město. Orchestr a sbor, které zde měl Smetana k dispozici, byly jen amatérské a i místní hudební vkus byl velmi konzervativní. Pro Smetanu však bylo zdejší působení velmi přínosné: získával zkušenosti jako kapelník a sbormistr po umělecké i praktické stránce a měl – s nutnými ohledy na záliby obecenstva – volnou ruku v dramaturgii, navíc pobíral poměrně vysoký plat ve Filharmonické společnosti i honoráře za klavírní hodiny. Uváděl zde jak klasiky (Händla, Haydna, Mozarta, Beethovena), tak zejména soudobé skladatele: Mendelssohna, Schumanna, Liszta, Chopina, Berlioze, Wagnera, Gadeho, Verdiho, Rubinsteina i některé vlastní skladby.\n\nS moderním hudebním vývojem udržoval Smetana styk především prostřednictvím Liszta. Při návštěvě u něj ve Výmaru v září 1857 slyšel poprvé Lisztovu \"Faustovskou symfonii\" a byl novým žánrem programní symfonie neboli symfonické básně fascinován. V průběhu svého pobytu ve Švédsku složil postupně tři symfonické básně: \"Richard III.\" na námět tragédie Williama Shakespeara, poté \"Valdštýnův tábor\" inspirovaný prvním dílem Schillerovy valdštejnské trilogie a nakonec \"Hakon Jarl\" na základě eposu dánského básníka Adama Oehlenschlägera. Jako symfonická báseň byla možná původně zamýšlena i shakespearovská klavírní skizza \"Macbeth a čarodějnice\". V červnu 1859 se pak účastnil významného sjezdu umělců v Lipsku, na němž byl založen a vyhlášena tzv. novoněmecká škola (\"neudeutsche Schule\") v hudbě. Poté opět navštívil Liszta a slyšel mimo jiné poprvé preludium k Wagnerovu \"Tristanovi\".\n\nPrvní rok ve Švédsku strávil Smetana bez rodiny; tehdy navázal dlouholeté přátelství s Fröjdou Beneckovou (roz. Gumpertová, později Rubensová). V létě obvykle navštěvoval Čechy a na druhou sezónu se vrátil na sever s manželkou. Kateřina Smetanová však trpěla depresemi i fyzickou nemocí. V dubnu 1859, při předčasném návratu do Prahy, zemřela cestou v Drážďanech. Léto toho roku trávil Smetana v Chloumku u svého bratra Karla a blíže se seznámil s jeho švagrovou Barborou (Betty) Ferdinandiovou (10. listopadu 1840 Černé Budy – 14. prosince 1908 Luhačovice). Požádal ji o ruku a o rok později, 10. července 1860, se s ní oženil. V mezidobí, v prosinci 1859, vznikla jako dárek pro snoubenku \"Bettina polka\". Brzy se však ukázalo, že manželství bylo omylem: Betty necítila k více než o šestnáct let staršímu skladateli lásku, nepřitahoval ji a neměla porozumění pro jeho talent ani temperament; od poloviny šedesátých let žili již z větší části odděleně. Zejména později v době nemoci Smetana odcizením a nezájmem své ženy velmi trpěl. Z manželství se narodily dvě dcery, Zdeňka (25. září 1861) a Božena (19. února 1863). Smetana si podržel nejužší vztah ke své dceři z prvního manželství Žofii, od 3. ledna 1874 provdané za lesníka Josefa Schwarze.\n\nV této době již začínal být nespokojen se svým švédským působištěm. Byl tu jednak stesk po domově, jejž nejlépe vyjádřil v cyklu čtyř polek nazvaném \"Souvenirs de Bohême en forme de polkas\" (1859/60). Jeho deníkové zápisy i korespondence svědčí o zintenzivnění vlasteneckého přesvědčení; z popudu dr. Jana Ludevíta Procházky v roce 1860 složil svůj první sbor na český text \"Píseň česká\". Současně však toužil naplnit své širší umělecké ambice: „Nemohu se zahrabat v Göteborgu; musím se vynasnažit, aby se mé skladby dostaly do veřejnosti, aby mně byla dána příležitost k nové činnosti a popud k rozsáhlejší práci. Proto jen ven do světa, a to co nejdříve!“ (zápis v deníku z 31. března 1861).\n\nSe Švédskem se rozloučil sérií koncertů v březnu až květnu roku 1861 (Stockholm, Norrköping, Göteborg) a hudebně též kompozicí koncertní etudy \"Vid strandem\" (\"Am Seegestrande\", \"Na břehu mořském\"). Návrat do Čech nebyl zprvu definitivní, Smetana se naposledy pokusil prosadit jako klavírní virtuos vystoupeními v Německu a Nizozemsku, avšak s finančním neúspěchem, který musel zhojit novým kratším pobytem v Göteborgu (březen až květen 1862). Veškerou svou další činnost již soustředil na Prahu.\n\nJedním z důvodů, proč Smetana opustil zajištěné postavení ve Švédsku a vrátil se do vlasti, bylo znatelné politické a společenské uvolnění po publikaci Říjnového diplomu. Smetana se činně zapojil do společenského i uměleckého života. Svým žákem a přítelem Janem Ludevítem Procházkou byl uveden do Měšťanské besedy a začal navštěvovat také významné úterní schůzky české inteligence u knížete Rudolfa Thurn-Taxise. Spoluzakládal Uměleckou besedu a 28. ledna 1863 byl zvolen prvním předsedou jejího hudebního odboru. V té době také usilovně zdokonaloval svou psanou i mluvenou češtinu (pocházel sice z česky mluvící rodiny, ale dosud veškeré jeho vzdělání a téměř veškerý společenský kontakt probíhaly v němčině). Politicky se brzy přiklonil k mladočeské frakci Národní strany a soupeření mladočechů se staročechy značně ovlivňovalo celou jeho další kariéru.\n\nSe zvláštním zájmem sledoval přípravu otevření prvního českého stálého profesionálního divadla v Praze, Prozatímního divadla. Smetana se v něm hodlal ucházet o místo prvního kapelníka a připravoval si k tomu půdu. Protože byl v Praze jako dirigent a skladatel neznámý, představil se dvěma koncerty ve vlastní režii, málo navštíveným a kriticky nejednoznačně přijatým orchestrálním koncertem na Žofíně 5. ledna 1862, kde premiéroval \"Richarda III.\" a \"Valdštejnův tábor\", a úspěšnějším klavírním recitálem v Konviktu 18. ledna. Při obsazování kapelnického místa nového divadla však byla dána přednost osvědčenému a zkušenému profesionálovi, dosavadnímu druhému kapelníkovi Stavovského divadla Janu Nepomukovi Maýrovi. Rovněž jeho úsilí o získání místa ředitele pražské konzervatoře po J. B. Kittlovi, který byl pro alkoholismus nucen v dubnu 1865 své místo opustit, nepřineslo výsledky (jmenován byl dosavadní ředitel varhanické školy Josef Krejčí); neuspěl ani se žádostí o rakouské umělecké stipendium. Pro obživu tedy k 1. září 1863 založil s přítelem, sbormistrem a skladatelem Ferdinandem Hellerem, hudební školu v paláci Lažanských.\nSvou výkonnou uměleckou činnost v té době Smetana soustředil do své funkce sbormistra Hlaholu (30. října 1863 – 7. července 1865) a do práce v Umělecké besedě, kde sestavoval a řídil její hudební podniky, především velkou shakespearovskou slavnost 23. dubna 1864 a sérii abonentních koncertů v sezóně 1864/65 s ambiciózním programem, ale končící značným schodkem. Jedním z vrcholů jeho organizační a dirigentské činnosti v tomto období byla pražská premiéra Lisztova oratoria \"Legenda o svaté Alžbětě\". Vedle toho psal především do Národních listů kritiky hudebního života (opery v Prozatímním divadle i koncertů), ale také všeobecné programové úvahy jak o koncertní činnosti (\"O našich koncertech\", Slavoj 1. října 1862), tak o opeře (Národní listy 4. června a 15. a 22. července 1864). Na opeře v Prozatímním divadle kritizoval zejména repertoár neodpovídající společenské a výchovné funkci divadla, ale také různé, z uměleckého hlediska škodlivé provozní zvyklosti, jako častá benefiční představení a hostování, málo zkoušek, neopodstatněné škrty v operách, nevhodné kombinování děl nebo zábavná meziaktní intermezza.\n\nZ kompozic v této době byly některé spojeny s jeho činností v Hlaholu (sbory \"Tři jezdci\" 1862 a \"Odrodilec\" 1864) a Umělecké besedě (slavnostní pochod k shakespearovské slavnosti). Hlavní úkol však od návratu ze Švédska spatřoval v práci na české opeře. V únoru 1862 prostřednictvím J. L. Procházky zakoupil od Karla Sabiny libreto k historické opeře \"Braniboři v Čechách\". Práci na ní dokončil 23. dubna 1863 a stihl tedy (odloženou) uzávěrku operní soutěže vyhlášené hrabětem Janem Harrachem. Současně ji nabídl Prozatímnímu divadlu. První kapelník Maýr (jenž se Harrachovy soutěže účastnil s vlastní operou) však \"Branibory\" dlouho odmítal uvést, proto byli přijati proti jeho vůli až v roce 1865 po nástupu ředitele Franze Thomého, přičemž je nastudoval a řídil sám skladatel a premiéra se konala 5. ledna 1866. Velmi úspěšné přijetí u obecenstva i u kritiky upevnilo Smetanovo postavení jako jednoho z vedoucích českých skladatelů a vedlo k tomu, že Harrachova komise s výhradami přiznala \"Braniborům v Čechách\" 28. března 1866 první cenu 600 zlatých.\n\nBezprostředně po dokončení \"Braniborů\" požádal Smetana Sabinu o libreto ke komické opeře. Sabina první verzi libreta \"Prodané nevěsty\" dodal 5. července 1863, již 18. listopadu 1863 měla premiéru předehra, celá kompozice byla dokončena 15. března 1866. Po úspěchu \"Braniborů\" byla nová opera – tehdy ještě ve dvou jednáních a s mluvenými dialogy – zařazena na program Prozatímního divadla bez odkladu. Premiéra 30. května 1866 však nebyla příliš úspěšná, zejména v důsledku bezprostředně hrozící prusko-rakouské války. Mnoho Pražanů se uchylovalo na venkov (následoval je i Smetana obávající se, že jej Prusové jakožto autora \"Braniborů v Čechách\" zastřelí) a nedostatek diváků vedl k finančnímu kolapsu Prozatímního divadla. Situace se však vyvinula ve Smetanův prospěch: vedení divadla převzalo nově utvořené družstvo s převládajícím mladočeským vlivem, které od 13. září 1866 nahradilo staročeského prvního kapelníka Maýra mladočechem Smetanou. Následující reprízy \"Prodané nevěsty\" již byly přijímány stále nadšeněji; v partituře však probíhaly nadále podstatné změny a teprve roku 1870 byla představena konečná, dnešní verze.\n\nSmetana přebíral kapelnickou funkci s programem učinit Prozatímní divadlo „centrálním střediskem veškerého domácího světa uměleckého“. V duchu Lisztova působení ve Výmaru zde chtěl postupně uvést „všechna mistrovská díla světová v nejpřesnější reprodukci“, současně však pěstovat zárodky svébytné národní hudební kultury. Operu přebíral v poměrně konsolidovaném stavu, jeho působení však bylo omezováno týmiž faktory jako za Maýra a Smetana musel z řady svých zásad slevovat. Stísněné prostory divadla značně omezovaly inscenační možnosti, orchestr zůstával již velikostí orchestřiště omezen na 35 členů, podobně i sbor. Pěvecký soubor byl nevyrovnaný a podléhal četným fluktuacím, z nichž nejkontroverznější bývaly odchody do pražského německého divadla (Václav Dobš, Vojtěch Šebesta), cenné síly však odešly také do Ruska (Antonín Barcal, Josef Paleček); zejména obory dramatického tenoru a sopránu byly dlouhodobě neobsazeny. Smetana měl zásluhu na konsolidaci a rozvoji operního baletu: v roce 1868 byla při divadle zřízena baletní škola, již vedla nově jmenovaná baletní mistryně Marie Hentzová. Podobně usiloval o zlepšení divadelní režie a zasadil se o přijetí prvního operního režiséra Prozatímního divadla, významného zastánce jevištního realismu Edmunda Chvalovského. Od roku 1867 byl Smetanovi po ruce spolehlivý druhý kapelník Adolf Čech, zato další kapelníci, kterými byli často významní hudebníci a skladatelé (Karel Šebor, Vojtěch Hřímalý, Karel Bendl), odcházeli mnohdy záhy, protože se nedokázali vedle Smetany (a Čecha) uplatnit jako samostatné osobnosti.\n\nJiž J. N. Maýr uvažoval o zřízení operní pěvecké školy při divadle. Podrobný návrh podal roku 1868 pěvecký pedagog František Pivoda. Byl však odmítnut, z finančních důvodů i pro rozdílnost uměleckých záměrů Smetany a Pivody; ten tedy založil soukromou školu. Smetana nakonec prosadil otevření operní školy při divadle v lednu 1873 a její provoz začal v září. 1. července 1874 se konal první žákovský koncert, v následujícím roce však po odchodu Smetany škola zanikla. Jejím nástupcem se stala soukromá škola J. L. Lukese.\n\nSvůj dramaturgický program mohl Smetana realizovat jen v omezené míře. Limitovaly ho přitom nejen provozní a finanční otázky. Víra v obecenstvo, které spontánně rozeznává a přijímá předkládané umělecké hodnoty, musela ustoupit ohledům na konzervativní vkus pražského publika, jež dávalo přednost výpravným, zábavným nebo pěvecky efektním představením. Velkému zájmu se těšila opereta, zejména díla Offenbachova, Suppého a Zajcova. Smetana se snažil tuto vlnu korigovat a vzdělávat vkus lidového diváka uváděním děl „malých mistrů“ francouzské komické opery (Auber, Adam, Hérold, Boieldieu, Halévy, Grisar, Gevaert). Francouzská velká opera zůstávala významným a nevyhnutelným žánrem, Smetana však do Prozatímního divadla zavedl lyričtější a neokázalejší díla Charlese Gounoda, jemu zvláště blízkého.\n\nOblíbený, ale stylově zastarávající belcantový repertoár vážné opery (Donizetti, Bellini) nerušil, ale ani příliš nerozšiřoval. Raději uváděl pozdní Verdiho díla, velmi si cenil Rossiniho a dbal o větší zastoupení italské komické opery od Cimarosova \"Tajného manželství\" přes Donizettiho \"Dona Pasquala\" a Rossiniho \"Lazebníka sevillského\" a \"Popelku\" po \"Kryšpína a kmotru\" bratří Ricciů, uvedenou na české jeviště oblíbenou hostující zpěvačkou Giuseppinou Vitelliovou. Své představě o výchovném poslání národního divadla Smetana dostál nejvíce v klasickém německém repertoáru. Na pražskou kulturní tradici odkazovala nejen hudebně co nejpečlivější nastudování oper Gluckových a Mozartových, ale i nově uvedený Beethovenův \"Fidelio\". Málo úspěšný byl pokus o rozšiřování slovanského repertoáru. V lednu 1867 navštívil Prahu Milij Alexejevič Balakirev, který zde řídil Glinkův \"Život za cara\" a nově nastudoval \"Ruslana a Ludmilu\". Jeho práce však, mimo jiné kvůli změně praktikovaných škrtů v partituře, vyústila v konflikty s uměleckým souborem Prozatímního divadla a nepřátelství se Smetanou. Lépe dopadla v květnu téhož roku návštěva Stanisława Moniuszka, jehož \"Halku\" Smetana nastudoval, inscenace však publikum nezaujala a byla kritizována i v polském tisku. Více slovanských oper Smetana neuvedl.\n\nVelkou část novinek v této době tvořila díla českých skladatelů. Smetana uváděl starší díla žijících skladatelů (J. N. Škroup, Skuherský, Měchura), ale též mladších skladatelů (Šebor, Bendl, Blodek, Rozkošný, Fibich). Dvořákova první česká opera \"Král a uhlíř\" se však ve své první verzi za Smetany na jeviště nedostala, přestože již byla zkoušena.\n\nAni v inscenační praxi se Smetanovi nepodařilo odstranit všechny nešvary, které dříve divadlu vytýkal. Oblíbená hostování cizích umělců, kteří si volili vesměs efektní úlohy ze známých, až ohraných oper, přispívala k repertoárové stagnaci; navíc zpívali i v českých představeních v cizích jazycích a dovolovali si nejrůznější manýry. Rovněž systém beneficí (představení podle volby účinkujících se zvláštním výdělkem v jejich prospěch) narušoval soustavné dramaturgické snahy. I v otázce inscenačních škrtů v operách, které Smetana u Maýra často kritizoval, ukazují zachované prameny, že se ve skutečnosti oba kapelníci nijak významně nelišili.\n\nJako dirigent se Smetana uvedl 28. září 1866 Weberovým \"Čarostřelcem\". Sám dirigoval vedle svých oper většinou vážné opery všech národních škol včetně českých novinek, zatímco většinu italského repertoáru a obecně komické opery (s výjimkou Mozarta, Rossiniho a Ricciů) a operety přenechával zejména svému druhému kapelníkovi Adolfu Čechovi. Vedle dirigování v divadle využil dostupnosti orchestru od sezóny 1869/70 k pořádání symfonických koncertů, na nichž prosazoval náročnější nebo modernější repertoár včetně děl domácích umělců: uvedl na nich např. Dvořákovu předehru k opeře \"Král a uhlíř\", jeho symfonii č. 3 Es dur nebo Fibichovu symfonickou báseň \"Othello\". Od sezóny 1870/71 se koncertů účastnili i členové orchestru německého Stavovského divadla a od roku 1873 jejich pořádání zaštiťoval penzijní spolek orchestrů obou divadel „Filharmonie“, přičemž v dirigování se Smetana střídal s prvním kapelníkem německého divadla Ludwigem Slanskym.\n\nJako první kapelník Prozatímního divadla zastával Smetana významné společenské postavení a účastnil se řady národně politických akcí. Tak se v červenci 1868 účastnil národní pouti do Kostnice nebo v roce 1870 pouti do Borové při příležitosti odhalení Havlíčkovy pamětní desky. Nejvýznamnější pro něj byla slavnost položení základních kamenů Národního divadla 16. května 1868. Při poklepu na kámen pronesl Smetana později proslavené heslo „V hudbě život Čechů“, dokládající zvláštní význam hudby v procesu české národní emancipace v 19. století.\n\nSmetanova skladatelská činnost ani v době kapelnického vytížení neustoupila stranou. Soustředila se pochopitelně na operu. Ihned po dokončení práce na \"Prodané nevěstě\" začal Smetana pracovat na \"Daliborovi\", tragické opeře z českých dějin na původně německé libreto Josefa Wenziga. Celá opera pak byla v partituře hotova 29. prosince 1867. Premiéra se konala 16. května 1868, v den položení základních kamenů Národního divadla; předcházela jí rovněž Smetanova \"Slavnostní předehra C dur\" a proverb J. J. Kolára \"Věštba Libušina\". Premiérové přijetí bylo příznivé, ale již při první repríze se nedostávalo diváků. Rovněž kritika byla i od Smetanových přívrženců spíše zdrženlivá (J. L. Procházka), jeho odpůrci ji ve staročeském tisku odsoudili jako nenárodní a wagnerovskou. Ani revize na základě kritických připomínek provedená roku 1870 nezvýšila oblibu díla a pro Smetanu byl neúspěch této opery, na níž si velice zakládal, doživotním zklamáním.\n\nKoncem šedesátých let se vedle revizí \"Prodané nevěsty\" a \"Dalibora\" začal zabývat \"Libuší\", slavnostní operou opět na libreto Wenziga a Špindlera. Libreto obdržel roku 1868, kompozici začal následujícího roku a dokončil ji 12. listopadu 1872. Tato práce, spíše tableau neboli Smetanovými slovy „hudebně dramatické uživotnění“ než standardní opera, byla původně určena k zamýšlené korunovaci císaře Františka Josefa I. českým králem. Když z ní však po ztroskotání fundamentálních článků roku 1871 definitivně sešlo, určil ji Smetana pro otevření „velkého národního divadla“ a její uvedení odložil. V \"Libuši\" neustoupil Smetana svým kritikům v otázce „wagnerismu“; naopak tato programově nacionální opera je nejbližší koncepci wagnerovského hudebního dramatu a právě v době její kompozice Smetana jel několikrát do Mnichova, aby tam viděl Wagnerovy \"Tristana a Isoldu\", \"Zlato Rýna\" a \"Valkýru\". Naopak velmi vážně vzal připomínky, které k deklamaci češtiny mj. ve Smetanových operách formulovala Eliška Krásnohorská. Navázal kontakt s mladou básnířkou, kterou již znal ze ženské sekce Hlaholu i jako sestru Jaroslava Pecha, učitele na Smetanově a Hellerově ústavu, a přihlížel k jejím názorům již při kompozici \"Libuše\". Navíc od ní získal dvě nová libreta: roku 1870 \"Lumíra\", kterého si však Krásnohorská sebekriticky vyžádala zpět, a \"Violu\", jejíž libreto obdržel roku v červnu 1871 a prozatím ji odložil.\n\nPod výčitkami skladatelské nečinnosti (že totiž za svého kapelnictví složil jen jednu neúspěšnou operu) Smetana jednak nechal veřejně provést některé úryvky z \"Libuše\", z nichž zejména předehra pronikla i do zahraničí, jednak se bezprostředně po jejím dokončení pustil do nové, méně náročné komické opery ve dvou jednáních s mluvenými dialogy. Libreto k novému dílu nazvanému \"Dvě vdovy\" mu napsal Emanuel František Züngel podle francouzské salónní komedie Jeana-Pierra Mallefilla, která se hrála v Praze německy od roku 1862 a v Züngelově českém překladu od roku 1868. Smetana na ní pracoval se zaujetím a velmi rychle od 16. července 1873 do 15. ledna 1874. Velmi úspěšná premiéra se konala 27. března 1874, ale kritika opět diskutovala o „wagnerismu“ této opery a po slibném rozběhu reprízy vázly.\n\nPráci na operách v tomto období ustoupila téměř veškerá další Smetanova skladatelská činnost, až na pár menších příležitostných skladeb jako právě Slavnostní předehra k položení základních kamenů Národního divadla (1868), hudba k živým obrazům pro dobročinné slavnosti české šlechty \"Rybář\" a \"Libušin soud\" (1869) a sbory \"Rolnická\" a \"Česká píseň\" (1868) pro spolek Hlahol.\n\nSmetanovo působení v kapelnické funkci, jeho tvorba i samotná osoba se staly předmětem rozsáhlých a vzrušených polemik vedených v denících i odborném tisku, později nazývané „boje o Smetanu“. První střet se týkal již Smetanových aspirací na kapelnické místo po úspěchu \"Braniborů\", avšak nejintenzivnější fáze spadá do první poloviny 70. let. Tyto spory měly několik prolínajících se rovin.\n\nV prvním plánu to byly osobní animozity: proti Smetanovi vystupovali lidé, kteří se s ním střetli v profesionálním životě. Patřil mezi ně kapelník J. N. Maýr, sesazený ve prospěch Smetany, jenž se neúčastnil sporů přímo, avšak zůstával vážným kandidátem na Smetanovo místo. Další protivníci se rekrutovali z řad Smetanových dřívějších příznivců. Pěvecký pedagog František Pivoda se s ním definitivně rozešel v době, kdy Smetana z důvodů rozdílných uměleckých názorů nepodpořil Pivodův plán operní školy při Prozatímním divadle. Nevraživost spisovatele a překladatele Jindřicha Hanuše Böhma souvisí se Smetanovým odmítnutím komponovat na Böhmovo libreto \"Zakletý princ\"; houslista a skladatel Vojtěch Hřímalý nenacházel vedle Smetany v divadle jako kapelník i skladatel očekávané uplatnění. Na opačné straně se vedle samotného Smetany – který veřejně reagoval jen zřídka a velmi nediplomaticky – do polemik zapojoval zejména spisovatel a novinář Jan Neruda, hudební kritik Jan Ludevít Procházka a estetik Otakar Hostinský.\n\nSpory o Smetanovo působení se vedle toho zařazovaly do prudkého politického boje mezi frakcemi staročeskou a mladočeskou, které mezi sebou mimo jiné soupeřily o vliv v Prozatímním divadle jakožto jedné z nejvýznamnějších národních institucí. Smetana se hlásil k mladočeské skupině, jeho přítelem byl pozdější předseda mladočeské strany Karel Sladkovský a prosmetanovské články vycházely zejména v mladočeském deníku Národní listy. Jeho odpůrci se soustřeďovali ve staročeské straně, jejíž vůdce František Ladislav Rieger byl i v uměleckých otázkách Smetanovým oponentem; ze Smetanova příznivce v odpůrce se změnil i vydavatel Jan Stanislav Skrejšovský. Protismetanovské příspěvky proto vycházely ve staročeských listech \"Pokrok\", \"Osvěta\" a německy psané \"Politik\". \"Hudební listy\", založené v roce 1870, patřily původně mezi Smetanovy zastánce. Když je však koncem roku 1872 převzal Skrejšovský, šéfredaktor J. L. Procházka odešel a nahradil jej nejprve formálně skladatel Josef Richard Rozkošný a záhy přímo František Pivoda. Největší polemiky poté probíhaly právě mezi Pivodovými \"Hudebními listy\" a Procházkovým nově založeným časopisem \"Dalibor\".\n\nSmetanovi byly činěny nejrůznější výčitky spojené s provozem divadla (prosazování vlastních oper na úkor jiných českých skladatelů, proněmecká orientace repertoáru, „enormní“ gáže, nedostatečně energické vedení souboru, favoritismus mezi sólisty…). V prosinci 1872 zveřejnilo 68 abonentů \"Politik\" otevřený dopis, kterým žádali o nahrazení Smetany Maýrem. Smetana našel podporu u divadelního souboru i veřejnosti, kulturní osobnosti sepsaly petici v jeho prospěch a výsledkem bylo naopak zlepšení jeho smlouvy a jmenování uměleckým ředitelem opery. Přesto se od března 1874 v divadelním družstvu odehrával nový usilovný boj o Smetanovo místo.\n\nHistoricky má největší význam estetický rozměr smetanovské debaty. Otevření Prozatímního divadla vyvolalo pokusy o definování české národní opery a české hudby vůbec. Současně se v celé Evropě obnovila debata o hudebních reformách Richarda Wagnera, který po dlouhém odmlčení právě uváděl svá vrcholná díla. Na tomto pozadí se střetávala koncepce reprezentovaná názory F. L. Riegra o nutnosti stavět národní hudbu na základech národní písně a názory F. Pivody, jenž kladl důraz na primát „krásného zpěvu“ v opeře, s koncepcí formulovanou v českém prostředí zejména O. Hostinským, který přijímal Wagnerovu podobu hudebního dramatu jako nutné východisko a požadovaného národního charakteru zpěvu chtěl dosáhnout především bezchybnou českou deklamací. Smetanovi byl – pro jeho důraz na dramatickou stavbu opery i hojné využití orchestru – vyčítán „wagnerismus“, a tím i poněmčování české hudby. Těmito výčitkami byl stíhán zejména \"Dalibor\". Ve skutečnosti však byly základní pojmy diskuse vágní a subjektivně cítěné: „národní“ český ráz býval shledáván zejména u prostých, zpěvných melodií jakéhokoli původu, zatímco k označení hudby za „cizí“ či „wagnerovskou“ stačila hustější orchestrální sazba, nezvyklé harmonie a polyfonie. Smetana sám své stanovisko formuloval v dopise A. Čechovi z 4. prosince 1882: „Já nepadělám skladatele slovutného žádného, já jen se obdivuju velikosti jejich, a vše přijímám pro sebe, co uznám za dobré a krásné v umění, a především pravdivé. Vy to už dávno u mně znáte, ale jiní to nevědí, a myslejí, že zavádím Wagnerismus!!! Mám dost co dělat ze Smetanismem, jen když ten sloh je poctivej!“\n\nPřímá polemika utichla po Smetanově ohluchnutí a odchodu z divadla; již roku 1875 zanikly jak \"Hudební listy\", tak \"Dalibor\". Smetanova strana označovala v tisku již od počátku skladatelovo onemocnění za následek „neustálého rozčilování, jakých mu v poslední době způsobováno bylo s jisté strany“ (\"Dalibor\" 15. srpna 1874), a stylizovala ho tak do podoby mučedníka. Hrubé útoky Smetanových oponentů, kteří se v \"Hudebních listech\" vysmívali jeho „neslýchanému lazarství“ a penzi přiznanou mu divadlem komentovali slovy: „Toť první osobnost, která české divadlo pokládá za útulek zaopatřovací, za invalidovnu, za pathologický ústav,“ veřejnost odsuzovala a tyto osobnosti byly postupně společensky izolovány. Estetická diskuse o „wagnerismu“ a české národní hudbě však pokračovala.\n\nPo roce 1870 se začal zhoršovat Smetanův zdravotní stav. Náhle trpěl úpornými kožními vyrážkami a řadou dalších obtíží. Podle dobových dokumentů jej trápilo \"„pálení močového měchýře“\", často u něho docházelo ke \"„krčním katarům“\", měl závratě a zvracel. Nemoci mu často bránily v plnění pracovních povinností, což mu vyčítala kritika. V červenci 1874, za pobytu v Jabkenicích, jeden z katarů přešel ve sluchové halucinace, hučení a zaléhání zejména v pravém uchu a ztrátu rovnováhy. Smetana nastoupil léčbu u pražského profesora Emanuela Zaufala, ale přes toto léčení postupně ztratil sluch v pravém uchu. Na levé ucho plně ohluchnul náhle k ránu 20. října 1874.\n\nPříčina choroby je dosud předmětem odborných diskusí. Profesor Jaroslav Hlava, který prováděl pitvu Smetanova těla, diagnostikoval progresivní paralýzu, následek příjice (syfilis). Tento názor dosud v nemedicínské literatuře převládá a zastával jej např. profesor Ladislav Haškovec, profesor Harald Feldmann, ke stejnému závěru vedl výzkum Smetanových ostatků, jejž provedl roku 1987 tým pod vedením profesora Emanuela Vlčka. Hlavním argumentem je velmi vysoká hladina protilátek na syfilis v ostatcích, což by bez onemocnění nebylo možné. Tuto diagnózu hájí nejnověji dr. Jaroslav Vacek. Nicméně od 20. let 20. století je jako alternativa navrhováno kornatění mozkových tepen: tento názor zastávali například profesor Antonín Heveroch, profesor Vladimír Vondráček, Jiří a Milada Semotánovi, Otakar a Jana Boříkovi; profesor Ivan Lesný hovoří o Pickově nemoci. Přednosta Psychiatrické kliniky 1. LF UK a VFN v Praze profesor Jiří Raboch se domnívá, že při současné nedostupnosti důkazů není možné diagnózu jednoznačně určit. Nejnověji docent Jiří Ramba, který vyšetřoval Smetanovu lebku, odvozuje skladatelovu nemoc od chronického infekčního zánětu kostní dřeně v obličejové oblasti, jímž trpěl od úrazu v dětství. Na ostatcích byly známky vývojové anomálie způsobené v dětském věku zpomalením růstu pravé poloviny obličeje následkem infekce. Odborná asistentka Alena Němečková vyšetřila ušní kůstky skladatelova pravého ucha a zjistila, že jsou prohlodány chodbičkami (lakunami) vyplněnými granulační tkání. Je toho názoru, že v těch místech musel probíhat zánět, který přešel do chronického stadia. Profesor Vladimír Vondráček hovoří, že dobová diagnóza Smetanovy nemoci zněla anoia (pošetilost, pomatenost), a tvrdí, že to bylo zcela nepochybně na podkladě pokročilé arteriosklerózy: „Byla to těžká sklerotická psychóza-činnost mozková zachována-závěr díla je vzestupný“. Arteriosklerosu potvrzuje i samotný pitevní nález: „Cévy na spodině mozku jsou atheromatosní.“\n\nSmetana zprvu neztrácel naději na konečné uzdravení. Jelikož sám neměl peníze na léčení u nejlepších odborníků, přijal peníze ze sbírky uspořádané paní Fröjdou Beneckovou v Göteborgu (1244 zlatých) a z výtěžku soukromého koncertu uspořádaného jeho aristokratickými žačkami v čele s hraběnkou Kaunicovou (1800 zlatých) a veřejného koncertu 4. března 1875, na kterém poprvé zazněla \"Vltava\". V dubnu odjel do Würzburgu k přednímu ušnímu specialistovi profesorovi Antonu von Tröltschovi (1829–1890), poté do Vídně k profesoru Adamu Politzerovi (1835–1920), avšak bezvýsledně: lékaři konstatovali nezvratnou paralýzu sluchových nervů.\n\nDne 7. září 1874 požádal Smetana správu divadla o zproštění povinností na neurčitou dobu, as k 31. říjnu pak rezignoval na veškeré své funkce v divadle. Právě v té době se v divadelním družstvu prosadilo staročeské vedení a od 1. listopadu byl ředitelem Prozatímního divadla jmenován J. N. Maýr, prvním kapelníkem se stal Adolf Čech. Jelikož aktivní hudebnická i pedagogická činnost při Smetanově stavu nepadala v úvahu a tantiémy z oper i autorské příjmy z vydaných skladeb byly nepravidelné a velmi nízké, ocitl se skladatel ve značné finanční tísni. Divadelní družstvo se k němu zachovalo čestně, ponechalo jej v zaměstnání jako divadelního komponistu a vyměřilo mu čestnou penzi 1200 zlatých ročně. Za to se však Smetana musel zříci příjmů za své dosavadní čtyři opery. Za pozdější opery opět pobíral tantiémy.\n\nNebyl to velký příjem a Smetana žil v neustálých finančních starostech a tahanicích s měnícím se vedením divadla. Vysoké životní náklady v Praze jej donutily pobývat i s rodinou na venkově, totiž v Jabkenicích u své dcery Žofie Schwarzové, kam se 3. června 1876 odstěhoval definitivně. Prozatímní divadlo se do roku 1877 potýkalo s finančními problémy i s vnitřní krizí, přičemž byly činěny snahy o snížení Smetanovy penze, kterou vedení navíc několik měsíců zadržovalo, což skladatele téměř zruinovalo. Až těsně před smrtí se jeho finanční situace zlepšila díky vzrůstající popularitě jeho skladeb; v létě 1883 mu ředitel Národního divadla František Adolf Šubert zvýšil penzi na 1500 zlatých ročně. Jabkenické ústraní však nebylo izolací, Smetana zde přijímal návštěvy, vedl čilou korespondenci a podle finančních možností navštěvoval Prahu, kde rád chodil do divadla, sledoval zkoušky i představení svých oper (dokonce opravoval dirigentova tempa) a v partiturách sledoval českou hudební produkci. Kontakt s pražským prostředím mu zajišťoval především tajemník pražského Hlaholu Josef Srb-Debrnov, který se stal jakýmsi jeho sekretářem, s divadlem jednal často prostřednictvím kapelníka Adolfa Čecha.\n\nOhluchnutí neznamenalo ztrátu Smetanovy schopnosti skládat hudbu; naopak kvůli tomu, že většina ostatní činnosti mu byla nyní znemožněna, patří první léta nemoci mezi jeho nejplodnější jak objemem, tak žánrovou různorodostí. Již v září 1874 začal pracoval na cyklu symfonických básní oslavujících krásu i dějiny české vlasti, na který myslil od dokončení \"Libuše\". První z nich byl \"Vyšehrad\", dokončený 18. listopadu, v rychlém sledu pak vznikly \"Vltava\" (20. listopadu – 8. prosince 1874) a \"Šárka\" (leden – 20. únor 1875). Po návratu z léčení pak v létě zkomponoval \"Z českých luhů a hájů\". Tím byl cyklus prozatím ukončen; až koncem roku 1878 vznikl \"Tábor\" a začátkem roku následujícího \"Blaník\" a celý cyklus nazván \"Vlast\", později \"Má vlast\".\n\nVedle toho se Smetana vrátil ke klavírní tvorbě. Cyklus šesti lisztovských skladeb \"Rêves\" (\"Sny\") složil v létě 1875 a podělil jimi z vděčnosti své bývalé šlechtické žačky, které jej navštěvovaly a podporovaly v obtížné době. Pozdější dva cykly \"Českých tanců\" (1877, 1879) vznikly vědomě jako pendant a současně protipól Dvořákových \"Slovanských tanců\", kterými Smetanův mladší současník razantně pronikl na mezinárodní scénu.\n\nKomorní i sólové vokální hudbě se Smetana dosud věnoval jen velmi okrajově. V roce 1876 však napsal \"smyčcový kvartet e moll „Z mého života“\", jedinečnou programní komorní skladbu zachycující běh jeho života od mládí přes vzpomínky na první ženu až po ohluchnutí; přijetí této skladby v domácím prostředí bylo pomalé, zato jako první Smetanovo dílo vůbec se záhy prosadila v zahraničí. Proti tomu dvě dua pro housle a klavír \"Z domoviny\" z roku 1880 jsou jakýmsi intimním protějškem \"Mé vlasti\". V roce 1879 pak Smetana napsal svůj jediný písňový cyklus, intimně a autobiograficky laděné \"Večerní písně\" na slova svého přítele, básníka Vítězslava Hálka, zemřelého roku 1874. Složil také několik mužských sborů na podnět Josefa Srba-Debrnova, mezi nimi nejrozsáhlejší \"Píseň na moři\" – opět na Hálkova slova – a nejznámější \"Věno\", jakož i tři ženské sbory na podnět dávného přítele Ferdinanda Hellera.\n\nK vokální tvorbě se Smetana po určitých obavách vrátil až po téměř roce od ohluchnutí. Jeho jedinou libretistkou v této životní etapě byla Eliška Krásnohorská. Její dramaticky nenáročná libreta s prostými příběhy nevyvolávala u skladatelových přátel nadšení, ale jsou psána vybraným, bohatě rytmizovaným básnickým jazykem, o němž Smetana řekl „…A já jsem srostl s vašimi verši, s tou hudbou, kterou z nich vždycky vyciťuji a která v žádných jiných verších již pro mne nezní.“ Její „komická“ libreta jsou spíše lyrická s nádechem humoru a v centru děje stojí vždy pár nacházející k sobě cestu ne přes vnější překážky, ale vnitřním zráním. To skladateli přesně vyhovovalo; navíc Krásnohorská odmítala za svou práci pro něj jakoukoli odměnu. Již těsně před ztrátou sluchu skicoval jednak její \"Violu\", jednak \"Hubičku\", ke které se vrátil v listopadu 1875 a dokončil ji v srpnu následujícího roku. 7. listopadu 1876 měla nová opera – jejíž konečné vážnější vyznění přimělo Smetanu změnit označení „komická“ na „prostonárodní“ – nadšeně přijatou premiéru. Za první úspěch vděčila zvědavosti veřejnosti na dílo hluchého skladatele, ale \"Hubička\" se ihned stala nejpopulárnější operou po \"Prodané nevěstě\". Na rozdíl od ní je však \"Hubička\" plně prokomponovaná a hudebně jednolitá, prostému příběhu dodává váhu jemné psychologické vystižení postav.\n\nRoku 1877 Smetana pracoval nejprve na nové verzi \"Dvou vdov\", které podstatně rozšířil a mluvené dialogy převedl na recitativy. Od června do května následujícího roku pracoval na další opeře \"Tajemství\" (premiéra v září 1878). Je to zřejmě nejdokonalejší Krásnohorské libreto a současně stavebně nejdokonalejší Smetanova opera s řadou propracovaných ansámblů, založená na variační práci s pouhými dvěma základními motivy. I tato opera byla přijata velmi příznivě, ačkoli méně vřele než \"Hubička\".\n\nKompozice však byla obtížná, skladatel tvořil čím dál pomaleji a s větší námahou; podle vlastního vyjádření „… já, bohužel, nemohu tak pracovati jako zdravý člověk, moje choroba, hluchota, a s tím spojené ustavičné hučení v hlavě mně nedovolí než v malých časových odstavcích pracovati.“\n\nJiž v průběhu 70. let se Smetana stával pro českou veřejnost reprezentantem národní hudby; počátkem 80. let toto jeho postavení potvrdila série událostí. 4. ledna 1880 se na Žofíně konal velký koncert při příležitosti 50. výročí jeho prvního veřejného vystoupení: skladatel zde sám zahrál na klavír a poprvé byly zpívány \"Večerní písně\" a hrány \"Tábor\" a \"Blaník\". 19. září 1880 byl Smetana v Litomyšli přítomen národní slavnosti, při níž mu byla odhalena pamětní deska. 11. června 1881 bylo prozatímně otevřeno Národní divadlo, a to Smetanovou \"Libuší\" (vedení divadla vypsalo k otevření soutěž o novou operu, kterou \"Libuše\" podle očekávání vyhrála). Před definitivním otevřením Národní divadlo vyhořelo. Smetana se aktivně zapojil do sbírek na jeho obnovení. Na koncertech, jejichž výtěžek byl určen na nové divadlo, přes hluchotu dirigoval předehru k \"Libuši\" a koncertoval i jako klavírista, naposledy 4. října 1881 v Písku. 5. května dosáhla \"Prodaná nevěsta\" stého představení – jako první česká opera s velkým odstupem před ostatními českými operami. Slavnostní představení bylo holdem skladateli a „na všeobecnou žádost“ se muselo konat druhé „sté“ představení. \"Prodaná nevěsta \" byla rovněž posledním představením hraným v Prozatímním divadle (14. dubna 1883). Nadšeného přijetí se dočkalo také první souborné uvedení \"Mé vlasti\" 5. listopadu 1882.\n\nO něco dříve (29. října 1882) měla premiéru poslední Smetanova opera \"Čertova stěna\". Pro postupující chorobu stála její kompozice skladatele mnohem více času i fyzického a duševního úsilí než předchozí díla. Zásahy, které přitom učinil do libreta, vedly i k ochlazení vztahů s Krásnohorskou. Tím spíše byl hořce zklamán neúspěchem jejího nastudování, na němž měly podíl i zanedbaná výprava, nepromyšlená režie i nešťastné obsazení. Po pěti představeních byla \"Čertova stěna\" stažena.\n\nKoncem roku 1882 se skladatelův stav vážně zhoršil. Obavy ze šílenství, o kterých se zmiňoval již v dopise Nerudovi roku 1879, nabývaly reálné podoby: v polovině listopadu nastal první záchvat, při němž ztratil schopnost číst, mluvit i vybavovat si jména. Takové stavy se vracely, množily se i halucinace: 10. října 1883 popisoval některé z nich na večeru k poctě Otakara Hostinského. Skladatelská práce byla již velmi obtížná, Smetana se na ni mohl soustředit jen po krátké okamžiky; jeho poslední skladby se vyznačují zkratkovitou, stěsnanou hudební mluvou a mnoha harmonickými nezvyklostmi, které byly vykládány jako projev choroby, v mnohém však předznamenávají hudební styly 20. století. V této době (červen 1882 až březen 1883) vznikl jeho druhý smyčcový kvartet d moll, na jaře roku 1883 napsal svůj poslední sbor \"Naše píseň\", začal nový cyklus symfonických skladeb pod názvem \"Pražský karneval\", z něhož dokončil (13. září) jen první část: Introdukci s rejem masek a zahajovací polonézu. Od dubna 1883 pracoval na čtyřikrát odložené \"Viole\", stěží však zinstrumentoval starší skici a provedl některá doplnění; \"Viola\" zůstala torzem a poslední listy partitury svědčí o rychlé progresi skladatelovy nemoci. Naposledy komponoval 25. února 1884.\n\nSmetana se ještě 18. listopadu 1883 účastnil druhého otevření Národního divadla svou \"Libuší\". Jeho povaha již však byla zjevně narušena, poznamenána halucinacemi, megalomanií a paranoiou, jeho písemné i ústní vyjadřování se stávalo nesrozumitelným. Od počátku roku 1884 světlých chvílí ubývalo, až zmizely docela; celonárodních oslav svých 60. narozenin si již nebyl vědom. Když se v záchvatech zuřivosti stával nezvladatelným a často nebezpečným pro své okolí, byl 22. dubna 1884 převezen do Ústavu pro choromyslné v Praze na Vinohradech v Kateřinské ulici, kde bez nabytí čistého vědomí zemřel v půl páté odpoledne dne 12. května 1884. Josef Václav Sládek psal Juliu Zeyerovi: „… myslím, že ta duše těžce tělo opouštěla a že trpěl mnoho.“\n\nSmetanovo tělo bylo po pitvě oděno do čamary a převezeno do Týnského chrámu. Slavnostní pohřeb se konal 15. května, pořádala ho Umělecká beseda a účastnila se ho řada zástupců politického i uměleckého života, zástupci různých spolků (Sokol, Hlahol…) a personál Národního divadla. Průvod vedl od Týnského chrámu k Národnímu divadlu, k sídlu Umělecké besedy na Jungmannově třídě a pak na Vyšehradský hřbitov, kde byl skladatel pohřben v samostatném hrobě. Účastníci pohřbu pak pokračovali zpět do Národního divadla, kde se hrála již plánovaná \"Prodaná nevěsta\"; jeviště bylo při této příležitosti potaženo černým suknem.\n\nSmetanovo skladatelské dílo lze stylově zařadit do novoromantismu. V mládí přišel do styku s klasicistní i raně romantickou hudbou běžnou ve střední Evropě (Gluck, Mozart, Beethoven), později jej ovlivnili například Schumann, Chopin nebo Berlioz. Ze soudobých hudebních proudů měl nepochybně nejblíže k novoněmecké škole kolem Liszta a Wagnera, ale jednoznačné zařazení do „německého kulturního okruhu“, datující se již od výkladů Otakara Hostinského, zastírá jak Smetanovu inspiraci soudobou italskou, francouzskou nebo slovanskou hudbou, tak zejména jeho tvůrčí osobitost. O ni přitom Smetana usiloval a zakládal si na ní, neváhal v souvislosti se svým dílem hovořit o „smetanismu“ nebo „smetanovském stylu“, a o svém vztahu k novoněmecké škole se – při všem obdivu k Lisztovi a Wagnerovi – vyjádřil tak, že k ní náleží jen natolik, nakolik „hlásá pokrok. […] v ostatním [patřím] sám sobě.“\n\nSmetana sám spatřoval těžiště své tvorby v oborech operním a symfonickém. Značný objem v jeho díle zaujímá též klavírní tvorba, soustředěná v prvních etapách jeho skladatelské činnosti. Komorní hudba je zastoupena ojedinělými, i když zásadními díly, spíše okrajové postavení zaujímají sbory a písně. Sólové či koncertní skladby pro jiné nástroje než klavír Smetana prakticky nepsal.\n\nPrvořadý význam v rámci Smetanova díla má jeho tvorba operní. Souborem svých osmi dokončených oper (a jednoho zlomku), vzniklým v letech 1862–84, vědomě usiloval o položení základu českého operního repertoáru, a proto se snažil nabídnout co nejvíce různých dobově aktuálních forem. Rovněž svůj individuální, národní styl vytvořil osobitým tvůrčím využitím různých stylových znaků a technik soudobé evropské opery. Velmi si vážil reforem Richarda Wagnera, zejména jeho představy hudebního dramatu, ve svých dílech je však nijak důsledně nesledoval: například Smetanova práce s motivy vychází spíše ze staršího německého romantismu a Liszta než z Wagnera a na rozdíl od něj se nevyhýbal ansámblům. V mnohém ohledu, zejména dramaturgickém, se často opíral o francouzské vzory a přes své výhrady k italskému stylu využíval nezřídka i belcantové pasáže. Nikdy také nezavrhnul koncept uzavřených hudebních čísel, i když kladl stále větší důraz na jednotu díla. Sám svůj operní styl označil jako „Smetanovský, tj. sloučení melodijích, i jednodušejších se vždy svědomitě volenou harmonisaci a promyšleným plánem a ve stavbě, souvyslosti a jednotě celé opery, jako jedná velká synfonie, arcit zde – co je nejhlavnejší – s textem spojená.“\n\nSmetanovy opery lze rozdělit do tří okruhů. Prvním z nich jsou vážné opery: \"Braniboři v Čechách\" (1862–63), kombinující základní schéma historické grand opera s prvky vážné opery italské a wagnerovského hudebního dramatu. Tvarově čistší je \"Dalibor\" (1866–67), tragická opera hlásící se k „novoněmecké“ škole důrazem na motivickou práci a posílením úlohy orchestru. \"Libuše\" (1869–72) je (před \"Parsifalem\") ojedinělým mytologickým obrazem, který se na jedné straně nejvíce přibližuje Wagnerovu deklamačnímu opernímu jazyku, na druhé straně účinně využívá velkooperní obřadnosti.\n\nKomické opery \"Prodaná nevěsta\" (1864–66) a \"Dvě vdovy\" (1873–74) obě vycházejí z různých podob francouzské opéra comique (původně i s mluvenými dialogy), totiž vesnického žánrového obrázku a salónní konverzační komedie, i zde s využitím podnětů italské (Rossini) a německé (Mozart, Lortzing) komické opery. Trojice oper na libreta Elišky Krásnohorské (\"Hubička\" 1875–76, \"Tajemství\" 1877–78, \"Čertova stěna\" 1880) méně sledují tradiční operní schémata a jsou skladatelovou osobitou formou lyrické opery střídající komická a vážná místa; uzavřená čísla jsou podřízena celkové stavbě utvářené mimo jiné pomocí pamětných motivů a motivické transformace.\n\nV souladu se svým vlasteneckým programem si Smetana volil náměty české nebo alespoň počeštěné; jedinou operu na „světový námět“, \"Violu\", charakteristicky několikrát odložil, až zůstala nedokončena. Volba konkrétního námětu přitom zpravidla nevycházela od něho (pouze v případě \"Dvou vdov\" a \"Violy\"), nýbrž od libretistů, do jejichž práce ostatně Smetana zasahoval jen poměrně málo – nejvíce v případě \"Braniborů v Čechách\" a \"Čertovy stěny\". I řada rysů jednotlivých jeho oper (např. podíl ansámblů, sborů, rozložení hlasů) byla podmíněna libretem spíše než skladatelovými záměry. Smetana navíc psal pro konkrétní podmínky Prozatímního divadla, jeho orchestru a sólistů, pro něž psal úlohy ve svých operách a pro něž podle potřeby neváhal svou hudbu dodatečně doplnit nebo uzpůsobit.\n\nS ohledem na význam oper v rámci Smetanova díla je počet a rozsah dalších vokálních děl překvapivě malý, navíc jen malá část z nich předchází jeho prvním zpěvohrám. Dominují mezi nimi sbory. Většinu z nich psal Smetana pro pražský pěvecký spolek Hlahol, zejména na počátku 60. let, kdy byl i krátce jeho sbormistrem, a pak v době hluchoty, kdy byl tajemník spolku Josef Srb-Debrnov skladatelovým nejbližším přítelem a pomocníkem. Jedná se proto většinou o sbory mužské a bez doprovodu, i když postupně vznikaly i různé jiné úpravy; pouze konečná podoba \"České písně\" má náročnější formu kantáty pro smíšený sbor s průvodem orchestru. Tuto řadu otvírá \"Píseň česká\" z roku 1860 a uzavírá \"Naše píseň\" z roku 1883, současně vůbec poslední dokončená Smetanova skladba. Vedle toho napsal Smetana roku 1878 také tři trojhlasé ženské sbory, bez konkrétního adresáta. Náměty sborových skladeb jsou vesměs vlastenecké, ale tvarově jsou značně pestré od několikataktových \"Dvou hesel\" po rozsáhlou dramatickou scénu \"Píseň na moři\". Rovněž jejich osud byl různý, zatímco některé sbory zpopulárněly (\"Česká píseň\", \"Věno\"), jiné se ukázaly pro amatérský provoz značně obtížné (\"Píseň na moři\", \"Za hory slunce zapadá\") a některé byly objednateli odloženy a dočkaly se prvního provedení až desítky let po skladatelově smrti (\"Modlitba\", \"Naše píseň\").\n\nSólovou vokální tvorbu ve Smetanově díle – vedle hrstky příležitostných nebo cvičných písní – zastupují pouze \"Večerní písně\", cyklus pěti písní na slova Vítězslava Hálka z roku 1879 v schumannovském duchu, vyjadřujících různé nálady, ale spojených intenzitou výrazu i autobiografickými rysy.\n\nPro Smetanovu orchestrální tvorbu je charakteristický odstup od tradičních, v zásadě klasicistních forem „absolutní hudby“ jako symfonie nebo koncert. Tíhl spíše k volnější romantické formě osamostatněné programní předehry, jak ji zpopularizovali Mendelssohn a Berlioz, z níž se zejména ve tvorbě Franze Liszta vyvinula symfonická báseň. Smetanovo první větší orchestrální dílo, \"Velká předehra D dur\" (1849), vzniklo zejména pod vlivem Berlioze a i jediná jeho symfonie, \"Triumfální symfonie\" z roku 1855, je svou strukturou, zejména způsobem zpracování melodie rakouské hymny, blízká žánru předehry. Bližší seznámení s Lisztovými orchestrálními skladbami v letech 1856/57 podstatně ovlivnilo směr Smetanovy orchestrální tvorby a v následujících letech strávených ve Švédsku se věnoval řadě námětů na programní orchestrální díla (označení „symfonická báseň“ jim přiřknul až později), z nichž konečné podoby nabyly \"Richard III.\", \"Valdštýnův tábor\" a \"Hakon Jarl\". Ty mají zřetelné lisztovské rysy: základem je literární námět, jehož ústřední myšlenku má hudba nikoli ilustrovat, ale hlouběji vyjádřit prostředky, které literatuře či divadlu chybějí.\n\nV době pražského působení (1861–74) se Smetana omezil na drobnější příležitostné orchestrální skladby. Teprve po ohluchnutí, se značným odstupem od „švédského cyklu“, se vrátil k symfonické básni v cyklu čtyř, později šesti děl pod souborným názvem \"Má vlast\". Lisztův příklad je zde sledován mnohem volněji již proto, že program nemá literární původ, ale definuje ho samotný skladatel. Rovněž intenzivní vlastenecká náplň je pro instrumentální hudbu nezvyklá. \"Má vlast\" je (slovy Marty Ottlové) „monumentální cyklus, který je jedinečnou apoteózou vlasti, země, v níž je zakořeněna existence národa, a oslavou krajiny, která byla pro vznikající moderní český národ naplněna mýtickými a historickými vzpomínkami svázanými s vizí budoucnosti.“\n\nTorzo dalšího zamýšleného cyklu symfonických básní \"Pražský karneval\" opět dokládá Smetanovo nadšení pro společenský ruch a tanec; má rysy jeho pozdního období jako útržkovitost, zhuštěnost a harmonickou příkrost.\n\nKomorní tvorba Bedřicha Smetany je nečetná, ale obsahuje zásadní díla. Právě v tomto oboru vytvořil své nejosobnější, často autobiografické skladby. S ohlédnutím od rané virtuózní a užitkové \"Fantasie na českou píseň (Sil jsem proso na souvrati)\" pro housle a klavír sem patří nejprve \"Trio g moll pro housle, violoncello a klavír\", napsané po smrti dcery Bedřišky (1854). Rapsodické dílo vyjadřuje na malé ploše měnící se nálady od bolu a zoufalství přes rezignaci po smír s životem; jednotu díla zajišťuje důmyslná tematická provázanost. Nejvýznamnějším komorním dílem je \"Smyčcový kvartet č. 1 e moll „Z mého života“\" (1876). Jeho vnější forma je tradiční (jen místo scherza je polková věta, jako již v dřívějších kvartetech Fibichových a Dvořákových), ale jedinečný je autobiografický charakter (dochovalo se pět programových výkladů od samotného skladatele). Je to vůbec první významné programní dílo v oboru komorní hudby. Dvě houslová dua nazvaná \"Z domoviny\" (1880) jsou jakási komorní, virtuózní miniatura \"Mé vlasti\". Soukromější a opět autobiografickou, i když ne tak jasně programově vyložitelnou povahu má poslední Smetanovo komorní dílo, \"Smyčcový kvartet č. 2 d moll\" (1882–83). Zkratkovitost, útržkovitost a melodická zhuštěnost tohoto kvartetu je dílem skladatelovy choroby, která mu dovolovala komponovat jen v krátkých časových úsecích, ale současně předjímá kompoziční styl 20. století a působí tak nezvykle moderně.\n\nSkladby pro sólový klavír tvoří podstatnou část Smetanovy tvorby z 40. a 50. let 19. století. Počínají prvními skladbami z doby dětství i gymnaziálních studií, zcela převažují i mezi kompozičními cvičeními i jinými díly z doby studia u Proksche. Později je řada z nich spojena s jeho aktivitou jako učitele hry na klavír v podobě didaktických skladeb a úprav přímo či nepřímo určených pro výuku. Z hlediska typu skladeb sledoval Smetana několik linií. Jednou z hlavních byla stylizace dobového společenského tance, zejména polky. Od užitkových, skutečně tanečních polek z plzeňských let se její zpracování zušlechťovalo (cykly \"Tři salonní polky\", \"Tři poetické polky\") a umělecké svébytnosti dosáhlo v cyklu \"Vzpomínky na Čechy ve formě polek\" (1859–60). Druhou linií byly romantické, v podstatě salónní drobné skladby řazené do volných cyklů (\"Bagately a impromptus\", \"Šest charakteristických kusů\", \"Lístky do památníku\", \"Črty\"…), často věnované Smetanovým žákům, známým nebo hudebním idolům. Formou i zpracováním tyto skladby připomínají skladatelovy vzory Mendelssohna, Chopina, Schumanna a Liszta.\n\nDalší skladby pak vznikaly v souvislosti se Smetanovou dráhou koncertního klavíristy: pro tento účel vypracovával virtuózní klavírní transkripce, kadence do klavírních koncertů i samostatné skladby, jako koncertní etuda \"Na břehu mořském\" (1861) nebo \"Fantasie na české národní písně\" z roku 1862, jíž se jeho klavírní tvorba na dlouho uzavřela; skladatelova pozornost se obrátila k žánrům považovaným za významnější pro rozvoj národního hudebního života (opera, sbory, orchestrální hudba).\n\nKe klavírní tvorbě se Smetana vrátil až po ohluchnutí ve dvou zralých cyklech završujících oba jeho dřívější tematické okruhy. \"Sny\" (1875) je soubor skladeb, který věnoval svým bývalým aristokratickým žačkám, jež přispěly na jeho léčení. Nostalgicky se v nich vrací k intimní salonní formě \"Lístků do památníku\". Na svou snahu o umělecké využití a zušlechtění českého (polo)lidového tance skladatel navazuje ve dvou řadách \"Českých tanců\" (1877, 1879), které jsou ohlasem soudobé popularity „etnických“ skladeb Brahmsových a Dvořákových, současně však mají vlastenecký podtext mající dokládat původnost a hodnotu české kulturní tradice.\n\nSmetana je tradičně označován za zakladatele české národní hudby. Sám o sobě ostatně na sklonku života prohlásil: „Jsemť dle záslůh mých a dle mého snažení skladatelem českým a stvořitelem českého slohu v dramatickém a ve symfonickém oddílu hudby – výhradně české!“ (dopis J. L. Procházkovi z 31. srpna 1882). Hledání objektivních „českých“ znaků ve Smetanově hudbě (ozvuky lidové hudby, české taneční rytmy, vliv českého jazyka na formu deklamace) však moderní hudební teoretici zpochybňují. Vztah je spíše opačný: například podle muzikologa Johna Tyrrella je Smetana nepochybně vlastním zakladatelem české (tj. českojazyčné) opery, jíž dal základní kánon děl, ale i v oboru symfonickém a komorním vytvořil originální osobní hudební styl, který česká veřejnost brzy ztotožnila s národním stylem jako takovým.\n\nProto se také Smetana stal, slovy německého smetanovského badatele Kurta Honolky, „reprezentativní tvůrčí osobností českého národa vůbec“. Podle Christophera Storcka je Smetanovo dílo – zejména nejznámější \"Prodaná nevěsta\", \"Libuše\" a \"Má vlast\" – dobově žádanou „symbiózou umění a národního hnutí“, neboť spojuje vysokou uměleckou hodnotu s intenzivním vyjádřením národního obsahu. Proto se také právě Smetanova hudba, mnohem více než třeba Dvořákova nebo Janáčkova, stala kulturním a politickým symbolem, jehož účinek se projevil za vypjatých dějinných okolností, například za první a druhé světové války; proto však také byla často ideologicky a politicky instrumentalizována.\n\nJiž od 70. let 19. století, v rámci žurnalistických „bojů o Smetanu“, vytvořila skupina skladatelových příznivců pod vedením Otakara Hostinského do značné míry stereotypizovaný obraz Smetany i jeho díla, který se pak pod vlivem významného Smetanova propagátora Zdeňka Nejedlého a jeho školy upevňoval v první polovině 20. století v dogma, jež se za komunistické éry stalo ideologickým kultem. Jeho dílo bylo vykládáno úzkým pohledem Hostinského teorie o pokroku v hudbě, směřujícímu k symfonické básni a wagnerovskému hudebnímu dramatu; opačné rysy Smetanových děl pak byly vykládány jako kompromisy nebo ústupky. (Podobně byly výběrově přiznávány nebo odmítány vnější vlivy na skladatelovo dílo, zveličován jeho podíl na výběru a konečné podobě libret apod.) Smetanova osobnost byla již za jeho života idealizována a sentimentalizována do podoby osudem i nepřáteli pronásledovaného českého mučedníka, nepochopeného génia (z novější literatury teto přístup reprezentuje například kniha Zdeňka Mahlera \"Nekamenujte proroky\"). Od počátku 20. století se pak dogmaticky chápaný Smetanův odkaz stal hlavní zbraní Nejedlého hudebněkritické školy, která českým tvůrcům vnucovala jedinou závaznou pokrokovou linii (kam byli zařazováni např. Zdeněk Fibich, Josef Bohuslav Foerster, Otakar Zich, Otakar Ostrčil, Otakar Jeremiáš) a ostatní osobnosti (jako Antonín Dvořák, Josef Suk, Leoš Janáček, Vítězslav Novák…) neuznávala a haněla.\n\nPřestože Smetana zažil některá zklamání (nevelký úspěch oper \"Dalibor\" a \"Čertova stěna\"), většina jeho skladeb ze zralého období byla uvedena se značným ohlasem. Některé skladby dosáhly bezprostřednější obliby než jiné; úspěch \"Prodané nevěsty\" skladatele samotného až zarážel. Vcelku však se velká část Smetanova díla dostala v českých zemích do repertoáru divadel, orchestrů a jiných hudebních těles ještě za jeho života nebo v následujících desetiletích a udržela se tam hojně dodnes. Mezi nejznámější Smetanovy skladby (a to i díky využití jako různé znělky) patří vedle mnoha čísel z \"Prodané nevěsty\" také některé melodie z ostatních oper (sbor „Udeřila naše hodina“ z \"Braniborů v Čechách\", ukolébavka „Letěla bělounká holubička“ z \"Hubičky\", fanfáry z \"Libuše\"), dále symfonické básně „Vyšehrad“ a „Vltava“ z cyklu \"Má vlast\", sbor „Věno“ („Zpěvu dar všech srdcí vroucích…“) nebo píseň „Nekamenujte proroky“ z \"Večerních písní\". O oblíbenosti jeho děl - ale i o oficiální podpoře smetanovského kultu v době vlády KSČ – svědčí četné rozhlasové, gramofonové a CD záznamy i filmové a televizní inscenace oper.\n\nDo zahraničí Smetana pronikal později a pomaleji než jeho mladší současník Antonín Dvořák. Přes Lisztovu pomoc se jeho klavírní a symfonické skladby z ranějšího období jeho tvorby (40. a 50. léta 19. století) ve světě příliš nerozšířily. Z oper byly za jeho života v zahraničí provedeny jen \"Prodaná nevěsta\" (1871 Petrohrad, 1873 Záhřeb) a \"Dvě vdovy\" (Hamburk 1881), avšak v podstatě bez úspěchu. Nejdříve se v mezinárodním kontextu prosadilo jeho komorní dílo (první smyčcový kvartet a trio g moll); kvartet \"Z mého života\" zpopularizovalo zejména České kvarteto.\n\nPrůlom pro Smetanovy opery představoval triumf, kterého na Mezinárodní divadelní výstavě ve Vídni roku 1892 docílila \"Prodaná nevěsta\"; brzy se rozšířila zejména v německy mluvícím prostoru a též ve Spojených státech amerických. V menší míře se ve stejném prostředí prosadily i další opery (\"Dalibor\", \"Dvě vdovy\", \"Hubička\"); jejich prvními velkými propagátory byli pěvci Ema Destinnová a Karel Burian a skladatel a dirigent Gustav Mahler na svých působištích v Hamburku a ve Vídni. \"Prodaná nevěsta\" byla velmi dlouhou dobu nejhranější českou operou v zahraničí, avšak od poslední čtvrtiny 20. století jí značně konkurují opery Leoše Janáčka (\"Její pastorkyňa\" a další) a Dvořákova \"Rusalka\". Posledně jmenovaná opera byla podle statistiky časopisu \"Operabase\" v letech 2007–2012 ve světě nejvíce hranou českou operou. Rovněž cyklus \"Má vlast\", a z něj zejména \"Vltava\", se koncem 19. století rozšířily, mimo jiné díky přízni slavného dirigenta Artura Toscaniniho, a dosud je zřejmě světově nejvíce hraným a nahrávaným Smetanovým dílem. Ve světovém kontextu však Smetana nikdy nedosáhl postavení přiznávaného Dvořákovi a Janáčkovi.\n\nSmetanova dominantní umělecká osobnost silně zapůsobila na současníky, počínaje Antonínem Dvořákem. Jeho pozice zakladatele české národní hudby a stálá přítomnost jeho děl na hudební scéně v českých zemích navíc více méně nutila všechny skladatele se s jeho osobností vyrovnat, ať už se k němu oddaně hlásili (jako Josef Bohuslav Foerster) nebo se vůči němu vymezovali (jako Leoš Janáček). Specificky \"Prodaná nevěsta\" se ve své době stala přímým vzorem pro díla řady skladatelů, od Viléma Blodka, Karla Šebora, Josefa Richarda Rozkošného a Karla Bendla přes Antonína Dvořáka až po Antonína Foerstera nebo Jana Maláta. I později vznikaly opery ve smetanovské tradici, jako byl meziválečný „hit“ Jaromíra Weinbergera \"Švanda dudák\" nebo nejhranější poválečná česká opera, \"Zuzana Vojířová\" od Jiřího Pauera.\n\nSmetanovu osobnost reflektovaly i jiné obory umění. Sochařské a malířské portréty Bedřicha Smetany vytvořili například Josef Václav Myslbek, Jan Štursa, Josef Wagner, Max Švabinský, ze spisovatelů inspiroval například Jaroslava Vrchlického, Josefa Svatopluka Machara nebo Vítězslava Nezvala; nejznámější literární reflexí je báseň Antonína Sovy. Těžké poslední chvíle skladatelova života popsal Antonín Sova v básni \"\". \"Smyčcový kvartet e moll „Z mého života“\" posloužil jako název pro stejnojmenný životopisný film \"Z mého života\" z roku 1955 režiséra Václava Kršky s Karlem Högerem v hlavní roli. Kromě jiných historických postav se v tomto filmu epizodně objevují i další známí hudební skladatelé, například Franz Liszt a Antonín Dvořák, ze spisovatelů například Jan Neruda.\n\nDíky soustavné pozornosti hudební vědy je téměř celé dílo Bedřicha Smetany – jako jediného českého skladatele – dostupné v kritické edici, byť s určitými metodickými nedostatky. Chybí pouze zlomek opery \"Viola\", klavírní cyklus \"Rêves\" a obě řady \"Českých tanců\", z kompozičních cvičení z let 1843–47 byl vydán jen výbor. Opery, sbory a orchestrální a komorní skladby vyšly v patnáctisvazkové edici \"Studijní vydání děl Bedřicha Smetany\" (1940–1977), skladby pro klavír v pětisvazkovém \"Klavírním díle Bedřicha Smetany\" (1944–1873), samostatně vyšly písně (1962) a skladby z mládí do roku 1843 (1924). Formou faksimile vyšel Smetanův zápisník motivů (1942), vydány byly i Smetanovy kresby (1925) i jeho novinové články a kritiky (1948). Smetanovy kresby byly spolu s kresbami dalších členů jeho rodiny (manželky Betty Smetanové, vnuka Zdeňka Schwarze) námětem výstavy \"Jak se u Smetanů malovalo\", která probíhala od března 2013 do ledna 2014 v Muzeu Bedřicha Smetany v Praze. Dosud nebyl vydán tematický katalog Smetanových skladeb, dokončený v rukopise Jiřím Berkovcem roku 1999 na podkladě starší práce Františka Bartoše. Jen neúplně a roztroušeně byla vydána Smetanova korespondence a úryvky z jeho deníku.\n\nSmetanovou osobností a hudbou se vědecky zabývali například Otakar Hostinský, Zdeněk Nejedlý, Vladimír Helfert, Julien Tiersot, Mirko Očadlík, Přemysl Pražák, Brian Large, John Clapham, Josef Jiránek, Karel Janeček, Jaroslav Smolka, Hana Séquardtová, Václav Holzknecht, v poslední době například John Tyrrell, Olga Mojžíšová, Marta Ottlová nebo Milan Pospíšil.\n\nJiž roku 1883 bylo z iniciativy Václava Vladimíra Zeleného založeno Družstvo ctitelů Smetanových, jehož prvním činem bylo vydání klavírního výtahu \"Dalibora\" ke skladatelovým šedesátinám. V roce 1909 pak vznikl Sbor pro postavení Smetanova pomníku v Praze, který brzy rozšířil svou aktivitu na výstavní, sběratelskou a vydavatelskou a v roce 1931 se přejmenoval na (dosud existující) Společnost Bedřicha Smetany. Z jím shromážděných sbírek pak bylo roku 1936 otevřeno Muzeum Bedřicha Smetany v Praze na Novotného lávce, roku 1952 postátněné a od roku 1976 spravované Národním muzeem. Národní muzeum spravuje též Památník Bedřicha Smetany v Jabkenicích, odkoupený roku 1936 spolkem Dědictví Bedřicha Smetany. Od roku 1949 existuje též muzeum Rodný byt Bedřicha Smetany v Litomyšli, od roku 1956 expozice na zámku v Benátkách nad Jizerou, od roku 1968 pak Památník Bedřicha Smetany na Lamberku u Obříství a od roku 1984 smetanovská expozice na zámku v Růžkových Lhoticích. Expozice na zámku v Novém Městě nad Metují z roku 1974 po restituci zámku zanikla. Od roku 1961 existuje též expozice Bedřicha Smetany v budově bývalé burzy v Göteborgu. Od roku 2015 existuje Muzeum Bedřicha Smetany v obci Týn nad Bečvou.\n\nNa mnoha místech byly Bedřichu Smetanovi postaveny pomníky nebo zasazeny pamětní desky. První pamětní desky byly zasazeny v Litomyšli (1880), Jabkenicích (1888) a Jindřichově Hradci (1893), první pomník byl postaven v Hořicích roku 1903. V mnoha českých městech je po něm pojmenováno některé veřejné prostranství; v Praze je to Smetanovo nábřeží, vedoucí od Národního divadla ke Smetanovu muzeu. Smetanova podobizna se objevila i na československé tisícikoruně (v oběhu 1985–93) a pětitisícikoruně (v oběhu 1946–53). V letech 1949–1992 nesla Smetanovo jméno budova dnešní Státní opery Praha (\"Smetanovo divadlo\"). Hlavní koncertní prostor pražského Obecního domu má název Smetanova síň. Mezinárodní hudební festival Pražské jaro začíná každoročně ve Smetanův úmrtní den (12. května) jeho cyklem symfonických básní \"Má vlast\". Ve skladatelově rodném městě se koná festival Smetanova Litomyšl a v Plzni se každoročně koná Mezinárodní smetanovská klavírní soutěž. Smetanovo jméno nese řada pěveckých sborů (např. v Praze, Hradci Králové, Frýdku-Místku, Jindřichově Hradci, Telči, Kladně, Jičíně nebo Hulíně).\n\nPo Smetanovi jsou pojmenovány rozsáhlý kráter Smetana na planetě Merkur, planetka 2047 Smetana a také (k roku 2017) mezinárodní vlak ČD a ÖBB railjet z Prahy přes Brno a Vídně do Štýrského Hradce a zpět.\n\n\n"}
{"id": "27413", "url": "https://cs.wikipedia.org/wiki?curid=27413", "title": "Chemická vazba", "text": "Chemická vazba\n\nChemická vazba je silová interakce poutající navzájem sloučené atomy, která je energeticky stabilizuje a vede ke vzniku molekuly. Vzniklá molekula má potom nižší energii, než měly původní atomy před sloučením. Základ všech vazeb spočívá ve společném sdílení nebo předávání vazebných elektronů příslušnými částicemi.\n\nVazebná energie – energie, která se uvolní při vzniku vazby, čím větší je její hodnota, tím pevněji jsou atomy k sobě vázány. Vyjadřuje se v jednotkách energie, nejčastěji v elektronvoltech. Z praktických důvodů se vztahuje na energii jednoho molu, pak se udává v jednotkách kJ/mol.\n\nDisociační energie vazby – energie, kterou je nutno dodat, aby se opět vazba rozštěpila. Na základě zákona o zachování energie je číselně rovna energii, která se uvolnila při vzniku vazby, ovšem má opačné znaménko.\n\nDélka vazby – mezijaderná vzdálenost (vzdálenost mezi středy atomů spojených vazbou). Nelze ji vypočítat z teorie, lze ji změřit. Zjišťuje se metodami elektronové a neutronové difrakce, difrakce rentgenových paprsků nebo metodami spektrálními. Vyjadřuje se v pikometrech. Závisí na rozměrech jednotlivých atomů, řádu vazby (vazba vyššího řádu je kratší), typu hybridizace překrývajících se atomových orbitalů (větší podíl orbitalů \"s\" zkracuje délku vazby).\n\nPevnost vazby – značně roste s narůstajícím vazebným řádem (násobností)\n\nObecné dělení:\n\nČástice látky v pevném skupenství mohou být vázány ještě dalšími typy vazeb, které se však zpravidla neoznačují za „chemické“, protože jimi nevznikají molekuly sloučenin:\n\nPolarita chemické vazby je dána nerovnoměrným rozdělením elektronové hustoty v molekule v důsledku rozdílné elektronegativity atomů:\n\n\n\nExistuje několik teorií, které popisují chemickou vazbu, mj.:\n\n\n\nPři vzniku vazby se soustava izolovaných atomů dostane do minima své potenciální energie. Nedojde-li ke vzniku vazby, jedná se o tzv. nevazebnou interakci, potenciální energie roste se snižující se vzdáleností a atomy se odpuzují.\n\n"}
{"id": "27419", "url": "https://cs.wikipedia.org/wiki?curid=27419", "title": "Hřídelecká hůra", "text": "Hřídelecká hůra\n\nPřírodní památka Hřídelecká hůra zahrnuje území čedičové homole \"Horka (398 m n. m.)\" na východním okraji vesnice Hřídelec, části města Lázně Bělohrad v okrese Jičín v Královéhradeckém kraji. Chráněné území je v péči Krajského úřadu Královéhradeckého kraje.\n\nChráněné území bylo zřízeno k ochraně geologické lokality se vzácnými nerosty. Hřídelecká hůra je vulkanický pahorek mladotřetihorního stáří, který je součástí pruhu izolovaných výskytů čedičových hornin, rozprostírajícího se mezi Novou Pakou přes Lázně Bělohrad k Červené Třemešné. V důsledku těžby a odvětrávání měkčích výplní zde vznikly dutiny a pseudokrasové jeskyně, v nichž se vyskytují různé minerály. Jižní a západní svahy jsou porostlé teplomilnou vegetací, na severním a východním svahu převládají řídké porosty náletových dřevin, poskytující úkryt ptactvu a drobným živočichům.\n\nPřírodní památka je tvořena neovulkanitovým tělesem nefelinického bazanitu s polohami subvulkanické bazaltoidní brekcie a svrchnokřídovými slínovci. Jedná se o bohaté naleziště minerálů, např. amfibolu, dolomitu, kalcitu, olivínu, aragonitu (dokonale vyvinuté krystaly, případně krystalové srůsty i agregáty s medovým zbarvením patří k nejdokonalejším na území ČR) aj. Těžbou čediče vznikla lomová jáma s komorami a chodbami.\n\nJeden biotop tvoří suché luční porosty na svazích homole, pomístně zarostlé nálety dřevin, a druhý pozůstatky bývalého lomu v centru kopce. Přes velmi příznivý minerální podklad je druhové spektrum celkem chudé. Dosud zde nebyly nalezeny žádné chráněné ani ohrožené druhy rostlin. Rostou zde teplomilné druhy zběhovec lesní (\"Ajuga genevensis\"), tařinka kališní (\"Alyssum alyssoides\"), pamětník rolní (\"Acinos arvensis\"), mochna jarní (\"Potentilla tabernaemontani\"), rozchodník ostrý (\"Sedum acre\"), a rozchodník tenkolistý (\"Sedum boloniense\") aj.\n\nVe skalních dutinách a na římsách hnízdí poštolka obecná (\"Falco tinnunculus\"), rehek domácí (\"Phoenicurus ochruros\"). Keřové porosty a stromové patro vyhledávají ke hnízdění budníček menší (\"Phylloscophus collybita\"), dlask tlustozobý (\"Coccothraustes coccothraustes\"), červenka obecná (\"Erithacus rubecula\") a pěvuška modrá (\"Prunella modularis\"). V uměle vytvořených dutinách zimuje netopýr černý (\"Barbastella barbastellus\").\n\n\n"}
{"id": "27422", "url": "https://cs.wikipedia.org/wiki?curid=27422", "title": "Chyjická stráň", "text": "Chyjická stráň\n\nPřírodní památka Chyjická stráň zahrnuje lesní porost na mírném jihozápadním svahu mezi obcemi Chyjice a Dolany v okrese Jičín. Nově byla vyhlášena Nařízením Královéhradeckého kraje č.9/2013 ze dne 16.9.2013 (původní vyhláška byla zrušena), účelem je ochrana lesních\nekosystémů ve složení blízkému přirozené druhové a věkové skladbě a zachování vhodných podmínek a podpora výskytu vzácných a ohrožených druhů rostlin a živočichů.\n\nSoučást levého svahu údolí Mrliny ve východní části geomorfologického celku Jičínská pahorkatina. Podkladem jsou jemnozrnné sedimenty svrchní křídy (coniak), zejména vápnité jílovce s vložkami vápnitých pískovců.\n\nTeplomilná dubohabřina mladší věkové kategorie s ojedinělými výstavky starých dubů a bohatým keřovým patrem. Patří ke svazu Carpinion. Rostou zde např. lilie zlatohlávek (\"Lilium martagon\"), náprstník velkokvětý (\"Digitalis grandiflora\"), vemeník dvoulistý (\"Platanthera bifolia\"), lýkovec jedovatý (\"Daphne mezereum\"), barvínek menší (\"Vinca minor\"), jaterník trojlaločný (\"Hepatica nobilis\"), dymnivka dutá (\"Corydalis cava\"), mochna bílá (\"Potentilla alba\"), konvalinka vonná (\"Convallaria majalis\"), kokořík vonný (\"Polygonatum odoratum\"), dymnivka bobovitá (\"Corydalis intermedia\"), prorostlík dlouholistý (\"Bupleurum longifolium\") aj.\n\nHnízdí zde lesní ptáci např. hrdlička divoká (\"Streptopelia turtur\"), strakapoud velký (\"Dendrocopos major\"), lejsek černohlavý (\"Ficedula hypoleuca\"), sýkory (Parus sp.), šoupálek dlouhoprstý (\"Certhia familiaris\") aj.\n\n"}
{"id": "27433", "url": "https://cs.wikipedia.org/wiki?curid=27433", "title": "Richard Wagner", "text": "Richard Wagner\n\nWilhelm Richard Wagner (22. května 1813, Lipsko – 13. února 1883, Benátky) byl německý hudební skladatel, dramatik, básník, spisovatel, divadelní režisér a dirigent, výrazný představitel hudebního romantismu. Mezi jeho nejznámější díla patří opery \"Rienzi\", \"Bludný Holanďan\", \"Tannhäuser\", \"Lohengrin\", \"Tristan a Isolda\", \"Mistři pěvci norimberští\", operní tetralogie \"Prsten Nibelungův\" a jeho poslední opera \"Parsifal\".\n\nMnoho let žil mimo Německo – především v Rize (tehdy v ruském Livonsku), Francii, Rakousku a Itálii. Nejdelší období však strávil ve Švýcarsku, kde se usadil poté, když po nezdařené revoluci v roce 1848 musel uprchnout z Německa. Několikrát navštívil i Čechy – především Prahu, kde uvedl některá svá díla. Měsíc strávil i v Teplicích; výlet na hrad Střekov jej inspiroval ke složení opery \"Tannhäuser\". V Bayreuthu mu bylo v roce 1873 umožněno s pomocí bavorského krále Ludvíka II. postavit pro inscenace svých oper divadlo s tehdy vynikající akustikou a založit zde tradici Hudebních slavností v Bayreuthu (\"Bayreuther Festspiele\"), které si svoji světovou proslulost udržují až dodnes.\n\nPro skladatelovy protižidovské názory bylo jeho dílo již za Německého císařství jednostranně posuzováno a zejména v období nacismu přímo zneužito. Wagner bývá (ne zcela logicky) spojován s Adolfem Hitlerem z toho důvodu, že Wagnerova snacha Winifred Marjorie Wagner (rozená Williamsová) byla dlouholetou Hitlerovou osobní přítelkyní.\n\nNarodil se 22. května 1813 v Lipsku jako osmé dítě policejního úředníka Carla Friedricha Wagnera (1770–1813) a dcery pekaře Johanny Rosine Wagnerové, roz. Pätzové (1774–1848). Šest měsíců po jeho narození, 23. listopadu 1813, zemřel jeho otec na tyfus. V srpnu 1814 se jeho matka znovu provdala za herce a básníka Ludwiga Geyera (1780–1821), který se ujal celé rodiny a kterého si Wagner sám velice vážil. Johanna Rosine Wagnerová měla s Geyerem ještě dceru Cäcilii (1815–1893). Objevily se také spekulace, že by Geyer mohl být dokonce jeho biologickým otcem, nebyly ale nikdy potvrzeny ani vyvráceny. Oproti tomu domněnky, že Geyer byl Žid, jsou dnes již vyvráceny. V roce 1814 se rodina přestěhovala do Drážďan.\n\nV roce 1817 byl zapsán do školy. O dva roky později jeho otčím Ludwig Geyer onemocněl a 30. září 1821 zemřel. Proto byl Richard Wagner dán na výchovu strýci Karlu Geyerovi do Eislebenu. Od 22. prosince navštěvoval pod jménem Wilhelm Richard Geyer církevní školu v Drážďanech. V roce 1826 poprvé navštívil Wagner Prahu, kde jeho sestry Rosalie a Klára získaly angažmá u divadla. Prahu navštívil jako dítě ještě několikrát a velice se mu zalíbila. Ve svých pamětech vzpomínal, jak do svého oblíbeného města šel i pěšky. Richard však zůstal v Drážďanech a rodinu navštěvoval. Od Vánoc 1827 byl opět se svou rodinou v Lipsku. Tady navštěvoval pod jménem Wagner školu sv. Mikuláše a školu sv. Tomáše (1828–1830). Toho času byl pod silným vlivem svého strýce Adolfa Wagnera, četl Shakespeara a „romantiky“, nejvíce E. T. A. Hoffmanna. V šestnácti letech slyšel zpívat operní pěvkyni Wilhelminu Schröder-Devrientovou v Beethovenově opeře \"Fidelio\" a od té chvíle mu bylo jasné, že chce být muzikantem. Složil první sonáty a první nedokončený operní pokus \"Hochzeit\" (\"Svatba\").\n\nOd roku 1831 studoval hudbu na univerzitě v Lipsku, mimo jiné se učil u Christiana Theodora Weinlinga, kterému také věnoval své první dílo – klavírní sonátu B dur. V roce 1832 zkomponoval symfonii C dur a podnikl svou třetí cestu do Čech.\n\nV roce 1833 byl ovlivněn spisovatelem a publicistou Heinrichem Laubem a ideami revolučně orientovaným hnutím \"Junges Deutschland\". Zároveň začal komponovat operu \"Die Feen\" (\"Víly\") a byl jmenován sbormistrem divadla ve Würzburgu. V Laubeho „Zeitung für die eleganten Welt“ (Noviny pro elegantní svět) mu vyšel článek „\"Die deutsche Oper\"“ (\"Německá opera\"). Poté podnikl s Theodorem Apelem svou čtvrtou cestu do Čech. Stal se hudebním vedoucím pro letní sezónu v Bad Lauchstädtu a divadla v Magdeburku a tam také potkal svou budoucí ženu, herečku Minnu Planerovou (5. září 1809 v Oederanu – 25. ledna 1866 v Drážďanech).\n\nV roce 1835 začal pracovat na opeře \"Das Liebesverbot\" (\"Zakázaná láska\") a zahájil druhou sezonu svého působení v Magdeburku, kde se také 29. března 1836 konala premiéra \"Zakázané lásky\". 24. listopadu 1836 se oženil s Minnou Planerovou. 1. dubna 1837 nastoupil jako hudební ředitel v Královci (\"Königsberg, dnes Kalinigrad\"), krátce nato ale podnik zkrachoval a on sám se ocitl v dluzích. V červnu 1837 se mu podařilo získat místo dirigenta v Rize a dostal se tak z dosahu německých věřitelů. Tady začal vznikat text a začátek partitury opery \"Rienzi\". 12. října 1837 zemřela jeho sestra Rosalie. V roce 1839 ztratil své místo v Rize. Ze strachu z věřitelů svých velkých dluhů překročil tajně rusko-rakouskou hranici a odplul se svou ženou Minnou na malé plachetnici na rozbouřeném moři až do Londýna. Na této cestě načerpal inspiraci ke své opeře \"Der fliegende Holländer\" (\"Bludný Holanďan\"). Hned poté se vydal do Paříže.\nLéta 1840–1841 strávil za stísněných podmínek v Paříži, dokončil zde \"Rienziho\" (1840) a \"Bludného Holanďana\" (1841). Seznámil se zde s Heinrichem Heinem a Franzem Lisztem. Toho času se též zabýval ateistickou filosofií Ludwiga Feuerbacha a teorií moderního anarchismu Pierra Josepha Proudhona, poprvé tak přišel na myšlenku zpracovat drama Nibelungů. V roce 1842 opustil Paříž a vrátil se zpět do Drážďan. Červen strávil v Teplicích, na hradě Střekov získal první inspiraci k opeře \"Tannhäuser\". 20. října 1842 se konala v Drážďanech premiéra opery \"Rienzi\".\n\nV roce 1843 byl jmenován kapelníkem Drážďanské opery (\"Semperoper\") a 2. února tam mělo premiéru jeho stěžejní dílo \"Bludný Holanďan\". V Drážďanech se poznal s Antonem Pusinellim a Augustem Röckelem, s nímž vedl především politické rozhovory. V červnu 1845 se vydal do Mariánských Lázní a v tamějším klidném prostředí začal pracovat na opeře \"Lohengrin\". 19. října 1845 se konala v Drážďanech premiéra \"Tannhäusera\". V roce 1846 dirigoval Beethovenovu devátou symfonii.\n\n9. ledna 1848 zemřela Wagnerova matka. Navštěvoval Liszta ve Výmaru, podpořil březnovou revoluci a vytvořil koncepci pro \"Der Ring des Nibelungen\" (\"Prsten Nibelungův\"). Odcestoval do Vídně a po návratu se zúčastnil květnového povstání. Poznal tehdy ruského anarchistu Michaila Bakunina.\n\nByl na něj vydán zatykač, stejně jako na jeho přítele, známého architekta Gottfrieda Sempera, autora operní budovy v Drážďanech. Musel proto uprchnout a po krátkém pobytu v Paříži se usadil v exilu v Curychu. Ve francouzském Bordeaux prožil románek s Jessií Laussotovou. 28. srpna měl ve Weimaru bez jeho přítomnosti premiéru \"Lohengrin\". Dokončil také spis \"Oper und Drama\".\n\nV roce 1852 se seznámil s Ottou a Mathildou Wesendonckovými a dokončil básně k Nibelungům. V květnu pořádal koncerty v Curychu. Navštívili ho tam Ferenc Liszt a básník-revolucionář Georg Herwegh. Zkoncipoval předehru k opeře \"Das Rheingold\" (\"Zlato Rýna\"). 10. října 1852 navštívil Liszta v Paříži a zde se poprvé setkal s jeho nemanželskou dcerou Cosimou (tehdy se jmenovala Cosima de Flavigny), která se o mnoho let později stala jeho druhou ženou.\n\nV roce 1854 si přečetl hlavní dílo německého filosofa Arthura Schopenhauera \"Die Welt als Wille und Vorstellung\" (\"Svět jako vůle a představa\"). Ve stejném roce začal pracovat na opeře \"Tristan a Isolda\". V roce 1855 pořádal koncerty v Londýně. V roce 1856 požádal saského krále Jana o milost. Mezitím příležitostně pobýval na „Zeleném vršku“ (\"Grüner Hügel\") vedle vily Wesedoncků a zkomponoval zde známé \"Wesendonck-Lieder\", tedy \"Písně (pro Mathildu) Wesendonck\". Přerušil kompoziční práci na operách cyklu Prsten Nibelungův a vrátil se k práci na \"Tristanovi a Isoldě\". V roce 1858 si zkomplikoval situaci románkem s Mathildou Wesendonckovou. Manželka Minna odjela do Drážďan a na čas se od něj odloučila. Wagner odcestoval do Benátek. V roce 1859 se zdržoval v Luzernu, kde dokončil Tristana. Vydal se do Paříže, kam ho následovala i Minna. Pořádal tam koncerty a stejně tak v Bruselu. V roce 1860 vydal saský král Jan částečnou amnestii, která se vztahovala i na Richarda Wagnera, a on se mohl po dlouhé době zase podívat do Německa.\n\nV roce 1861 se konalo v Paříži skandální uvedení opery \"Tannhäuser\". Poté se Wagner zdržoval střídavě v Karlsruhe, Vídni, Benátkách, Mohuči a Paříži. Začal pracovat na opeře \"Mistři pěvci norimberští\". Poté, co opustil Paříž, pobýval v Biebrichu, dnešním předměstí hessenského města Wiesbaden. Do Biebrichu přijela za ním jeho manželka Minna a zde mezi nimi došlo začátkem roku 1862 k definitivní rozluce. Ve stejném roce vyhlásil saský král plnou amnestii. Poté prožil Wagner vztahy k Mathildě Maierové a Friederike Meyerové. V červnu se setkal s vynikajícím klavíristou a také dirigentem Hansem von Bülow, který se mezitím oženil s Lisztovou dcerou Cosimou, a zůstal na čas ve Vídni.\n\nV roce 1863 pořádal koncerty v Petrohradě, Moskvě, Budapešti, Praze a Karlsruhe. V roce 1864 opustil Vídeň a navštívil německou spisovatelku Elisu Wille v Mariafeldu u Curychu. 4. května 1863 ho pozval do Mnichova jeho veliký obdivovatel, bavorský „pohádkový“ král Ludvík II., a i když byl později pod tlakem okolností nucen Wagnera vyhostit, tak ho až do smrti štědře podporoval.\n\nWagnerovo opětné setkání s Cosimou, tehdy provdanou von Bülow, bylo pro oba osudové. Cosima byla nemanželskou dcerou proslulého klavírního virtuóza a hudebního skladatele Franze Liszta a francouzské hraběnky Marie d'Agoult. Vzhledem k původu své matky z vysoké šlechty se v mládí jmenovala Cosima de Flavigny. 28. listopadu 1863 si Wagner a Cosima von Bülow vyznali lásku.\n\nV červnu a červenci 1864 bydleli Bülowovi v jeho vile Pellet na Starnberském jezeře v Bavorsku. Tam pokračoval Wagnerův utajovaný vztah s Cosimou. 10. dubna 1865 se jim narodila dcera Isolda, kterou Hans von Bülow tehdy považoval za své vlastní dítě. 10. června 1865 se konala v Mnichově slavnostní premiéra \"Tristana a Isoldy\" za přítomnosti krále Ludvíka II. 17. června začal Wagner psát svou autobiografii \"Mein Leben\" (\"Můj život\").\n\n25. ledna 1866 zemřela Wagnerova první manželka Minna roz. Planer. Toho času pobýval společně s Cosimou ve Švýcarsku. Oba se pak usadili v obci Tribschen blízko Luzernu, na břehu romantického Lucernského jezera (\"Vierwaldstätter See\"). 17. února se jim tam narodila druhá dcera Eva. 21. června 1868 se konala v Mnichově premiéra opery \"Mistři pěvci norimberští\" (\"Die Meistersinger von Nürnberg\"). 8. listopadu se Wagner poprvé setkal s Friedrichem Nietzschem, který se později proslavil jako jeden z největších filosofů a myslitelů a kterého Wagner inspiroval k napsání jeho díla \"Die Geburt der Tragödie\" (\"Zrození tragédie\") a několika dalších děl. Nietzsche byl toho času častým hostem v jeho vile a Wagner s ním počítal jako s osobním učitelem svého syna Siegfrieda Wagnera, který se jemu a Cosimě narodil 6. června 1869. První tři děti Richarda Wagnera a Cosimy se tedy všechny narodily jako nemanželské. Manželství Cosimy s Hansem von Bülow bylo rozvedeno teprve 18. června 1870. Již 25. srpna 1870 uzavřeli Richard Wagner a Cosima v Luzernu manželství.\n\n22. září 1869 se konala premiéra Wagnerovy opery \"Zlato Rýna\" (\"Rheingold\") v Mnichově. 26. června 1870 měla v Mnichově premiéru opera \"Walküre\" (Valkýra). 25. prosince 1870 uspořádal Wagner soukromou premiéru svého díla „Siegfried-Idylle“ na schodech své vily v Luzernu.\n\nV roce 1871 si Wagner vybral Bayreuth jako místo pro své divadlo. S podporou krále Ludvíka II. mohl tento projekt realizovat. Ve stejném roce byl také pozván německým říšským kancléřem Bismarckem do Berlína. V roce 1872 se definitivně přestěhoval do Bayreuthu a 22. května toho roku byl zde položen základní kámen jeho divadla.\n\nVytvořil v něm neviditelný orchestr, který zůstal skrytý pod podiem, a diváci tak měli možnost vidět jen to, co se děje na jevišti. Veliký důraz byl též kladen na kvalitu zvuku. Mimořádné akustiky bylo dosažena i proto, že celá stavba byla ze dřeva, že nebyly žádné lóže po stranách a všechny sedačky byly bez čalounění. Tenhle nápad dostal už za svého působení v Rize, kde musel někdy dirigovat koncerty i ve stodolách a byl překvapen a nadšen jejich akustikou. Již 2. srpna 1873 se konalo slavnostní otevření divadla.\n\n28. dubna se nastěhovali Richard a Cosima Wagnerovi do nové vily v Bayreuthu, na okraji zámecké zahrady, která se stavěla dva roky. Wagner ji pojmenoval „\"Haus Wahnfried\"“. Jméno domu osvětluje nápis vyrytý na čelní straně budovy:\n\n13. srpna 1876 se konaly za přítomnosti císaře Viléma I. a bavorského krále Ludvíka II. první Hudební slavnosti v Bayreuthu (Bayreuthský festival), při kterých byl uveden celý \"Prsten Nibelungův\". V září 1876 podnikl Wagner cestu do Itálie a naposledy se (v Sorrentu) setkal s Nietzschem. Nietzsche Wagnerovi vyčítal, že se přidal k říšským Němcům, a především mu jako zapřisáhlý nepřítel křesťanství zazlíval operu \"Parsifal\", ve které oslavoval křesťanské tradice. Wagner, který požadoval po svých přátelích bezmeznou oddanost, Nietzschemu naopak vyčítal, že se v knize \"Menschliches, alzu menschliches\" (\"Lidské, příliš lidské\") odklonil od jeho, tedy wagneriánského myšlenkového směru, a také to, že měl Nietzsche četné židovské přátele, a tak se jejich přátelství rozpadlo. Během pobytu v Londýně ho přijala anglická královna Viktorie. Koncem roku 1879 odcestovali Wagnerovi opět do Itálie, navštívili střídavě města Neapol, Ravello a Siena a pobývali také v Benátkách.\n\nV roce 1881 byl v Bayreuthu uveden \"Prsten Nibelungův\". V listopadu téhož roku se Wagner zdržoval na Sicílii. 13. února 1882 dokončil v Palermu svou poslední operu \"Parsifal\", která měla premiéru na druhém Bayreuthském festivalu 26. června 1882.\n\nOd 16. září 1882 pobývali Richard a Cosima Wagnerovi v Benátkách v paláci Vendramin (plným názvem \"Palazzo Vendramin-Calergi\") na břehu Velkého kanálu (\"Canale Grande\"). Zde, možná po manželské hádce, Richard Wagner dne 13. února 1883 zemřel. 16. února byl převezen do domovského Bayreuthu a 18. února byl pochován v malém parku u své vily Wahnfried.\n\nJeho dílo bylo již za německého císařství a především později za dob nacionálního socialismu ve světě velmi různě a mnohdy jednostranně posuzováno.\n\nJeho antisemitismus se projevil poprvé v díle \"Das Judenthum in der Musik (Židovství v hudbě)\", které vydal nejprve anonymně a později se k němu přihlásil. V něm si stěžuje na „požidovštěné“ umění a použil tezi, že „Židovství samo o sobě je neschopné, jak svým zevnějškem, svou řečí, ale především svým zpěvem, který se odvažuje nazývat uměním“. Ve své stati \"Was ist deutsch?\" (\"Co je německé?\"), která vyšla v roce 1865, se snažil zdůvodnit ztroskotání revoluce v roce 1848 tím, „že se praví Němci náhle ocitli v prostředí, které jim bylo úplně cizí“.\n\nZ bayreuthského spolku Richarda a Cosimy Wagnerových přišel do německé společnosti úplně nový druh biologického rasismu, který byl ovlivněn Francouzem Arthurem de Gobineau a poněmčeným Angličanem a zastáncem eugeniky Houstonem Stewartem Chamberlainem. Oba hlásali nadřazenost árijské rasy nad židovskou. Chamberlain se roku 1908 oženil s Wagnerovou dcerou Evou.\n\nNa druhou stranu měl paradoxně mezi Židy několik přátel a spolupracovníků, mj. Karla Tausiga, Josepha Rubinsteina, Angelo Neumanna, Hermanna Leviho a slavnou zpěvačku Lilli Lehmann.\n\nV Izraeli bylo jeho dílo vždy přijímáno s rozpaky, nejednou skončilo představení jeho děl fiaskem a několikrát bylo i z důvodu protestů „Spolku přeživších holocaust“ zrušeno.\n\n\nKe všem svým operám Wagner napsal libreta sám. Libreto k nedokončené opeře \"Die Hochzeit\" zničil a libreto k \"Rienzimu\" daroval bavorskému králi Ludvíku II. Později si Adolf Hitler přivlastnil libreta k operám \"Rienzi\", \"Die Feen\" a \"Das Liebesverbot oder Novize von Palermo\". Všechny tyto tři partitury jsou dnes bohužel ztracené.\n\nNepočítáme-li nedokončenou operu \"Die Hochzeit\" (Svatba), byly na území dnešní České republiky uvedeny všechny Wagnerovy opery kromě \"Das Liebesverbot oder Der Novize von Palermo\" (Zápověď lásky aneb Novicka z Palerma). Jejich první uvedení vždy zrealizovaly německé scény v Praze. V roce 1888 bylo operou \"Die Meistersinger von Nürnberg\" otevřeno Nové německé divadlo v Praze. České soubory uváděly Wagnerovy opery až později:\nDoposud nejvíce hranými Wagnerovými operami na území Česka jsou \"Bludný Holanďan\" (přes 70 inscenací) a \"Lohengrin\" (přes 60 inscenací).\n\n\nWagnerova opera \"Die Feen\" (Víly) se v Čechách nastudovala zatím jen jednou a premiéra proběhla 8. února 1893 v Novém německém divadle v Praze.\n\nStavovské divadlo bylo první divadlo v celé Habsburské monarchii, které uvedlo Wagnerovu operu. Byl jí \"Tannhäuser\". Wagnerovy opery velice propagoval František Škroup.\n\n\nRichard Wagner napsal také řadu různých polemických statí a jiných textů, ve kterých se většinou zaměřoval na vlastní ideál opery. V jeho dílech se také často zaměřuje na oblast politickou a sociální. Mezi jeho nejznámější díla patří:\n\n\n\n\n"}
{"id": "27434", "url": "https://cs.wikipedia.org/wiki?curid=27434", "title": "Seznam alexandrijských patriarchů", "text": "Seznam alexandrijských patriarchů\n\nSeznam alexandrijských patriarchů obsahuje všechny biskupy a patriarchy Alexandrie před Chalkedonským koncilem, na němž došlo ke schizmatu, kdy se rozdělila řecká ortodoxní církev, která výsledky koncilu uznala, a na ní nezávislá koptská pravoslavná církev, která výsledky tohoto koncilu neuznala. Malá část těchto koptských ortodoxních křesťanů se v polovině 18. století sjednotila s Římem, vytvořila koptskou katolickou církev, která má od roku 1824 svého patriarchu. Navíc byl římskokatolickým biskupům udělován od dob křížových výprav do roku 1964 titul \"latinský patriarcha alexandrijský\".\nDalšími pokračováními tohoto seznamu proto jsou:\n\n"}
{"id": "27437", "url": "https://cs.wikipedia.org/wiki?curid=27437", "title": "Milan Rastislav Štefánik", "text": "Milan Rastislav Štefánik\n\nMilan Rastislav Štefánik (21. července 1880 Košariská – 4. května 1919 Ivanka pri Dunaji) byl slovenský politik, generál francouzské armády a astronom.\n\nV letech 1914–1918 organizoval československé legie v Srbsku, Rumunsku, Rusku, Itálii. Byl členem Národní rady v Paříži a v letech 1918–1919 československým ministrem vojenství. Je spolu s Tomášem Garriguem Masarykem a Edvardem Benešem považován za zakladatele Československa. Zahynul při letecké nehodě při návratu do vlasti.\n\nMilan Rastislav Štefánik se narodil v Košariskách u Myjavy na západním Slovensku jako šesté z dvanácti dětí v rodině evangelického faráře Pavla Štefánika. Devět dětí (pět chlapců a čtyři děvčata) se rodičům podařilo vychovat do dospělosti. Třebaže byl synem faráře, vyrůstal v chudém prostředí a jeho život se téměř nelišil od života rolnických dětí ze sousedství. Co mu však od dětství nechybělo, byly slovenské knihy a časopisy, jimiž se Pavol Štefánik jako vzdělaný národovec snažil vychovávat svoje potomky. První tři třídy obecné školy vychodil v rodné vsi, kdy mu byl učitelem slovenský vlastenec, absolvent slovenského evangelického gymnázia v Revúci, Martin Kostelný. Podle svědectví učitele byl Milan Rastislav nejlepším žákem na košarišské škole.\n\nOtec Pavol se snažil poskytnout synovi co nejlepší vzdělání – aby mohl Milan Rastislav studovat na střední škole, musel se důkladně naučit . Proto už v devíti letech odešel z domu do Šamorína, aby se připravil na střední školu. Středoškolské studium započal na evangelickém lyceu v Bratislavě, tehdejším Prešpurku, kde už studovali jeho dva bratři – Igor a Pavol. V oné době bylo lyceum maďarizované a ze slovenských vlasteneckých profesorů na něm učil jen Ján Kvačala. Z vyučujících si Štefánik oblíbil profesora matematiky Ferdinanda Hirschmanna a třídního profesora Samuela Markusovszkého. Štefánik studoval s výborným prospěchem, ale po třech letech musel odejít se svým bratrem Pavlem do Šoproně a později do Sarvaše, protože Pavol prospíval slabě.\n\nMilan Rastislav i po přechodu na novou školu dosahoval výborného prospěchu, za což obdržel jednorázové Telekiho stipendium; kromě toho zde poznal i svoji první lásku, Emílii Chovanovou. V Sarvaši nakonec odmaturoval s vyznamenáním a rozhodl se odejít studovat stavební inženýrství do Prahy. V té době působil v Praze spolek Detvan (hlavním aktivistou byl tehdejší medik Vavro Šrobár) a Štefánik zde získal i stipendium od Českoslovanské jednoty. Hned na začátku studií začal navštěvovat se svým přítelem Janem Kraiczem i spolek evangelických akademiků Jeroným a byl rovněž členem podpůrného spolku Radhošť. Štefánik se také stal hlasistou a stoupencem myšlenek profesora T. G. Masaryka.\n\nV březnu 1898 se Štefánik stal tajemníkem Detvanu. V roce 1900 nastal v jeho životě zlom. Po prudké roztržce o prázdninách vyhnal otec mladého Štefánika z domu. Ten se uchýlil ke svému příteli Vavrovi Šrobárovi do Ružomberka. Na podzim se pak vrátil do Prahy a odešel z techniky. Dal se zapsat ke studiu astronomie (tento obor se onehdy vyučoval na filozofické fakultě) a přes počínající problémy se žaludkem se pustil do studia. Posléze se i usmířil s otcem a mezi slovenskými studenty v Praze si postupně získával autoritu. Na podzim 1901 se stal předsedou Detvanu. Kvůli neshodám v řadách spolku však později, byť nerad, spolu se svými přáteli Jurajem Nerádem a Zigem Zigmundíkem z Detvanu vystoupil.\nV letním semestru roku 1902 odešel studovat do Curychu, kde v novém prostředí získal i nové kontakty. Po návratu do Prahy na podzim 1902 se znovu přihlásil do Detvanu a na valné hromadě byl opět zvolen předsedou. Když roku 1903 začal V. Šrobár vydávat časopis \"Hlas\", pomáhal mu Štefánik při redigování jeho přílohy \"Umelecký hlas\", věnované literatuře a umění. Jako publicista byl činný i jinde – na přání Jana Herbena psal do realistického časopisu \"Čas\" pravidelné pondělní úvodníky o slovenské kultuře a politice, jejichž cílem bylo informovat českou veřejnost o Slovensku. Upozorňoval především na postupující maďarizaci a nabádal českou společnost, aby pomáhala Slovensku konkrétními činy. Jako předseda Detvanu se zúčastnil roku 1903 sjezdu mezinárodní studentské organizace Corda Fratres v italském Palermu. V létě potom navštívil v Luhačovicích Pavla Blahu a zúčastnil se také otevření první výstavy \"Grupy uhorskoslovenských maliarov\", která byla výsledkem česko-slovenské kulturní spolupráce. Ze Štefánikových aktivit stojí za zmínku i návštěvy u historika Jaroslava Golla a básníka Jaroslava Vrchlického. Poslední rok na univerzitě plně věnoval studiu. Výsledkem byla disertační práce nazvaná \"O nové hvězdě v souhvězdí Cassiopea objevené v roce 1572\". Práci obhájil, složil předepsané zkoušky a 12. října 1904 byl promován na doktora filozofie.\n\nCílem dalšího Štefánikova působení se stala Paříž. Dorazil do ní 28. listopadu 1904. Začátky byly těžké, ale V. Šrobár mu pomohl získat půjčku v ružomberské bance. Štefánikovým cílem bylo tehdy dostat se ke dvěma nejslavnějším astronomům v Paříži, Flammarionovi a Janssenovi. Tato naděje se mu však nesplnila a musel čekat až do jara. Tehdy se Štefánikovými druhy stali členové skupiny českých umělců v Paříži (sochaři Bohumil Kafka a Otakar Španiel, malíři Ludvík Strimpl, Tomáš František Šimon, Hugo Boettinger a další). Spřátelil se i s hrabětem Hanušem Kolowratem, který se právě stal rakousko-uherským vojenským atašé.\n\nZačátkem května 1905 přišel do Paříže profesor Janssen. Štefánikovi se podařilo dostat se k němu, i na jeho hvězdárnu v Meudonu. Janssen byl Štefánikem upoután a ihned rozpoznal jeho talent. Jako host v Meudonské hvězdárně podnikl Štefánik různé výpravy (např. 20. června 1905 podnikl výstup do observatoře na vrcholu Mont Blanku a 30. srpna pozoroval ve španělské Alcosebře úplné zatmění Slunce). 30. srpna přednesl Janssen Štefánikovu studii \"Spektroskopické zkoumání zatmění Slunce v Alcosebře\" na zasedání Pařížské akademie věd a publikoval ji i časopis \"Comptes Rendus Hebdomadaires des Sciences de l'Academie des Sciences\". Vědecky nejúspěšnější byl pro Štefánika rok 1906, když zveřejnil sedm svých vědeckých prací. Postupně se zařadil do pařížského vědeckého života a seznámil se i s českou studentkou Marií Neumanovou, která se stala jeho nejbližší důvěrnou přítelkyní.\n\nPo odchodu osmdesátiletého Janssena však nový ředitel donutil Štefánika z Meudonské hvězdárny odejít. Na konci roku 1906 dostal Štefánik pověření od \"Bureau des Longitudes\" vést francouzskou výpravu do Turkestánu, jejímž cílem bylo pozorovat zatmění Slunce, které mělo proběhnout 13. 1. 1907. Cestou do Turkestánu se zastavil i v Praze a na Slovensku a navštívil i Pulkovskou hvězdárnu v Petrohradu. Cestu využil i k poznání Ruska a Střední Asie, například v Jasné Poljaně navštívil Lva Nikolajeviče Tolstého a jeho lékaře Dušana Makovického (ten pravděpodobně zaznamenal Tolstého výrok o Štefánikovi: „… úžasně srdečný, milý člověk.“). Po návratu do Paříže mu valné shromáždění Francouzské astronomické společnosti udělilo Janssenovu cenu. V červenci roku 1907 se však Štefánikův zdravotní stav velmi zhoršil a byl převezen na léčení do Chamonix, lázeňského města pod Mont Blankem, kde se léčil dva měsíce. Během léčení ho zastihla zpráva, že profesor Janssen zemřel. Koncem roku se opět vrátil do Paříže.\n\nPo Štefánikovi, protože byl astronom, je také pojmenována Štefánikova hvězdárna.\n\nPo příchodu do Paříže bojoval dlouho s existenčními problémy. Kromě toho se také snažil zachránit Janssenovu observatoř na Mont Blanku, což se mu nepodařilo, a tak byla 21. září observatoř rozebrána. Poté se Štefánik snažil vybudovat vlastní observatoř, ale jeho finanční situace mu to nedovolovala. S tímto problémem mu tehdy nejvíce pomohl senátor Émile Chautemps, s jehož pomocí zorganizoval Štefánik výpravu do severní Afriky, kde chtěl najít vhodné místo pro svoji hvězdárnu. Procestoval Alžírsko, pohoří Atlas, Saharu, Tunisko a navštívil i Kartágo. Cesta neměla úspěch, ale na začátku roku 1910 dostal novou šanci. Vědecký ústav \"Bureau des Longitudes\" spolu s meteorologickým ústavem (\"Bureau Central Météorologique\") jej vyslaly na Tahiti pozorovat Halleyovu kometu. 27. května přistála jeho loď v tahitském přístavu Papeete. Tam strávil následujících 10 měsíců. Při pozorování úplného zatmění Slunce 28. května 1911 na ostrově Vavau dosáhla právě Štefánikova výprava nejlepších výsledků, což ocenila i Francouzská akademie věd. V roce 1912 ho \"Bureau des Longitudes\" vyslal na pozorování zatmění Slunce do Passa Quatro v Brazílii. Nedlouho po skončení výpravy se vrátil do Paříže a poté navštívil i rodnou obec Košariská.\n\nV květnu roku 1913 umírá jeho otec Pavel. Tehdy Štefánik plánoval, že se trvale usídlí na Tahiti, ale vzhledem k pověření, jež dostal od francouzské vlády, své rozhodnutí změnil. Francouzi totiž chtěli vybudovat vlastní telegrafickou síť a soustavu meteorologických stanic v Ekvádoru a na Galapágách a Štefánik (tehdy už měl francouzské občanství) měl získat povolení od ekvádorské vlády. To se mu také podařilo a francouzská vláda mu na návrh ministerstva námořnictví udělila kříž Rytíře Čestné legie. Jeho úspěchy však opět zastavila choroba. V březnu 1914 se musel podrobit operaci žaludku v sanatoriu u prof. Monprofita v Yngerse. Po uzdravení ho zastihla zpráva o vypuknutí války a 9. srpna se vrátil vojenským transportem do Francie.\nZačátek války Štefánika nepřekvapil, protože ho předvídal už několik roků. Ve válce viděl hlavně možnost osamostatnění Slováků, které hned od začátku spojoval i s Čechy. Vzhledem ke svému špatnému zdravotnímu stavu však nemohl hned odejít na frontu a dostal se na ni až začátkem roku 1915. Nastoupil do vojenské letecké školy v Chartres a 11. května získal diplom pilota a hodnost desátníka. V hodnosti podporučíka nastoupil na frontu, kde prováděl průzkumné lety. Operoval mj. v oblasti Artois, tedy místě, kde se tou dobou pohyboval i zbytek u Arrasu rozprášené roty Nazdar. I jako letec měl neustále na zřeteli osamostatnění Čechů a Slováků a pokoušel se o vytvoření česko-slovenské dobrovolnické jednotky. V srpnu 1915 mu bylo vzhledem k jeho bojovým úspěchům a průkopnické práci v oblasti vojenské meteorologie nabídnuto místo velitele meteorologické služby francouzské armády. Štefánik to však odmítl a místo toho opět požádal o přeložení do Srbska. Začátkem září 1915 ho poslali na srbskou frontu, kde toto své snažení ještě víc rozvíjel. Při evakuaci z letiště v Niši však s letadlem havaroval a na útěku ho opět přepadla žaludeční choroba. Život mu tehdy zachránili přátelé Raoul Labry a Michael Bourdon, kteří ho dopravili do Říma, do tamní Nemocnice královny matky. Tam Štefánik poznal paní Claire de Jouvenel, která mu horlivě pomáhala i v jeho boji za osamostatnění Slovenska.\n\nŠtefánik se vrátil do Paříže, kde ho Jouvenel seznámila s nejvýznamnějšími politiky: ministerským předsedou Aristide Briandem a nejvlivnějším mužem na francouzském ministerstvu zahraničí Philippem Berthelotem. Štefánik tu nadále prosazoval plán vytvoření česko-slovenského státu. 13. prosince 1915 se setkal s E. Benešem a oba se shodli na Štefánikově a Masarykově koncepcí samostatného státu. Štefánikovou novou úlohou, kterou si sám stanovil, bylo vytvoření jednoho řídícího centra pro společný odboj Čechů a Slováků a též vytvoření samostatného česko-slovenského vojska a jeho prosazení mezi politiky. O těchto plánech informoval také ministerského předsedu Aristida Brianda a dohodl jeho setkání s Masarykem. V té době opět začala Štefánika trápit žaludeční choroba a musel do nemocnice. Setkání Masaryka s Briandem bylo úspěšné a Masaryk Brianda získal pro svou koncepci řešení středoevropské otázky. Štefánik mezi tím neustále podporoval vytvoření ústředního reprezentativního orgánu zahraničního odboje. Tak vznikla v únoru 1916 Československá národní rada. Jejím předsedou byl Masaryk, místopředsedy Josef Dürich a M. R. Štefánik a generálním tajemníkem E. Beneš. Její sídlo bylo na Rue Bonaparte 18 a jejím hlavním tiskovým orgánem byly časopisy \"La Nation Tchéque\" (Český národ) a \"Československá samostatnost\". Sám Štefánik podporoval označení \"česká\" a nikoli \"československá\". Současně začala rada organizovat česko-slovenské vojsko v zahraničí. Když se Štefánikův zdravotní stav zlepšil, odešel do Itálie. Tam jako letec na italské frontě rozhazoval z letadla letáky určené především pro Čechy a Slováky a kromě toho chtěl získat italské vojenské a politické kruhy pro česko-slovenskou koncepci střední Evropy, v které se počítalo i s vytvořením jugoslávského státu. Postoj Itálie k otázce jihoslovanského státu byl však odmítavý.\n\nPo návratu do Paříže se Štefánik plně věnoval ustanovení samostatného česko-slovenského vojska. Za tímto účelem odcestoval do Ruska. Dne 25. srpna 1916 se dostal v Mogiľove k Maurice Janinovi, šéfovi francouzské mise v Rusku. Janin Štefánika zavedl k náčelníkovi generálního štábu Alexejevovi a i k caru Mikulášovi a podařilo se mu posílit postavení ČSNR ve vojenských kruzích. Dne 29. srpna podepsali Dürich a Štefánik tzv. Kyjevskou dohodu společně s představitelem amerických Slováků G. Košíkem, kterou společně uznali ČSNR za vedoucí orgán českého a slovenského hnutí v zahraničí. Francouzské velení potom poslalo Štefánika do Rumunska, kde se mu podařilo získat 1500 dobrovolníků. Začátkem roku 1917 se vrátil do Ruska. Po počátečních komplikacích s Dürichem, který nerespektoval dohody a měl téměř pro-carskou orientaci, však přece měla Štefánikova mise v Rusku úspěch. Tomu napomohla i nová prozatímní vláda, která vznikla po pádu carismu a postavení ČSNR se tak upevnilo.\n\n2. června 1917 odplul Štefánik do USA. Prvním úkolem byl nábor dobrovolníků. Štefánikovi se podařilo získat na 3000 mužů. Druhým byla konsolidace krajanů v USA a získání jejich podpory pro ČSNR. Jeho činnost byla úspěšná a jeho politickou aktivitu mezi Američany ocenily i francouzské kruhy a 20. října byl Štefánik vyznamenán křížem důstojníka Čestné legie. Po návratu do Paříže se Štefánik zapojil do diplomatických jednání o ustavení samostatné československé armády. Výsledkem byl dekret o vytvoření Česko-Slovenské armády ve Francii, který vydala francouzská vláda 16. prosince 1917. Podle tohoto dekretu se vytvořila samostatná Česko-Slovenská armáda, která podléhala velení ČSNR v Paříži. V Paříži se Štefánik opět setkal s Janinem. Ten potom se souhlasem francouzského velení přijal funkci velitele vytvářejícího se československého vojska, které čítalo 10 tisíc mužů, Štefánik byl jeho zástupcem pro politické záležitosti.\n\nPo vzniku Československa se stal Štefánik 14. listopadu 1918 ministrem vojenství ve vládě Karla Kramáře. Vedle Ministerstva vojenství existovalo ještě Ministerstvo národní obrany, které mělo na starosti domácí vojsko a které řídil Václav Klofáč. Do gesce Ministerstva vojenství, v jehož čele byl Štefánik až do své smrti, spadaly zahraniční legie. \n\nKoncem roku 1918 byl generál Štefánik vyslán do Ruska za Československými legiemi na Sibiř. Dorazil na místo spolu s generálem Janinem. Cílem bylo zajistit vojenskou spolupráci s admirálem Kolčakem, který byl podporován západními mocnostmi, legionáři také měli i nadále držet Sibiřskou magistrálu pro případ budoucí vojenské intervence. Tyto aktivity měly zajistit výhodnou pozici pro Čechoslováky na nadcházejících pařížských mírových jednáních. Během několika měsíců sice dílčích úspěchů dosáhl, ale celkově je možno hovořit spíše o neúspěchu této mise. Legionáři byli unaveni, a protože válka skončila, chtěli se především vrátit domů a ne se vracet na frontu. Navíc v legiích nevládla disciplína, mnoho vojáků také podporovalo revoluci, což bylo pro radikálně protibolševického Štefánika zklamáním. Na Sibiři se také prohloubily jeho vleklé zdravotní potíže. Štefánik pak odjel do Paříže s tím, že legie je nutno co nejrychleji vrátit domů.\n\nV Paříži se dostal do střetu s Benešem ohledně orientace naší nově vytvářené armády, což bylo důležité urychleně vyřešit, neboť probíhal vojenský konflikt s Maďarskem. Beneš, který preferoval orientaci na Francii, uzavřel s francouzskou vládou již v lednu dohodu o vyslání vojenské mise. Štefánik byl naproti tomu zastáncem italské orientace - na Slovensku již v té době byl Československý armádní sbor legionářů z Itálie, jehož velitelský sbor tvořili z velké části Italové.\n\nPo ukončení jednání ve Francii odjel pokračovat v jednáních s italskou stranou. V Římě se také setkal se svou snoubenkou, markýzou Guillianou Benzoni. Koncem března ho zde zastihl telegram z Vojenské kanceláře prezidenta republiky, jímž ho Masaryk zval do Prahy, aby pomohl urovnat kompetenční spory mezi francouzskou a italskou vojenskou misí. Štefánik zahájil přípravy na návrat do vlasti, kde byl naposled před válkou v roce 1913 na pohřbu otce. Nechtěl se vracet vlakem a požádal generála Badoglia, náčelníka generálního štábu italské armády, o přidělení letounu. Toto rozhodnutí se mu stalo osudným.\nŠtefánik odletěl z Itálie 4. května 1919, jeho cílem byla Bratislava. Pro přistání byla vybrána dvě místa. Když se první pokus o přistání nezdařil, pilot se velkým obloukem vrátil a hledal druhé místo k přistání. Při přiblížení k zemi se letadlo nečekaně zřítilo. Při leteckém neštěstí zahynula celá čtyřčlenná posádka. \n\nPříčina pádu letadla nebyla nikdy spolehlivě objasněna. S největší pravděpodobností se jednalo o nehodu, jejíž příčinou mohl být poryv větru, technická závada či chyba pilota při manévrování. Oficiální vyšetřování uvedlo také možnost, že Štefánik v sedadle pilota omdlel a upadl na výškové kormidlo. Objevily se i teorie, že šlo o sebevraždu, nebo že letadlo bylo sestřeleno - buď omylem (záměnou s maďarským letadlem), nebo záměrně (šlo o atentát). \n\nVeřejný pohřeb se konal 10. května v Bratislavě. Pohřbu se nezúčastnil ani prezident Masaryk, ani Beneš (který byl v té době v Paříži), hlavní projev přednesl ministr národní obrany Václav Klofáč. Všechny oběti neštěstí byly pohřbeny na vrchu Bradlo, poblíž Štefánikových rodných Košiarisek. Později zde byl postaven památník podle návrhu Dušana Jurkoviče (byl dokončen roku 1928). \n\nPodle Emila Karla Kautského zabývajícího se analýzou historických okolností Štefánikovy smrti mají nepřímé důkazy a studium poválečného vývoje v Československu naznačovat, že se stal obětí střetu francouzských a italských geopolitických zájmů ve střední Evropě či mocenských ambicí Edvarda Beneše. Tomuto faktu nasvědčuje prudké nepřátelství mezi Štefánikem a Benešem po odhalení Benešovy tajně podepsané smlouvy s Francií (v neprospěch Itálie) a po zjištění zpronevěry darů zahraničních Slováků na chod česko-slovenských legií.\n\nPodle zastánců této teorie jsou důkazy o atentátu pitevní zpráva, průběh nehody i fakt, že svědecké výpovědi obsahující zmínku o střelbě byly vyšetřujícími orgány ignorovány.\n\nNěkteří svědci tvrdili, že slyšeli střelbu nebo viděli vojáky z kasáren pálit na letadlo. Podle výpovědi pplk. Rudolfa Fabiána se na letadlo střílelo i přesto, že letci letěli nízko, křičeli a mávali bílými kapesníčky. Také se domníval, že \"\"možné by bylo, že vlastní hlídky rozestavěné u Ivanky na letadlo střílely.\"\"\n\nPři různých šetřeních, mj. Slovenské televize v roce 1988, byl kontaktován svědek, který viděl Štefánikovu prostřílenou leteckou bundu (redakce HRPD). Po podobných zjištěních byla příprava dokumentu zastavena. Tato část je zcela lživá, protože tuto originální leteckou bundu lze zhlédnout v Muzeu M. R. Štefánika v jeho rodné obci Košariská. Bunda je v pravé části ožehnuta požárem letadla, ale nikde nevykazuje jakékoliv místo s průstřelem. Samotní zaměstnanci Muzea se ohrazují proti této šířené lži.\n\nZa další důkaz je považován příběh radiotelegrafisty Jiřího Formana, uveřejněný 26. května 1996 v českých novinách \"Nedělní Hlasatel\" vydávaných v Kanadě. Podle něj dostali první hlášení o Štefánikově příletu, ale ve druhém hlášení bylo letadlo označeno za nepřátelské a vydán rozkaz na jeho sestřelení. Z obavy o stíhání spolu se svým kolegou, také svědkem incidentu, emigrovali do Francie. Po návratu do vlasti se nedokázali kontaktovat s přáteli z jednotky, protože už nežili (podle příbuzných se stali oběťmi havárie, našli je oběšené apod.). Tato teorie proto předpokládá, že nepohodlní svědci byli postupně odstraněni tajnou policií.\n\nVelmi pravděpodobným důvodem nehody je nešťastný omyl obsluhy protiletadlové obrany. Tato verze popisuje sestřelení letadla vlastní protivzdušnou obranou, neboť je faktem, že Československo bylo tou dobou ve válečném stavu s Maďarskem a letadlo se Štefánikem na palubě bylo označeno italskou trikolórou, jež je identická s maďarskou. (Je však pravdou, že maďarská letadla byla navíc označována rudou hvězdou).\n\nToto je rodokmen rodiny Milana Rastislava Štefánika, jak jej sestavil a v roce 1946 knižně uveřejnil Branislav Varsik, doplněný o další mužské potomstvo jeho otce, jak jej zachytil a v roce 2013 časopisecky uveřejnil historik Hadrián Radváni:\n\nZakladatel rodu: Michal Štefánik (* asi 1724 „iuvenis Pravecensis“ – † 4. 12. 1778 Senica) ∞ Katarína Adamiš. Synové:\n\n\nDle závěrů učiněných Branislavem Varsikem je rod Štefániků slovenského luteránského původu (ačkoliv místo narození nejstaršího předka udané jako „Pravecensis“ se mu nepodařilo jednoznačně identifikovat) a navzdory legendám se prý nejednalo ani o zemany, ani o české pobělohorské exulanty. Na existenci zemanských a českých předků naopak Varsik usoudil u rodiny matky Milana Rastislava Štefánika.\n\nMilan Rastislav Štefánik zemřel bezdětný. V mužské linii jeho otce (příjmení Štefánik) pokračoval jen jeho bratr Ladislav, který měl syna Pavla, jehož smrtí však tato mužská linie vymřela (měl jen dcery).\n\nPo M. R. Štefánikovi se na rozdíl od jeho spolupracovníků Masaryka a Beneše nezachovalo žádné ucelené větší dílo. Především se jedná o osobní deníky (zápisníky), korespondenci a astronomické a publicistické práce.\n\n\n\n\n\n"}
{"id": "27439", "url": "https://cs.wikipedia.org/wiki?curid=27439", "title": "Svratka", "text": "Svratka\n\nSvratka (německy \"Schwarza(ch)\" nebo \"Schwarzawa\") je řeka na Moravě, největší přítok Dyje a hlavní tok procházející městem Brnem. Protéká postupně okresy Žďár nad Sázavou v Kraji Vysočina a Brno-venkov, Brno-město, opět Brno-venkov a Břeclav v Jihomoravském kraji. Je dlouhá 173,9 km, plocha povodí činí 7112,79 km². Na Vysočině mezi Cikhájí a Jimramovem tvoří řeka nebo její břehy části historické zemské hranice Čech a Moravy, i když na řadě míst se zde zemská hranice od říčního koryta drobně odchyluje.\n\nNázev Svratky pravděpodobně vychází ze staročeského slova „svorti“ – vinout se. V minulosti byla také, pod vlivem německého pojmenování, nazývána Švarcava.\n\nSvratka pramení na úbočí Křivého javoru a Žákovy hory ve Žďárských vrších, druhý významný pramen vzniká u hájovny Blatky (někdy značen jako Břimovka). Teče pak zhruba jihojihovýchodním směrem, skrze Hornosvrateckou vrchovinu, kde je na ní vybudována soustava přehrad Vír I a Vir II. Nad Tišnovem přijímá Loučku a u Veverské Bítýšky přetíná Boskovickou brázdu. Následuje Brněnská přehrada a kotlina města Brna. Zde Svratka mění směr na jižní a u Přízřenic přijímá svůj největší levý přítok Svitavu. Pokračuje napřímeným korytem rovinou Dyjsko-svrateckého úvalu a v Židlochovicích se do ní vlévá Litava. Těsně před deltovým vyústěním do střední nádrže vodního díla Nové Mlýny na Dyji se Svratka stéká s Jihlavou, která je technicky vzato jejím největším přítokem, ale často se bere za rovnocenný přítok Dyje.\n\nPrůměrný průtok v ústí (spolu s Jihlavou) činí 27,24 m³/s.\n\nTok Svratky je na třech místech uměle přehrazen:\n\n\nJedná se o řeku vodácky využitelnou. Vodácky využívaný je úsek řeky mezi vodní nádrží \"Vír II.\" a Doubravníkem, pod kterým pak řeka protéká pěkným údolím se skalami. Za vyššího stavu vody je možné řeku sjet už z Milov, kde je řeka rychle tekoucí a úzká. Mezi vodními nádržemi \"Vír I.\" a \"II.\" je vybudován krátký slalomový kanál, sjízdný pouze při chodu vodní elektrárny.\n\nBásník a spisovatel Vítězslav Nezval napsal báseň „Na břehu řeky Svratky“, která vyšla v jedné z jeho posledních sbírek \"Chrpy a města\".\n\n\n"}
{"id": "27440", "url": "https://cs.wikipedia.org/wiki?curid=27440", "title": "Fryderyk Chopin", "text": "Fryderyk Chopin\n\nFryderyk Franciszek Chopin, francouzsky Frédéric François Chopin, výslovnost česká [šopén], francouzská , dříve psáno rovněž (22. února nebo 1. března 1810 – 17. října 1849) byl polský skladatel vážné hudby a klavírní virtuos období romantismu, který proslul jako „básník klavíru“.\n\nJeho otec byl francouzský emigrant, matka pocházela ze zchudlého šlechtického rodu z Polska. Fryderyk Chopin prožil dětství ve Varšavě, kde se v roce 1816 začal učit hru na klavír u Čecha Vojtěcha Živného. Již v sedmi letech se pokoušel o své první skladby. Od roku 1822 byl žákem varšavského lycea a mezi léty 1826–1829 se učil u Józefa Elsnera hudební teorii na konzervatoři. Po škole slavil úspěch koncertováním ve Vídni a Drážďanech, na území dnešního Česka měl malý soukromý recitál v Teplicích. V roce 1830 opustil Polsko a vydal se do Vídně. V roce 1831 přesídlil do Paříže, kde působil také jako učitel hudby. Zde navázal vztah se spisovatelkou George Sandovou, se kterou se však nikdy neoženil, a po rozchodu s ní již nenavázal další vztah. V letech 1838–1839 pobýval na Mallorce, kde těžce onemocněl tuberkulózou. Často pobýval v lázních po celé Evropě, v roce 1848 cestoval i po Anglii a Skotsku. Své nemoci podlehl 17. října 1849 v Paříži, kde je též pohřben, jeho srdce ve stříbrné schránce je však uloženo ve Varšavě. Na jeho počest se ve Varšavě konají mezinárodní soutěže mladých klavíristů.\n\nSvá díla psal především pro sólový klavír a všechny jeho ostatní skladby obsahují klavírní part. Mezi jeho nejvýznamnější skladby patří především díla malého rozsahu, nokturna, valčíky nebo cyklus preludií. Komponoval také taneční skladby, přičemž polský národní prvek vyniká nejvíce v 60 mazurkách a ve slavnostních polonézách. Nejvýznamnější skladby rozsáhlejšího charakteru jsou jeho klavírní sonáty, ze šesti skladeb pro klavír a orchestr vynikají především dva klavírní koncerty.\n\nChopin velmi radikálně změnil vnímání některých hudebních forem v raném romantismu. Některé rozvedl a krystalizoval jejich podobu (nokturno), u některých změnil jejich význam (polonéza, preludium) a některé nově vytvořil (balada). Ve svých pozdních opusech, jako v klavírních sonátách nebo violoncellové sonátě, se však často vracel ke klasickým formálním řešením.\n\nV českých zemích měl Chopin vliv na Smetanu, který ho velmi obdivoval. Smetana prohlásil: „Jeho skladbám měl jsem ve všech koncertech co děkovat za úspěch a od té doby, co jsem skladby jeho byl poznal a pochopil, věděl jsem též, co mojí úlohou jest“.\n\nNarodil se v obci Żelazowa Wola nacházející se 60 km západně od Varšavy v Sochaczewském okrese, v tehdejším Varšavském knížectví. Jeho otec, Mikołaj (francouzsky \"Nicolas\") Chopin, původem Francouz z Lotrinska, emigroval do Polska roku 1787 ve věku 16 let a sloužil v polské národní gardě během Kościuszkova povstání proti ruské nadvládě roku 1794. Zároveň vyučoval děti polských šlechticů, mj. hrabat Skarbků, s jejichž příbuznou, Justynou Krzyżanowskou, se oženil.\n\nJustynin bratr byl otcem pozdějšího generála Unie za americké občanské války, Włodzimierza Krzyżanowského.\nSňatek Mikołaje a Justyny se konal v bazilice v Brochówě. V tomto chrámu bylo také pokřtěno jejich druhé dítě, jediný syn, narozený 1. března 1810, „Fryderyk Franciszek Chopin“. Roku 1892 byl ve farním kostele nalezen dokument, který uvádí jako datum narození 22. únor 1810, ale obvykle je uváděn jako datum narození 1. březen. Chopin měl tři sestry, Ludwiku (* 1807), Isabellu (* 1811) a Emilii (* 1812).\n\nV říjnu 1817, kdy bylo Chopinovi sedm let, se rodina přestěhovala do Varšavy. Otec přijal nabídku od lexikografa Samuela Lindeho vyučovat francouzštinu na varšavském lyceu. Škola se nacházela v Saském paláci a Chopinova rodina bydlela v jeho areálu. Roku 1817 velkokníže Konstantin Pavlovič změnil využití paláce (pro potřeby armády) a lyceum se přestěhovalo do Kazimierzowského paláce, v areálu dnešní Varšavské university. Rodina žila v prostorném apartmá v druhém patře sousední budovy. Fryderyk Chopin navštěvoval toto lyceum v letech 1823 až 1826.\n\nPolský duch, kultura a jazyk plně prostupovaly Chopinův domov. Proto nebyla Fryderykova francouzština úplně bezchybná, a to ani později při pobytu v Paříži. Louis Enault, životopisec, si vypůjčil citát George Sandové, která Chopina popsala jako „polštějšího než Polsko samé“.\n\nCelá Chopinova rodina byla velmi muzikální. Otec hrál na housle a flétnu, matka hrála na klavír a klavír také vyučovala. Díky rodičům se tak Fryderyk brzy seznámil s hudbou v mnoha jejích formách.\n\nJózef Sikorski, hudebník a Chopinův současník, ve svých pamětech \"Wspomnienie Chopina\" zmiňuje, že jako dítě Chopin často plakal, když jeho matka hrála na klavír. Ve věku šesti let se již pokoušel reprodukovat hudbu a navíc se pokoušel o nové melodie. První klavírní lekce mu dávala jeho starší sestra Ludwika.\n\nChopinovým prvním učitelem klavírní hry byl v letech 1816–1822 Čech Vojtěch Živný, v Polsku psán \"Wojciech Żywny\". Ačkoliv již jako mladík svého učitele překonal, velmi si ho jako svého učitele vážil. Ve věku sedmi let \"Szopenek\" absolvoval svá první veřejná vystoupení a brzy si vysloužil srovnání s Mozartem a Beethovenem. Ve věku osmi let provedl pod vedením Živného klavírní koncert českého skladatele Vojtěcha Jírovce.\n\nV sedmi letech též složil dvě polonézy (g moll a B dur). První z nich byla vydána ve sborníku Izydora Józefa Cybulského (skladatel, rytec, ředitel varhanické školy a jeden z mála vydavatelů v Polsku); druhá je zachována jako rukopis opsaný Mikołajem Chopinem. Tato malá díla snesla srovnání nejen s polonézami předních varšavských skladatelů, ale i se slavnou polonézou Michała Kleofase Ogińského. Výrazný rozvoj Chopinovy melodické a harmonické invence a klavírní techniky se projevil v dalším Chopinově díle, Polonéze As dur, kterou věnoval roku 1821 ke jmeninám svému učiteli Živnému.\n\nV věku 11 let vystoupil před ruským carem Alexandrem I. při příležitosti otevření varšavského Sejmu.\n\nJako dítě byl Chopin schopen absorbovat velké množství podnětů a využít je pro svůj rozvoj. Také se u něj projevil výtvarný talent. V době svých studií například překvapil svého učitele, když nakreslil jeho portrét.\n\nTaké byl zván do paláce Belveder jako spoluhráč syna velkoknížete Konstantina Pavloviče, kdy často okouzloval prchlivého velkoknížete svou klavírní hrou.\nJulian Ursyn Niemcewicz potvrzuje Chopinovu popularitu ve své dramatické ekloze \"Nasze Verkehry\" (1818).\n\nV době puberty, během prázdninového pobytu ve vsi Szafarnia, kde byl hostem A. Radziwiłła, se Chopin seznámil s lidovou hudbou, jejíž motivy často později použil ve svých skladbách. V jeho dopisech z těchto prázdnin (známé „Szafarnia Courier“) se projevil jeho literární talent.\n\nChopin, vzdělávaný doma do věku třinácti let, vstoupil na varšavské lyceum roku 1823, ale pokračoval ve studiu klavírní hry u Živného. Roku 1825, při interpretaci díla Ignaze Moschelese, nadchl publikum svou improvizací a byl prohlášen „nejlepším pianistou Varšavy“.\n\nNa podzim roku 1826 Chopin začal studovat tříletý kurs u polského skladatele Józefa Elsnera na varšavské konzervatoři, která byla tehdy součástí varšavské university (z tohoto důvodu je Chopin často uváděn jako absolvent této university). Chopin se poprvé s Elsnerem setkal začátkem roku 1822; je jisté, že Elsner dával Chopinovi první rady již roku 1823 a roku 1826 Chopin oficiálně navštěvoval kursy hudební teorie, continua a skladby.\n\nV ročním hodnocení Elsner zmiňuje Chopinův značný talent a hudební genialitu. Stejně jako Živný i Elsner vypozoroval rozkvétající talent. Elsnerův styl výuky byl založen na neochotě omezovat Chopina úzkoprsými, akademickými, zastaralými pravidly a na jeho rozhodnutí umožnit mladému umělci dospět v souladu s jeho přirozeností. Na konzervatoři Chopina i učil český hudebník Josef Javůrek.\n\nRoku 1827 se rodina přestěhovala do podnájmu naproti varšavské universitě, do paláce Krasińských na Krakovském předměstí č. 5 (ve kterém dnes sídlí varšavská Akademie výtvarných umění). Chopin zde žil až do doby, než roku 1830 opustil Varšavu. (V letech 1837–39 zde umělec a básník Cyprian Norwid studoval malířství; později napsal poému „Chopinův klavír“, o ruských vojácích, kteří roku 1863 vyhodili Chopinův nástroj z okna.)\n\nV září 1828 se vydal do světa ve společnosti rodinného přítele, zoologa Felikse Jarockého, který měl v úmyslu zúčastnit se vědecké konference v Berlíně. Zde navštívil představení několika oper režírovaných Gaspare Spontinim, navštívil koncerty a viděl Carla Friedricha Zeltera, Felixe Mendelssohna a další celebrity. Na zpáteční cestě byl hostem knížete Radziwiłła, guvernéra Velkovévodství poznaňského, uznávaného skladatele a snaživého violoncellisty. Pro knížete a jeho dceru Wandu složil Polonézu pro violoncello a klavír C dur, Op. 3.\n\nPozději roku 1829 slyšel hrát ve Varšavě Paganiniho a setkal se s německým klavíristou a skladatelem Johannem Nepomukem Hummelem. V srpnu toho roku, tři týdny po ukončení studií na varšavské konzervatoři, se uskutečnil Chopinův debut ve Vídni. Zde odehrál dva koncerty a získal mnoho příznivých kritik, ač mu byl některými vyčítán slabý úhoz. Ve Vídni se seznámil s českým houslistou Josefem Slavíkem. Následoval koncert konaný v prosinci 1829 ve varšavském \"Kupecké besedě\", kde doprovázel pěvce a improvizoval. Jeho první veřejné vystoupení ve Varšavě se konalo v polském Národním divadle 17. března 1830, kde přednesl svůj \"Klavírní koncert č. 2 f moll, Op. 21.\" V tomto období také začal psát svou první etudu (1829–1832).\n\nRoku 1829 polský malíř Ambroży Mieroszewski vytvořil sadu portrétů jeho rodiny (Chopinova mladší sestra Emilie zemřela roku 1827): jeho rodičů, starší sestry Ludwiky, mladší sestry Izabely a samozřejmě Fryderyka. Originály však byly zničeny během druhé světové války, zachovaly se pouze černobílé fotografie. Emilie zemřela na tuberkulózu ve věku 14 let a jejich otec této nemoci podlehl roku 1844.\n\nBěhem této doby se Chopin zamiloval do studentky konzervatoře, Konstancie Gładkowské. Bál se jí své city vyjevit, svou lásku však vtělil do druhé věty svého druhého klavírního koncertu, jak se můžeme dočíst v dopisech jeho příteli, Tytu Woyciechowskému. Ze své lásky se jí vyznal až těsně před odjezdem z Varšavy. Domluvili se, že si budou psát a svou lásku udržovat, avšak déle než asi rok tato láska na dálku nevydržela a definitivně skončila, když se Konstancie provdala ve Varšavě za jiného muže. Navzdory mnohým spekulacím však tohoto rozhodnutí nikdy později nelitovala.\n\nJeho úspěchy jako interpreta a skladatele mu otevřely dveře do západní Evropy. Proto se rozhodl vydat do zahraničí. Uspořádal koncert na rozloučenou v Národním divadle 11. října 1830, na kterém byl mimo jiné premiérován Klavírní koncert č. 1 e moll, op. 21. Poté se 2. listopadu, za zraků přátel a obdivovatelů, s prstenem od Konstancie Gładkowské na prstu, drže stříbrný pohár s prstí rodné země, Chopin vydává do Vídně.\n\n29. listopadu 1830 ve Varšavě vypuklo Listopadové povstání proti ruské nadvládě a jeho přítel a spolucestující, budoucí továrník a patron umělců, Tytus Woyciechowski se vrátil do Polska, aby se ho zúčastnil. Chopin se do Polska však již pro svou křehkost bojovat nevrátil, jak ho přesvědčili jeho blízcí. Jeho životopisec Jachimecki o něm píše: „zarmoucen nostalgií, zklamán ve svých nadějích na koncerty, zralý a hluboce duchovní. Z romantického básníka vyrostl v národního barda, uvědomujícího si minulost, přítomnost a budoucnost své země. Teď, vzdálen, viděl Polsko z nadhledu a věděl, co na něm bylo velké a krásné. Viděl jeho tragédii a heroismus ve víru osudu.“\n\nKdyž bylo povstání v září 1831 poraženo, vylil si Chopin, cestující právě z Vídně do Paříže, svou zlost v mateřském jazyce na stránkách deníku, který skrýval až do konce života. Tyto výlevy zkroušeného srdce nalezly dle některých zdrojů svou odezvu v Scherzu č. 1 h moll, Op. 20, a „Revoluční etudě“ c moll, Op. 10 č. 12.\n\nChopin přicestoval do Paříže na konci září 1831. Aby usnadnil svůj vstup do pařížské hudební komunity, přemýšlel o tom, že by bral lekce u známého klavíristy Friedricha Kalkbrennera. Velice brzy ale od tohoto záměru upustil pro neslučitelnost jejich kompozičního a hráčského stylu. V únoru 1832 Chopin vystoupil na koncertu, po kterém byl zahrnut všeobecným obdivem. Vlivný muzikolog a kritik François-Joseph Fétis napsal v \"Revue musicale\": „Zde je mladý muž, který – aniž by kráčel po vyšlapaných cestách – přinesl, ne-li naprostou obrodu klavírní hudby, pak bezpochyby část něčeho, o co jiní dlouho marně usilovali, totiž výstřednost originálních myšlenek, dosud nevídaných...“ O tři měsíce dříve, v prosinci 1831, napsal Robert Schumann v recenzi na Chopinovy Variace na „La ci darem la mano“, Op. 2 (z Mozartovy opery \"Don Giovanni\"): „Klobouk dolů, pánové! Génius.“\n\nPo pařížském koncertním debutu v únoru 1832 dospěl Chopin k názoru, že jeho hra lehkými úhozy není vhodná pro velké koncertní sály. Později tohoto roku byl představen v rodině Rothschildů, jejíž patronát mu otevřel dveře do dalších soukromých salónů.\n\nV Paříži našel uměleckou společnost i příležitost uplatnit svůj talent, stát se celebritou a později slušně vydělávat výukou klavírní hry. Spřátelil se s plejádou slavných jmen: Hector Berlioz, Ferenc Liszt, Vincenzo Bellini, Ferdinand Hiller, Felix Mendelssohn-Bartholdy, Heinrich Heine, Eugène Delacroix, kníže Adam Jerzy Czartoryski, Alfred de Vigny, Charles Valentin Alkan.\n\nV Paříži zřídka vystupoval veřejně. V pozdějších letech pořádal ojedinělé výroční koncerty v \"Salle Pleyel\" o kapacitě asi 300 míst. Mnohem častěji hrával v salónech aristokracie a umělecké a literární elity. Nejvíce však preferoval hru ve svém vlastním apartmá pro malé skupinky přátel. Jeho chatrné zdraví ho odrazovalo od pořádání turné a až na výjimečně uspořádaný koncert v Rouenu zřídkakdy opouštěl Paříž. Jeho vysoký příjem za vyučování a kompozice ho osvobodil od nutnosti koncertního vystupování, ke kterému měl přirozenou nechuť. Arthur Hedley uvádí, že „jako pianista si získal výjimečnou reputaci nejvyššího řádu na základě minimálního počtu veřejných vystoupení – asi 30 za celý jeho život.“\nRoku 1835 navštívil Karlovy Vary, kde se naposledy ve svém životě setkal s rodiči. Na zpáteční cestě přes Sasko se setkal se starým přítelem z Varšavy, Wodzińskim. Zde se také potkal s jeho dcerou Marií, nyní šestnáctiletou, kterou poznal o pět let dříve v Polsku, a do níž se jako do okouzlující, umělecky nadané, inteligentní mladé dámy zamiloval. Následujícího roku, v září 1836, když se vracel přes Drážďany z dovolené strávené s Wodzińskými v Mariánských Lázních, nabídl Marii sňatek. Ona přijala a její matka, hraběnka Wodzińská, svolila, ale Mariin nízký věk a Chopinovo chatrné zdraví (v zimě 1835/36 byl tak nemocen, že se Varšavou šířila fáma o jeho smrti) odsunuly sňatek na neurčito. Zasnoubení zůstalo neveřejným a sňatek se nakonec nekonal. Později vložil Chopin korespondenci s Marií a její matkou do velké obálky, kterou polsky nadepsal \"„Moja bieda“\" („Můj žal“).\nJeho city k Marii zanechaly stopy v jeho \"Valčíku As dur, Op. 69 č. 1\", zvaném „Valse de l'adieu“ – „Valčík na rozloučenou“, napsaném ráno v den odjezdu z Drážďan. Po návratu do Paříže složil Etudu f moll, Op. 25 č. 2, kterou popsal jako „portrét Mariiny duše“. Kromě toho poslal Marii sedm písní na verše polských romantických básníků Stefana Witwického, Józefa Zaleského a Adama Mickiewicze.\n\nPo krachu plánů na sňatek vstoupila do jeho života polská hraběnka Delfina Potocka, která se stala Chopinovou múzou. Pro ni zkomponoval Valčík Des dur, Op. 64 č. 1, pojmenovaný „Minutový valčík“.\n\nBěhem pobytu v Paříži se zúčastnil některých společných veřejných koncertů s ostatními významnými hudebníky té doby.\n\nRoku 1836 na večírku pořádaném hraběnkou Marie d'Agoultovou, milenkou jeho přítele Ference Liszta, se Chopin setkal s francouzskou spisovatelkou a feministkou Amandine Aurore Lucille Dupinovou, baronkou Dudevant, známou pod pseudonymem George Sandová. Mezi Sandové dřívější partnery patřili Jules Sandeau, Prosper Mérimée, Alfred de Musset, Louis-Chrystosome Michel, Charles Didier, Pierre-François Bocage a Félicien Mallefille.\n\nPůvodně cítil k Sandové averzi. Ferdinandu Hillerovi řekl: „Sandová je nesympatická žena! Je to vůbec žena? Mám jisté podezření.“ Sandová se však v dvaatřicetistránkovém dopise hraběti Wojciechu Grzymałovi, příteli jak svému, tak Chopinovu, vyznala ze svých citů ke skladateli. V dopise píše, že chce ukončit svůj současný vztah, aby vztahu se Chopinem nestálo nic v cestě. V létě roku 1838 se poměr mezi ním a Sandovou stal veřejným tajemstvím.\n\nV roce 1838 také namaloval Eugène Delacroix známý společný portrét Chopina se Sandovou, ke kterému se Chopinův historik Ganche vyjadřuje takto: „Vzhled křečovitý bolestí nese známky nemoci, která Chopina podlomila, a reflektuje všechny nepokoje jeho duše.“\n\nV zimě na přelomu let 1838 a 1839 (od 8. listopadu do 13. února) podnikl Chopin se Sandovou a jejími dvěma děti cestu na ostrov Mallorca, doufaje ve zlepšení svého zdraví díky zdejšímu podnebí (Sandová tento pobyt líčí v \"Zimě na Mallorce\"). Osud jim však nebyl příznivý, zima byla bouřlivá i zde, a navíc místní lidé odmítali poskytnout ubytování Chopinovi, sužovanému počínající tuberkulózou. Nakonec našli přístřeší v bývalém kartuziánském klášteře Valldemossa.\n\nNavíc měl problém se zasláním svého klavíru značky Pleyel. Ten dorazil z Paříže 20. prosince, ale byl zadržen na celnici (Chopin 28. prosince napsal: „Můj klavír leží na celnici již osm dní… Požadují hodně peněz za jeho vydání, které nemám.“) Mezitím si pronajal starý klavír, na kterém cvičil a zkomponoval několik skladeb.\n\n3. prosince si postěžoval na své mizerné zdraví a na nekompetentnost místních lékařů: „Poslední dva týdny jsem byl nemocen jako pes. Navštívili mne tři lékaři. První říkal, že umírám, druhý, že dýchám své poslední dny, a třetí řekl, že jsem již mrtvý.“\n\n4. ledna 1839 George Sandová zaplatila 300 franků (polovinu požadované částky), aby uvolnila klavír z celního skladu. K Chopinovi klavír dorazil 5. ledna. Od té doby mohl využívat dlouho očekávaný nástroj ne více než pět týdnů. Dost času na dokončení některých skladeb: některá preludia z Op. 28; revize balady č. 2, Op. 38; dvě polonézy Op. 40; Scherzo č. 3, Op. 39; Mazurka e moll z Op. 41 a pravděpodobně také revize Sonáty č. 2, Op. 35. Zima na Mallorce je považována za jedno z jeho nejplodnějších období.\n\nŠpatné počasí za této zimy vážně narušilo jeho zdraví, takže se celá skupina rozhodla opustit ostrov. Rychlému odjezdu překážel milovaný klavír. Sandová zařídila prodej francouzskému páru, jehož potomci dodnes spravují Chopinův odkaz v malém muzeu v klášterní cele ve Valldemosse.\n\nČtveřice se nejprve vydala do Barcelony, poté do Marseille, kde zůstala několik měsíců na zotavenou. V květnu 1839 přesídlili na usedlost G. Sandové v Nohantu na celé léto. Na podzim se vrátili do Paříže, kde nejprve žili odděleně. Chopin ale brzy opustil svůj byt v domě č. 5 v rue Tronchet a přestěhoval se do bytu Sandové v domě č. 16 na rue Pigalle. Všichni čtyři zde žili spolu od října 1839 do listopadu 1842, roku 1842 se přestěhovali do č. 80 v rue Taitbout u place d'Orléans. Většinu let trávili až do roku 1846 společně v Nohantu.\n\nZ této doby existují záznamy, že hrál i na jiné nástroje než klavír. Na pohřbu tenoristy Adolphe Nourrita, který zemřel v Neapoli, ale jehož tělo bylo převezeno k pohřbu do Paříže, hrál na varhany transkripci Schubertovy skladby \"Die Gestirne\".\n\nBěhem let 1839–1843 strávených na Nohantu strávil klidné, ale plodné dny, během kterých složil množství děl, mezi něž patří např. Polonéza As dur, Op. 53, „Heroická“. Díky Sandové je k dispozici popis jeho tvůrčího procesu: počáteční inspirace, její usilovné využití, někdy se stovkami změn původního tématu, završené třeba i návratem k němu.\n\nSandová popisuje jeden večer strávený s jejich přítelem Delacroixem:\n\nJak se jeho nemoc zhoršovala, Sandová se z milenky měnila v ošetřovatelku a často Chopina nazývala svým „třetím dítětem“. Ale ošetřování se jí pomalu začínalo protivit. V následujících letech nadále se Chopinem udržovala přátelství, i když stále častěji dávala průchod netrpělivosti a odporu k tomuto zvláštnímu stavu. V dopisech třetím osobám pak často Chopina nazývala dítětem, malým andílkem, mučedníkem a milovaným.\n\nRoku 1845 se jeho zdraví opět zhoršilo, vážné problémy měl i jeho vztah se Sandovou. K zásadní roztržce došlo poté, co se postavil na stranu dcery Sandové Solange, když se chtěla vdát za sochaře Clésingera. Roku 1847 Sandová publikovala román \"Lucrezia Floriani\", jehož hlavní postavy – bohatá herečka a kníže chatrného zdraví – mohou být interpretování jako Sandová a Chopin. Děj románu byl vůči němu nelichotivý. V létě roku 1847 již nejel na Nohant. Společní přátelé páru se pokoušeli o zachování jejich vztahu, ale skladatel byl neústupný.\n\nMezi jejich společné přátele patřila také mezzosopranistka Pauline Viardotová. Sandová na její postavě založila svůj román z roku 1843 \"Consuela\". Vynikající operní pěvkyně byla též výbornou pianistkou, která původně zamýšlela zabývat se klavírní hrou profesionálně a brala hodiny u Ference Liszta a Antonína Rejchy. Její přátelství se Chopinem bylo založeno na vzájemné umělecké úctě a podobném temperamentu. Často hráli čtyřručně, on jí radil ve věcech klavírní techniky a pomáhal jí při skládání písní založených na jeho mazurkách. Od Viardotové získal první poznatky o španělské hudbě.\n\nV roce 1847 tak bez dramat či formalit dlouholeté přátelství mezi Sandovou a Chopinem skončilo.\n\nKníže Wojciech Grzymała, který sledoval Chopinovu romanci se Sandovou od začátků až do konce, vyjádřil později svůj názor: „Kdyby Chopina nepotkalo to neštěstí, že potkal G. S., která otrávila celé jeho bytí, žil by tak dlouho jako Cherubini.“ (Chopin zemřel ve věku 39 let, jeho přítel Cherubini zemřel v Paříži roku 1842 ve věku 81 let. Oba skladatelé leží vzdáleni čtyři metry od sebe na hřbitově Père Lachaise.)\n\nChopinova veřejná popularita jako virtuosa opadávala a stejně tak i počet jeho žáků. V únoru 1848 se konal jeho poslední pařížský koncert. V dubnu, v době francouzské revoluce, odjel do Londýna, kde účinkoval na několika koncertech a mnoha večírcích.\n\nS blížícím se koncem léta roku 1848 odjel do Skotska, kde bydlel na zámku Johnstone v hrabství Renfrewshire blízko Glasgow u své bývalé žákyně a velké obdivovatelky Jane Wilhelminy Stirlingové. Ta se sice chtěla za Chopina vdát, ale Chopin to odmítl, protože cítil, že již nebude dlouho živý.\n\nKe konci října 1848 pobýval v Edinburghu v domě polského lékaře Adama Łyszczyńského a sepsal zde poslední vůli. V této době často vzpomínal na svou matku a sestru a v mysli si vyvolával scenérie ze své vlasti při hře svých melodií inspirovaných polskou lidovou hudbou.\nSvé poslední veřejné vystoupení absolvoval Chopin 16. listopadu 1848 v londýnské Guildhall, kde hrál ve prospěch uprchlíků z Polska. Mnoho posluchačů již však toto vystoupení neoslovilo.\n\nNa konci listopadu se Chopin vrátil do Paříže. Zimu prožil v neustálých nemocech, ale i navzdory tomu se stále stýkal se svými přáteli a navštívil i churavějícího Adama Mickiewicze, jehož konejšil svou hrou. Postupně však již neměl síly dávat hodiny. Přesto ale stále ještě komponoval. Nedostávalo se mu ovšem peněz na základní potřeby a na lékaře, a tak začal prodávat svůj hodnotnější nábytek a další majetek.\n\nZdravotně se cítil stále hůř a hůř, a proto si přál mít na blízku někoho ze své rodiny. V červnu 1849 jeho sestra Ludwika Jędrzejewicz, která mu v jeho mládí dávala první lekce na klavír, souhlasila s pozváním do Paříže. V Paříži spolu s Chopinem žila v hezkém slunném apartmá na place Vendôme č. 12. A zde také, několik minut před druhou hodinou ranní ve čtvrtek 17. října 1849, Chopin zemřel.\n\nPozději mnoho osobností, které nebyly u Chopinovy smrti, tvrdilo, že jí byly přítomny. „Být u Chopinovy smrti,“ píše jeho životopisec, Tad Szulc, „zdá se zaručovalo historické a společenské postavení.“ Mezi ty, kdo skutečně byli u Chopinova smrtelného lože, patří Ludwika, kněžna Marcelina Czartoryska, dcera George Sandové Solange a její manžel Auguste Clésinger, Chopinův přítel a žák Adolf Gutmann, přítel Thomas Albrecht a také důvěrník, polský katolický kněz Aleksander Jełowicki.\nPozději toho rána sňal Auguste Clésinger Chopinovu posmrtnou masku a odlitek jeho ruky. Před pohřbem, shodně s Chopinovým posledním přáním (souvisejícím s jeho obavou, že bude pohřben zaživa), bylo jeho srdce vyjmuto a uloženo do lihu. Jeho sestra později odvezla srdce v urně do Varšavy, kde bylo uloženo do pilíře chrámu Svatého kříže na Krakovském předměstí, pod citátem z bible (: \"Vždyť kde je váš poklad, tam bude i vaše srdce\"). Chopinovo srdce je zde uloženo dodnes, avšak v době druhé světové války, kdy byl chrám zničen během varšavského povstání, bylo uloženo na bezpečném místě. Kostel stojí nedaleko místa, kde žil Chopin naposledy před odjezdem z Polska – paláce Krasińských na Krakovském předměstí.\n\nPohřeb se konal v Église de la Madeleine v Paříži 30. října. Chopin si přál, aby bylo hráno Mozartovo \"Requiem\". Tato skladba však obsahuje velký počet ženských hlasů, ale v tomto chrámu nikdy nezpíval sbor se ženskými hlasy. Výsledkem jednání o speciální povolení pro tento koncert bylo, že se ženský sbor nakonec mohl zádušní mše zúčastnit, ale musel být ukryt za černou sametovou oponou. Sólisty byli basista Luigi Lablache, který stejný part zpíval na Haydnovu pohřbu a vystoupil též na pohřbu Belliniho, a mezzosopranistka Pauline Viardotová. Zazněla Chopinova Preludia č. 4 e moll a č. 6 h moll. Pohřbu se zúčastnilo okolo tří tisíc lidí, ovšem chyběla mezi nimi George Sandová.\n\nChopin byl pohřben, dle svého přání, na hřbitově Père Lachaise. Na místě byl hrán \"Pohřební pochod\" z jeho Klavírní sonáty č. 2 b moll, Op. 35, v instrumentaci Napoléona Henriho Rebera.\n\nChopinův hrob s náhrobkem vytesaným Clésingerem přitahuje množství návštěvníků a je celoročně vyzdoben květinami.\n\nRoku 2008 se rozhořely spory o příčinu Chopinova úmrtí, vedle tradované tuberkulózy se začalo mluvit o cystické fibróze, dědičné chorobě. Nedospělo se však k jednotnému závěru, protože polská vláda nedovolila odběr vzorku z Chopinova srdce pro provedení testů DNA.\n\nChopin navštívil Čechy několikrát v životě. V srpnu roku 1829 navštívil se skupinou přátel při cestě z Vídně do Drážďan Prahu, kterou popsal ve svém dopise rodičům takto: „Město je celkem pěkné, jak je z hradního návrší vidět, velké, starobylé a kdysi bohaté.“ V Praze se Chopin ubytoval v hotelu \"U černého koně\" v místě dnešní ČNB, kde je také umístěna jeho pamětní deska. Z Vídně byl vybaven doporučujícím dopisem Václava Viléma Würfla, avšak plánovaný pražský koncert se pro Chopinovu trému neuskutečnil. V Praze navštívil konzervatoř a setkal se s jejím tehdejším ředitelem Wilhelmem Fridrichem Pixisem a také s drážďanským varhaníkem Augustinem Klenglem. Setkal se též s Václavem Hankou. Zde zhudebnil jako mazurku G dur v lydickém módu báseň, kterou Hankovi napsali a věnovali jeho přátelé. Mazurka se stala znělkou Chopinova festivalu v Mariánských Lázních.\n\nNásledně navštívil Teplice, kde se setkal se svým přítelem Ludwikem Lempickým a navštívil místní zámek hraběte Aldringena. Teplice poté navštívil ještě jednou v roce 1835 při cestě z Karlových Varů do Děčína.\n\nV srpnu 1835 navštívil lázně Karlovy Vary a setkal se zde se svými rodiči. Seznámil se tu také s hrabětem Thunem, který je pozval na svůj zámek v Děčíně. Na něm se setkal mj. s přítelem z Paříže, knížetem Lvem Thun-Hohensteinem. Do deníku dcery hraběte vepsal Valčík As dur, Op. 34, „Děčínský“. Odtud odcestoval do Drážďan a jeho rodiče do Bratislavy. V Karlových Varech je na Chotkově cestě umístěna od roku 1908 Chopinova plaketa.\n\nV létě roku 1836 navštívil Mariánské Lázně, kde se ubytoval v pensionu \"U bílé labutě\" č.p. 47, nynějším domě \"Chopin\". Na památku skladatelova pobytu je zde od roku 1960 umístěn tzv. Chopinův kámen, vzniklý přepracováním staršího pomníku dvou vladařů, pak Walthera z Vogelweide.\n\nChopinův pobyt v Čechách inspiroval několik významných českých básníků a prozaiků (K. Bednáře, J. Karena, J. Pávka, V. Mareše ad.) k básnickým a novelistickým dílům, korespondencí mezi Chopinem a Sandovou se ve své básnické tvorbě nechala inspirovat básnířka K. Erbová.\n\nRoku 1909 na oslavu stého výročí Chopinova narození složil ruský skladatel Sergej Michajlovič Ljapunov symfonickou báseň nazvanou \"Željazova Volja\", Op. 37 ( ).\n\nRoku 1926 byla odhalena v parku \"Łazienki\" bronzová socha, kterou vytvořil roku 1907 sochař Wacław Szymanowski. Socha měla být původně odhalena již roku 1910 ke stému výročí narození, ale obřad byl odložen kvůli sporům o podobu sochy a následně kvůli vypuknutí první světové války. 31. května 1940 byla socha zničena nacisty. Po válce, roku 1958, byla obnovena. Od roku 1959 jsou u ní pořádány o letních nedělních odpoledních recitály Chopinových skladeb. Do roku 2007 to byla nejvyšší Chopinova socha na světě. Tou je teď modernistická sochu autorky Lu Pin v Šanghaji, odhalená 3. března 2007.\n\nReplika této Szymanowského sochy se nachází také v japonském městě Hamamacu. V plánu je též umístění další repliky na břehu Michiganského jezera v Chicagu, vedle již v tomto městě existující sochy v Chopinově parku.\n\nOd roku 1927 se koná ve Varšavě každých pět let nejstarší monotematická hudební soutěž, Chopinova mezinárodní klavírní soutěž.\n\nV České republice se koná pravidelně v Mariánských Lázních Mezinárodní klavírní soutěž Fryderyka Chopina a Chopinův festival. V Mariánských Lázních se také nachází \"Památník Fryderyka Chopina\" umístěný v domu \"Chopin\", otevřený roku 1960, s exponáty a informacemi o Chopinově životě a jeho pobytech v Čechách.\n\nPravidelně je Chopinovou společností ve Varšavě udělována cena \"Grand prix du disque de F. Chopin\", která oceňuje kvalitní nahrávky Chopinových skladeb.\n\nŽivotem a dílem skladatele se zabývá varšavský Národní institut Fryderyka Chopina ( ), který mj. provozuje Muzeum Fryderyka Chopina.\n\nPo skladateli je pojmenována největší polská konzervatoř a hudební akademie ( ), varšavské letiště ( ) a také asteroid 3784 Chopin.\n\nV Tichém oceánu v podmořských Horách skladatelů je útvar mořského dna zvaný Chopinova hora.\n\nJe velmi obtížné stručně Chopina zhodnotit. Ferenc Liszt ve své chopinovské biografii (\"Chopin\") charakterizuje Chopina jako „milého, harmonického génia“. Robert Schumann popisuje Chopinovu hudbu z Varšavského období takto:\nPrvní systematickou, ač neúplnou studii o Chopinově stylu napsal F. P. Laurencin roku 1861 v díle \"Die Harmonik der Neuzeit\". Laurencin shrnuje:\nChopinova klavírní hudba kombinuje unikátní smysl pro rytmus (částečně využívá rubato), časté užití chromatiky a kontrapunktu. Tato směs dává křehký zvuk v melodii a harmonii, které jsou nicméně podepřeny harmonickou technikou.\n\nChopin kladl velký důraz na hraní legato, aby jeho skladby plynuly, jak později s nechutí citoval své anglické obdivovatelky, „jako voda“.\nArthur Rubinstein o jeho hudbě říká:\n\nZ hlediska formálního lze rozdělit Chopinovu tvorbu na 3 období. Před svým odjezdem z Varšavy psal hlavně skladby populární v post-klasicistní klavírní literatuře – koncerty, ronda, polonézy a podobně. Později však většinu těchto stylů zavrhl nebo ve velké míře pozměnil. Začal se specializovat na kratší hudební formy. Stále však respektoval hudební formu jako způsob skladatelské kontroly a dosažení očekávaného hudebního významu. Zároveň však nechával jednotlivé styly vzájemně prolínat – objevují se prvky valčíku v mazurkách, chorál v nokturnu a podobně.\n\nChopin proslavil a dovedl k dokonalosti nový salónní žánr, nokturno, vymyšlené irským skladatelem Johnem Fieldem. Obohatil také populární tance, polskou mazurku a vídeňský valčík.\n\nJeho mazurky vycházející z tradičního polského tance byly odlišné od tradičního pojetí v tom, že byly použitelné jak v koncertních síních, tak v tanečních sálech. Se svými mazurkami vytvořil Chopin nové pojetí nacionalismu, které bylo inspirací pro další skladatele píšící ve stejné době nebo po něm, především pro skladatele z východní Evropy, a byl jedním z prvních skladatelů, kteří vyjadřovali své národní cítění prostřednictvím hudby. Mimoto byl také prvním skladatelem, který použil národní hudbu své vlasti a proměnil jí v nový žánr.\n\nChopin nechal znovu ožít etudu rozšířením její myšlenky a přetvořením do oslnivé, výmluvné a emocionální skladby. Také používal své etudy jako prostředek výuky svého revolučního stylu, např. pro hru slabšími prsty (Op. 10, č. 3), v rychlých figurách (Op. 10, č. 2), hru v oktávách (Op. 25, č. 10) a hru palcem na černých klávesách (Op. 10, č. 5).\n\nByl též první, kdo psal balady a scherza jako samostatné instrumentální skladby.\n\nSérie sedmi polonéz publikovaných za jeho života (dalších devět bylo publikováno posmrtně), počínajíc opusovým číslem 26, nastavila nový standard pro hudbu tohoto žánru. Série oslavuje polskou kulturu poté, kco země upadla do ruského područí. Mezi nejznámější patří Polonéza A dur „Vojenská“, Op. 40, a Polonéza As dur „Heroická“, Op. 53.\n\nVe svých pozdních skladbách se Chopin často vracel k původním formám. Jeho třetí klavírní sonáta a sonáta pro violoncello a klavír jsou proto formálně čistšími než díla ranější. Zároveň naopak s některými styly experimentoval, případně psal skladby netypických názvů a forem. Z takových lze zmínit Polonézu-fantasii, Op. 61, Berceuse, Op. 57 nebo Barkarolu, Op. 60.\n\nPřestože Chopin žil v 19. století, jeho hudební vzdělání je založeno na tradicích Beethovenových, Haydnových, Mozartových a Clementiho; Clementiho klavírní metody používal při výuce svých vlastních studentů. Byl ovlivněn také technikou Johanna Nepomuka Hummela. Chopin uváděl Bacha a Mozarta jako dva nejdůležitější skladatele utvářející jeho hudební cítění.\n\nOkolo Chopinových inspirací panuje mnoho dohad. Například není jisté, zda \"Revoluční etuda\", Op. 10 č. 12, byla napsána jako inspirace poraženým polským povstáním proti Rusku, či pouze vznikla v této době. \"Pohřební pochod\" z klavírní sonáty b moll byl sice napsán dříve než zbytek sonáty, ale skutečná inspirace není známa. Je pravděpodobné, že nebyla inspirována úmrtím nikoho konkrétního.\n\nCo se týče Chopinových inspirací, nelze opomenout také jeho lásky, hlavně Konstancii Gładkowskou a Marii Wodzińskou, pro které komponoval některé své skladby.\n\nJeho umělecká duše byla též obohacována přátelstvím s „hvězdami“ tehdejšího varšavského uměleckého a intelektuálního světa jako byli: Maurycy Mochnacki, Józef Bohdan Zaleski a Julian Fontana.\n\nNěkteré ze skladeb odkazují na opery Chopinovy doby, např. díla Rossiniho, Donizettiho a hlavně Belliniho. Hedley píše: „Od velkých italských pěvců té doby se naučil „zpívat“ na klavír a jeho nokturna odhalují kvalitu jeho cantabile a jemné kouzlo ornamentace.“\n\nChopin také použil sérii Bachových preludií a fug z Dobře temperovaného klavíru a transformoval je do svých vlastních preludií.\n\nObčas spolupracoval při kompozici s jinými umělci. Rané dílo pro violoncello, \"Introdukce a polonéza C dur pro violoncello a klavír, Op. 3\", vzniklo pravděpodobně díky vlivu Živného a některá pozdní díla, jako např. \"Sonáta g moll pro violoncello a klavír\", pod vlivem přítele a violoncellového virtuosa Augusta Franchomma; na \"Grand Duu E dur pro violoncello a klavír\" s ním i přímo spolupracoval.\n\nChopin se též podílel na Lisztově Hexaméronu, ve kterém složil šestou variaci na Belliniho téma.\n\nChopin ve svých skladbách často používal \"rubato\" (manipulaci s rytmem, v překladu „neklidně“) jako protipól ke striktní hře v tempu.\n\nCituje-li někdo Chopina v otázce rubata, často se omezí na: „\"doprovod vždy hraje ve striktním tempu\"“, ačkoliv je třeba tento citát uvést v kontextu okamžiku a situace, ve které byl vyřčen. Constantin von Sternberg napsal:\n\nSternbergův názor nepřímo potvrzuje také Hector Berlioz, který s rozhodností napsal, že Chopin neumí hrát v rytmu. K jeho pojetí rubata se vyjádřil i Sir Charles Hallé, který Chopinovi pomocí počítání dokazoval, že hraje některé mazurky ve čtyřčtvrtečním rytmu místo tříčtvrtečního. Zároveň také poznamenal, že naprostá svoboda, se kterou zachází s rytmem, je přirozená a neuráží sluch.\n\nNěkteří autoři zase upozorňují na důležitost míry rubata, neboť Chopin byl v otázce rytmu přes svoje rubata velmi striktní, při výuce měl na klavíru vždy metronom a pro utužení rytmu dával žákům často hrát Bacha nebo Mozarta.\nChopinovo pojetí rytmu shrnuje ve své eseji Paderewski:\nChopin pohlížel na mnoho ze svých současníků s nezájmem, přesto měl hodně známých spojených s romantismem, ať již v hudbě, literatuře nebo výtvarném umění, mnoho z nich prostřednictvím George Sandové. Chopinova hudba je však považována za ztělesnění romantismu.\n\nZdzisław Jachimecki napsal: „Chopin na každém svém kroku demonstroval svůj polský původ – ve stovkách dopisů, které psal v polštině, v postoji k polským emigrantům v Paříži, ve svém negativním postoji k okupaci Polska.“ Rovněž skládal hudbu na polské texty, nikdy nezhudebňoval německé nebo francouzské, ač měl mezi francouzskými a německými básníky mnoho přátel.\n\nArthur Hedley uvádí: „našel v sobě a v tragickém osudu Polska svou hlavní inspiraci. Téma polské slávy a utrpení před ním bylo neustále a on přetvářel jednoduché rytmy a melodie svého dětství a mládí do trvalých uměleckých forem.“\n\nSvým vlastenectvím, dle Jachimeckého: „ovlivnil množství skladatelů a děl, z nichž někteří jako Smetana a Grieg to osobně potvrzovali…“\n\nMnoho Chopinových skladeb se stalo velmi známými, např.: \"Revoluční etuda\", Op. 10 č. 12, \"Minutový valčík\", Op. 64 č. 1, či třetí věta z Klavírní sonáty č. 2 b moll \"Pohřební pochod\", Op. 35. Chopin však nikdy nepojmenovával svá instrumentální díla jinak než pomocí žánru a čísla, ponechávaje všechny mimohudební asociace na posluchači. Jména, pod kterými jsou jeho díla známa, jim dali jiní.\n\nTémata z některých Chopinových skladeb byla použita v populárních skladbách, např. pomalá část z \"Fantaisie-Impromptu\", Op. 66, nebo první část z Etudy Op. 10 č. 3.\n\nChopinův styl ovlivnil mnoho skladatelů. Například Robert Schumann byl velkým obdivovatelem jeho hudby. Používal Chopinovy melodie a dokonce po něm pojmenoval část své suity \"Karneval\". Tento obdiv nebyl obecně vždy vzájemný, přesto Chopin dedikoval Schumannovi svou Baladu č. 2 F dur.\n\nFerenc Liszt byl dalším z Chopinových obdivovatelů a blízkých přátel. Vytvořil transkripce šesti Chopinových polských písní. Liszt však popíral, že by jeho \"Funérailles\" (s podtitulem Říjen 1849, sedmá věta jeho klavírní suity \"Harmonies poétiques et religieuses\" z roku 1853) byla napsána na Chopinovu památku. Její střední část se zdá být založena na oktávové sekci Chopinovy Polonézy As dur, Op. 53, ale Liszt tvrdil, že byl inspirován smrtí svých tří maďarských přátel.\n\nJohannes Brahms a mladí ruští skladatelé také nalézali inspiraci v Chopinových dílech. Jeho preludia (Op. 28) a etudy (Op. 10 a 25) se rychle staly standardy a inspirovaly jak Liszta v \"Transcendentálních etudách\", tak Schumanna v \"Symfonických etudách\". Alexandr Skrjabin byl též silně ovlivněn Chopinem, například ve svých 24 preludiích, Op. 11, byl inspirován Chopinovým Op. 28.\n\nNa trase Varšava–Katovice–Bohumín–Břeclav–Vídeň je provozován pár nočních vlaků EuroNight EN 406 (Vídeň → Varšava) a EN 407 (Varšava → Vídeň) pojmenovaných \"Chopin\".\n\nJeremy Siepmann ve své biografii předkládá výčet pianistů, jejichž nahrávky Chopinových děl se staly všeobecně známými a platí za nejzdařilejší: Vladimir de Pachmann, Raoul Pugno, Ignacy Jan Paderewski, Moriz Rosenthal, Sergej Rachmaninov, Alfred Cortot, Ignaz Friedman, Raoul Koczalski, Arthur Rubinstein, Mieczysław Horszowski, Claudio Arrau, Vlado Perlemuter, Vladimir Horowitz, Dinu Lipatti, Vladimir Ashkenazy, Martha Argerichová, Maurizio Pollini, Murray Perahia, Krystian Zimerman, Jevgenij Igorjevič Kissin. Z nejmladší generace lze dodat ještě Yundiho Li, Rafała Blechacze a Yulianu Avdeevu, vítěze posledních ročníků Chopinovy mezinárodní klavírní soutěže.\nZ českých interpretů lze zmínit následující: Ivan Moravec, Ivo Kahánek, Martin Kasík.\n\nZachovalo se přes 230 Chopinových děl, některé rukopisy a skladby z dětství a mládí se ztratily. Všechny skladby jsou určeny pro klavír, většina z nich pro sólový klavír, výjimkou jsou např. dva klavírní koncerty nebo komorní hudba.\n\n\nVydáváním souborných děl Fryderyka Chopina se zabývá např. krakovské vydavatelství Polskie Wydawnictwo Muzycne, aktuálně např. v tzv. Národní edici pod vedením Jana Ekiera nebo v dřívější edici pod vedením Paderewského.\n\nPo sérii nevydaných studentských skladeb bylo prvním vydaným opusem \"Klavírní rondo c moll\". Poslední opusové číslo použité Chopinem je pak 65, přidělené Sonátě g moll pro violoncello a klavír.\n\nChopin si na smrtelném loži přál, aby byly všechny jeho nepublikované rukopisy zničeny. Přesto, na žádost jeho matky a sestry, vydal Julian Fontana výběr 23 dosud nevydaných skladeb a seskupil je pod opusová čísla 66–73. Tato díla byla vydána roku 1855.\n\nRoku 1857 bylo vydáno 17 polských písní pod číslem Op. 74. Další písně objevené později nejsou součástí tohoto opusového čísla.\n\nDíla vydaná po roce 1857 nenesou opusová čísla.\n\n\n\n\n\n\n"}
{"id": "27441", "url": "https://cs.wikipedia.org/wiki?curid=27441", "title": "Jindřich Veselý", "text": "Jindřich Veselý\n\nJindřich Veselý (15. července 1885 Bavorov – 19. září 1939 České Budějovice) český pedagog, loutkářský badatel, publicista, autor loutkových her. První prezident Mezinárodní loutkářské organizace UNIMA, předseda \"Loutkářského soustředění\" při Masarykově lidověvýchovném ústavu, ředitel Zátkova státního reálného gymnázia v Českých Budějovicích.\n\nJindřich Veselý vyučoval na Zátkově státním reálném gymnáziu v Českých Budějovicích, kde pak působil v letech 1934 – 1939 jako ředitel Přispěl zakladatelskou měrou k poznání českého loutkářského umění, organizoval výzkum, výstavy a loutkářská setkání. Spoluzakládal Český svaz přátel loutkového divadla a od roku 1912 pro něj redigoval a vlastním nákladem v Chocni vydával časopis \"Loutkář\", nejstarší loutkářské periodikum na světě, které vychází dodnes. Za přispění Jindřicha Veselého byla v roce 1912 založena sériová výroba loutek pro rodinná loutková divadélka, známá pod názvem \"Alšovo loutkové divadlo\". Výroby se ujal A. Münzberg.\n\nJindřich Veselý často navštěvoval představení lidových, profesionálních i amatérských loutkových divadel. Své poznatky z představení a ze setkání s loutkáři, publikoval často v časopise Loutkář. Usiloval nejen o rozvoj a modernizaci loutkového divadla, předávání zkušeností, ale i zachování národních kulturních tradic v loutkovém divadle. \n\nPočátkem 20. století mělo loutkové divadlo v Čechách historii více než 200 let. Svou upřímnou snahou si Prof. Veselý získal důvěru pokračovatelů starých loutkářských rodů, kteří mu dávali k otištění či k opisu staré divadelní hry upravené pro loutková divadla, nejrůznější materiály z historie jejich divadel, fotodokumentaci a návody jak účelně některé věci předvádět na loutkovém scéně.\n\nProf. Veselý si velmi vážil práce lidových loutkářů z povolání. Uznával jejich zásluhy o položení základů loutkového divadla a šíření národní kultury napříč celou zemí. Historii některých loutkářských rodů, jejichž umění obdivoval, otiskl rovněž v časopise Loutkář. Například je v časopise podrobněji rozebrána historie rodů Kopeckých, Kaiserů, Nováků a Mejsnerů. V roce 1927 spolupracoval s Rudolfem Kaiserem a jeho rodinou při přípravě a přednesu loutkové hry \"Faust\" do rozhlasu. Při vysílání hry se úvodního slova ujal Jindřich Veselý. Samotnou hru přednesl Rudolf Kaiser s rodinou.\n\nSvou osobností, přehledem v oboru loutkového umění, organizačními schopnostmi a jazykovým vybavením působil jako organizátor loutkářských výstav. Tyto výstavy neměly do té doby ve světě obdoby. Na loutkářské výstavě v květnu 1929, jejímž hlavním organizátorem byl Prof. Dr. Jindřich Veselý, se sešli delegáti z Belgie, Bulharska, Francie, Jugoslávie, Německa, Polska, Rakouska, Rumunska a Sovětského svazu. Během této výstavy, 20. května 1929, byla na podnět francouzského delegáta, vydavatele bibliofilských loutkářských tisků a maňáskáře Paul Jeanne, založena mezinárodní loutkářská organizace UNIMA. Prof. Dr. Jindřich Veselý byl zvolen jejím prvním úřadujícím prezidentem. Na IV. kongresu UNIMA v Lublani v roce 1933 se čeština stala třetím jednacím jazykem UNIMA (vedle francouzštiny a němčiny) a J. Veselý čestným prezidentem. Výkonným prezidentem se stal Josef Skupa a generálním sekretářem dr. Jan Malík.\n\nV roce 1947 byl J. Veselý Masarykovým lidověvýchovným ústavem vyznamenán \"Za zásluhy o československé loutkářství\" in memoriam. Jeho časopisy stále slouží ke studiu loutkového umění. \n\n\n\n"}
{"id": "27442", "url": "https://cs.wikipedia.org/wiki?curid=27442", "title": "Antonio Vivaldi", "text": "Antonio Vivaldi\n\nAntonio Lucio Vivaldi (4. března 1678 Benátky – 28. července 1741 Vídeň), přezdíván jako \"il Prete Rosso\" (česky: zrzavý n. rudý kněz) díky zrzavé barvě svých vlasů (pod parukou nejsou vidět), byl italský kněz, barokní hudební skladatel a houslový virtuos. Jeho nejznámějším dílem je soubor čtyř houslových koncertů nazvaný \"Čtvero ročních dob\", který patří k nejznámějším a nejhranějším skladbám ze své doby.\n\nNarodil se 4. března 1678 v Benátkách. Okamžitě po narození byl pokřtěn porodní asistentkou. Důvodem bylo bezprostřední ohrožení života, ale dnes již není zřejmé, zda to bylo s ohledem na špatný zdravotní stav novorozence, nebo kvůli zemětřesení, které ten den Benátky postihlo.\n\nJeho otec se živil jako holič, ale byl též zřejmě znamenitý hudebník a je dost pravděpodobné, že i skladatel. V roce 1688 byla v Benátkách uvedena opera \"La Fedeltà sfortunata\" skladatele jménem Giovanni Battista Rossi, které je totožné se jménem, pod kterým Antoniův otec vystupoval jako hudebník. Jméno naráželo na barvu vlasů obvyklou v rodině. (Rosso = zrzavý, rudý – ani Antonio se tomuto označení nevyhnul, později se mu dostalo přezdívky „zrzavý páter“ – \"Il Prete Rosso\".) V každém případě jako hudebník byl otec zřejmě dobrý a uznávaný. Stal se jedním ze zakládajících členů sdružení \"Sovvegno dei musicisti di Santa Cecilia\", což bylo něco mezi hudebním spolkem a odbory, a pravidelně hrával v orchestru baziliky sv. Marka.\n\nTak Antonio základy hry na housle získal u otce a první lekce kompozice mu s největší pravděpodobností poskytl Giovanni Legrenzi, znamenitý barokní skladatel, který byl v době v chrámu sv. Marka kapelníkem. Z roku 1691, tj. z doby, kdy skladateli bylo 13 let, pochází chrámová skladba \"Laetatus sum\" (RV Anh 31), která nese zřetelné stopy Legrenziho vlivu.\n\nKromě intenzivního hudebního vzdělávání studoval teologii a v roce 1703 byl vysvěcen na kněze. Vivaldi však od dětství trpěl vrozeným zúžením hrtanu, ze kterého se později vyvinulo vážné astma. Na základě tohoto onemocnění byl nejprve osvobozen od povinnosti sloužit mše (1704) a v roce 1706 přestal být aktivním knězem zcela.\n\n1. prosince 1703 se stal houslovým mistrem v sirotčinci \"Pio Ospedale della Pietà\" v Benátkách. V té době bylo takovýchto institucí v Benátkách několik. Jejich úkolem bylo poskytnout ochranu a vzdělání opuštěným sirotkům a dětem, o které se rodiče z různých důvodů nemohli postarat. Provoz byl financován z prostředků Benátské republiky. Chlapci se vyučili řemeslům a opouštěli sirotčinec v 15 letech. Dívky byly vedeny k domácím pracím, získávaly hudební vzdělání a ty nejtalentovanější se stávaly členkami Ospedalského sboru a orchestru. Povinností sboru a orchestru byla účast na mších a slavnostech církevních i světských. Pro toto těleso napsal Vivaldi mnoho koncertů, kantát a duchovních skladeb.\n\nFunkce mistrů učitelů v sirotčinci nebyla zaměstnáním na dobu neurčitou, ale každý rok byli mistři znovu voleni jakousi správní radou sirotčince. Tak se stalo, že v roce 1709 Vivaldi zvolen nebyl a více než rok byl prakticky bez prostředků. V roce 1711 se však do funkce vrátil a roku 1716 byl ustanoven koncertním mistrem.\n\nV průběhu těchto let byl Vivaldi neobyčejně plodný. Zkomponoval řadu oper a mnoho hudby instrumentální i vokální. V roce 1705 vydal tiskem svou první sbírku dvanácti sonát pro dvoje housle a basso continuo \"Raccolta\", po níž v roce 1708 následoval další svazek 12 sonát pro housle sólo a basso continuo. Obě sbírky byly psány ještě v konvenčním stylu. Skutečným přelomem v jeho tvorbě se stal opus 3, Dvanáct sonát pro jedny, dvoje a čtvery housle a smyčcový orchestr \"L’Estro Armonico\" vydané v Amsterodamu roku 1711. Ty měly v celé Evropě obrovský úspěch ještě znásobený následujícím cyklem koncertů pro housle a orchestr \"La Stravaganza\" vydaným v roce 1714.\n\nPo úspěchu houslových koncertů se stal Vivaldi žádaným hudebníkem v celé Evropě. Navzdory četným koncertním cestám poctivě plnil smlouvu se sirotčincem, která zněla na dva nové koncerty měsíčně. Podle účetních záznamů zkomponoval v letech 1723 až 1729 na 140 koncertů.\n\nV 18. století byla opera v Benátkách nejpopulárnější formou zábavy a nejvýnosnější pro skladatele. Několik divadelních scén soutěžilo o přízeň diváků. Vivaldi svou operní dráhu zahájil mimo Benátky. Jeho první opera \"Ottone in villa\" (RV 729) měla premiéru ve Vicenze roku 1713. Hned následující rok se však stal impresáriem divadla Sant'Angelo v Benátkách, kde byla provedena jeho opera \"Orlando finto pazzo\" (RV 727). Opera však neměla velký úspěch. Naopak úspěch měla spoluúčast na společném projektu sedmi skladatelů \"Nerone fatto Cesare\" (RV 274), do kterého napsal 11 árií. Partitura se však ztratila. Další opera \"Arsilda regina di Ponto\" (RV 700) měla zase problémy s censurou, které vadil trochu lesbický motiv. Hrdinka Arsilda se totiž zamiluje do jiné ženy, o níž předpokládá, že je muž. Když byla opera censurou konečně povolena, sklidila u diváků bouřlivý ohlas. Jako u všech děl tohoto druhu a historie není ovšem jisté, zda to bylo kvůli hudebním kvalitám. Mezi jeho dalšími operami zasluhuje pozornosti zejména opera \"La costanza trionfante degli amori e degli odi\" (RV 706) z roku 1716, která byla v přepracované podobě v roce 1732 pod názvem \"Artabano re dei Parti\" hrána také v Praze. Ironií osudu se právě tato pražská verze nedochovala.\n\nPro Pio Ospedale komponoval také řadu liturgických skladeb. Z nich nejdůležitější jsou dvě oratoria, z nichž první \"Moyses Deus Pharaonis\" (RV 643) se nedochovalo, ale druhé, \"Juditha triumphans\" (RV 644), je jedním z uměleckých vrcholů Vivaldiho díla. Bylo objednáno k oslavě vítězství nad Turky a znovudobytí ostrova Korfu. Pro zajímavost je nutno dodat, že všechny role i orchestr byly obsazeny chovankami sirotčince, což ukazuje vynikající úroveň pedagogické práce učitelů, ale i interpretačních schopností dívek.\n\nVivaldiho úspěchy a moderní styl jeho oper vyvolaly bouřlivou reakci u jeho konzervativnějších kolegů. Benedetto Marcello, jehož rodina byla ironií osudu vlastníkem divadla Sant´ Angelo, vydal dokonce posměšný a pomlouvačný pamflet, který měl poškodit umělcovu pověst.\n\nOd roku 1718 byl Vivaldi po tři roky kapelníkem na dvoře Filipa Hesenského, vévody Mantovského, a komponoval opery pro potřeby dvora. Po krátké zastávce v Miláně, kde uvedl pastorální drama \"La Silvia\" (RV 734) a oratorium \"L’adorazione delli tre re magi al bambino Gesù\" (RV 645), byl novým papežem Benediktem XIII. pozván do Říma, kde uvedl několik oper a koncertů. V roce 1725 se vrátil do Benátek, aby v jediném roce uvedl čtyři nové opery.\n\nV tomto období zkomponoval své dnes snad nejpopulárnější dílo \"Čtvero ročních dob\", čtyři houslové koncerty zobrazující roční období v přírodě. Inspirací bylo patrně okolí Mantovy. Toto dílo znamenalo doslova revoluci v hudbě. Vivaldimu se podařilo hudebně vyjádřit specifické zvuky venkova: zpěv ptáků, štěkání psů, bzučení much, déšť, bouři, výkřiky opilců, ale i ticho nad zasněženou krajinou a praskání ohně v krbu. Ke každému koncertu napsal báseň popisující scény ilustrované hudbou. Byly publikovány jako první čtyři koncerty ve sbírce dvanácti koncertů nazvané \"Il cimento dell’Armonia e dell’Inventione\" (op. 8) a vydány v Amsterodamu roku 1725. Dílo věnoval hraběti Václavovi z Morzinu.\n\nAčkoliv byl knězem, existují náznaky toho, že právě v této době podlehl kouzlu benátské zpěvačky Anny Giraudové. Přinejmenším je patrné, že v tomto období jeho hudba má výrazně romantický nádech a je prokazatelné, že tehdy své árie upravoval tak, aby vynikly hlasové přednosti zpěvačky.\n\nNa vrcholu své kariéry dostával Vivaldi objednávky ze šlechtických a královských dvorů celé Evropy. Např. svatební kantáta \"Gloria e Imeneo\" (RV 687) byla psána ke svatbě francouzského krále Ludvíka XV. a cyklus koncertů \"La Cetra\" (op. 9) byl věnován Karlovi VI. Habsburskému, císaři Svaté říše římské. Karel VI. jej vůbec velmi obdivoval, jmenoval ho rytířem a odměnil zlatou medailí. V roce 1730 Vivaldi na oplátku přijel do Vídně a do Prahy a uvedl zde svou operu \"Farnace\" (RV 711).\n\nMezi přednosti Vivaldiho patřilo i to, že měl smysl i pro literární kvality libret a z nadprodukce plytkých příběhů dodávaných libretisty-řemeslníky si dovedl vybrat kvalitu. Jeho poslední opery zdobí jména vrcholných básníků a dramatiků té doby: Pietra Mestastasia a Carla Goldoniho.\n\nJako většina skladatelů té doby se na sklonku svého života dostal Vivaldi do finančních potíží. Měnící se vkus publika začal považovat Vivaldiho za staromódního. Vivaldi rozprodal své partitury za minimální ceny a přesunul se do Vídně, kde doufal ve větší uznání, neboť císař Karel VI. byl jeho velkým příznivcem. Skutečně se stal císařovým dvorním skladatelem, ale krátce po příjezdu do Vídně císař zemřel. Tato rána osudu zanechala skladatele bez ochránce a bez finančních prostředků. Prodával další rukopisy a zanedlouho po císaři, 27. nebo 28. července 1741, zemřel. Byl pochován v prostém hrobě na nemocničním hřbitově ve Vídni. Často uváděná informace, že mladičký Josef Haydn zkomponoval pro Vivaldiho pohřební sbor, se ukázala být mylná. Na téměř 200 let upadla hudba Antonia Vivaldiho v zapomnění.\n\nHrob Antonia Vivaldiho byl později přenesen ke chrámu Karlskirche. Na místě posledního pobytu skladatele stojí dnes hotel Sacher.\n\nVivaldiho hudba byla v Čechách už za jeho života nesmírně populární. Benátský zpěvák a impresário Antonio Denzio do Prahy mezi lety 1726 až 1736 přivezl šest Vivaldiho operních představení, z toho dvě premiéry byly zkomponovány přímo pro Prahu: Argippo (RV 697) uvedena na podzim 1730, a Pasticcio Alvilda, Regina dei Goti, nastudovaná na jaře 1731, kdy představení zřejmě řídil sám autor. Opery byly provedeny ve šlechtickém divadle hraběte Františka Antonína Šporka v jeho paláci v Praze Na Poříčí, z toho dvě premiéry (Argippo). Protože v té době byl už Vivaldi evropsky proslulým skladatelem a cestoval zvláště na nová uvedení svých děl, žil zřejmě tehdy delší dobu v Praze. Opery uvedl na českou scénu impresário Šporkova divadla Antonio Denzio, který byl i v Itálii znám jako libretista a hudební skladatel a v Benátkách vedl operní společnost, pro kterou Vivaldi najímal zpěváky a obstarával operní novinky.\nV českých archivech je dochováno mnoho unikátních zápisů jeho děl. Některé byly také napsány přímo na objednávku českých šlechticů: např. loutnové skladby pro hraběte z Vrtby. Hraběti Václavovi z Morzinu je dokonce dedikováno Vivaldiho nejslavnější dílo \"Il cimento dell'armonia e dell'inventione\" (Souboj harmonie s invencí – op. 8), které obsahuje slavné koncerty Čtvero ročních dob. Antonio Vivaldi sám řídil Morzinovu kapelu při koncertech v Itálii. Palác rodu Morzinů stojí v Nerudově ulici č. 256/5 poblíž horní části Malostranského náměstí v Praze.\n\nVelký vliv měl Vivaldi i na tvorbu českých skladatelů té doby, např. na Antonína Reichenauera či Bohuslava Matěje Černohorského.\n\nVětšina Vivaldiho děl byla znovuobjevena až v první polovině 20. století v Turíně a v Janově a byla publikována v průběhu druhé poloviny století. Vivaldiho hudba je formálně pevně zakotvena v barokní tradici, ale velmi vynalézavá v harmonických kontrastech, strhujících rytmech a neopakovatelné melodice. Nadto se Vivaldi nesnažil jen vyhovět akademickým požadavkům doby a skládat pro hrstku intelektuálů, ale svou hudbu komponoval cílevědomě tak, aby byla blízká nejširším vrstvám posluchačů. Z jeho hudby čiší potěšení z komponování a radost ze života, která se přenáší na posluchače. V tom tkví i dnešní popularita Vivaldiho skladeb.\n\nVivaldi je považován za jednoho z tvůrců, kteří stáli u přerodu barokní hudby v klasický styl. Velmi hluboce byl Vivaldiho koncerty a áriemi ovlivněn Johann Sebastian Bach. Zřetelné stopy nacházíme v \"Janových pašijích\", \"Matoušových pašijích\" a četných kantátách. Bach upravil řadu Vivaldiho houslových koncertů pro cembalo a orchestr včetně nejznámějšího Koncertu pro čtyři housle a violoncello (RV 580). V této souvislosti je nutno poznamenat, že v tehdejší době autorství nebylo chápáno tak jako dnes. Dílo se prakticky ihned po prvním provedení stávalo veřejným majetkem a často bývalo hráno v nejroztodivnějších nástrojových obsazeních (jak kdo měl co k dispozici) bez ohledu na původní záměr autora. Citování skladby jiného autora bylo naopak chápáno dokonce jako projev úcty skladatele. \n\nNa renesanci Vivaldiho díla má významnou zásluhu proslulý houslista Fritz Kreisler, který na počátku 20. století slavil úspěchy s Vivaldiho houslovým koncertem. Ironií osudu je, že právě tento koncert nebyl ve skutečnosti Vivaldiho dílem, ale šlo o dobový plagiát. Nicméně jeho provedení probudilo zájem o další Vivaldiho díla. Vynikající práci na tomto poli odvedl francouzský hudební vědec Marc Pincherle, který započal se systematickým zpracování Vivaldiho pozůstalosti. Alfredo Casella v roce 1939 zorganizoval historický \"Vivaldiho týden\", na kterém zazněla reprezentativní přehlídka objevených skladeb. V roce 1947 pak byl v Benátkách založen Vivaldiho ústav (\"Istituto Italiano Antonio Vivaldi\"), jehož uměleckým ředitelem se stal skladatel Gian Francesco Malipiero a hlavním úkolem objevování, publikování a provádění Vivaldiho děl.\n\nVlna zájmu o skladatele postihla i kinematografii. V roce 2005 byl do kin uveden italsko-francouzský film \"Vivaldi – princ benátský\" režiséra Jeana-Louise Guillerma se Stefanem Dionisim v titulní roli. Na motivy Vivaldiho života se připravuje údajně další film, kde hlavní roli má ztvárnit Joseph Fiennes a v dalších rolích se mají objevit Malcolm McDowell, Jacqueline Bisset či Gérard Depardieu.\n\nPrvní souhrnný katalog děl Antonia Vivaldiho vydal v roce 1974 dánský muzikolog Peter Ryom. Podobně jako Köchelův seznam děl Mozartových přešel Ryomův seznam do obecného povědomí. Označení skladby, např. RV 325, znamená 325. položku v Ryomově seznamu. Opusovými čísly jsou označeny pouze skladby, které vyšly tiskem za Vivaldiho života.\n\nPoslední vydání z roku 1986 obsahuje 790 položek, u nichž je autorství doloženo, a dalších 63, kde je prozatím pochybné. Z toho čísla RV 1 až RV 585 jsou skladby instrumentální, RV 586 až RV 642 skladby vokální náboženského charakteru a RV 643 – RV 740 skladby vokální světské. Položky RV 741 až RV 790 představují dodatky, tj. díla objevená v letech od prvního vydání katalogu (od roku 1974). Lze očekávat, že průzkum hudebních archivů dosud neskončil a že se dočkáme toho, že i číslo 790 bude vbrzku vysoce překročeno.\n\nZ jiného úhlu pohledu katalog obsahuje:\n\n\n\n\n\n"}
{"id": "27443", "url": "https://cs.wikipedia.org/wiki?curid=27443", "title": "Oxid siřičitý", "text": "Oxid siřičitý\n\nOxid siřičitý (chemický vzorec SO) je jedním ze dvou hlavních oxidů síry. Je to bezbarvý, štiplavě páchnoucí, jedovatý plyn. Má 2,26× větší hustotu než vzduch.\n\nOxid siřičitý se průmyslově připravuje především spalováním síry\n\nnebo pražením pyritu\n\nJe též produktem hoření sulfanu (sirovodíku)\n\nNa mokré cestě se dá připravit redukcí kyseliny sírové některými kovy, např. mědí\n\nnebo rozkladem siřičitanů koncentrovanou kyselinou sírovou, například\n\nVe vodě se oxid siřičitý snadno rozpouští za vzniku tepla a kyseliny siřičité\n\npatří tedy ke kyselinotvorným oxidům.\n\nS kyslíkem reaguje za chladu pomalu, za zvýšených teplot rychleji za vzniku oxidu sírového\n\nKatalyzátorem této reakce je oxid vanadičný nebo kovová platina.\n\nPodobně reaguje s plynným chlorem za vzniku sulfurylchloridu\n\nZa žáru ho lze vodíkem zredukovat na síru:\n\nza nižších teplot může při této reakci vznikat i sulfan\n\nTaké vedením plynného oxidu siřičitého přes rozžhavený koks vzniká volná síra\n\nOxid siřičitý se vyskytuje v sopečných plynech a rozpuštěný jako kyselina siřičitá v podzemních (minerálních) vodách ve vulkanicky aktivních oblastech. Jedná se o hojný sopečný plyn, který je vyvrhován při sopečné erupci, při silných erupcích se může dostat v pyroklastickém mračnu až do stratosféry, kde se společně se sulfanem a vodní párou podílí na vzniku drobných kapiček kyseliny sírové, tzv. aerosolu. Tento aerosol je schopen přetrvat ve stratosféře 2 až 3 roky a působí jako velice efektivní zábrana před dopadajícím slunečním zářením, čímž pomáhá v některých oblastech oteplovat a v dalších ochlazovat zemský povrch (v závislosti na velikosti částic aerosolu).\n\nV menším množství byl spektroskopicky zjištěn v atmosféře planety Venuše. Je též obsažen v plynech vyvrhovaných sopkami na Jupiterově měsíci Io.\n\nOxid siřičitý je základní surovinou pro výrobu kyseliny sírové. K této výrobě se připravuje buď spalováním síry nebo pražením pyritu a poté se katalyticky oxiduje na oxid sírový, jehož rozpouštěním ve vodě vzniká kyselina sírová. Jako katalyzátor se nejčastěji používá oxid vanadičný.\n\nProtože má dezinfekční a bělící účinky, používá se k desinfekci (tzv. síření) sudů a sklepních prostor pro skladování ovoce a zeleniny, k ošetřování osiv proti plísním a na bělení přírodních materiálů. V menší míře se užívá i jako konzervační činidlo (např. strouhaný křen v kyselém nálevu).\n\nOxid siřičitý působí dráždivě zejména na horní cesty dýchací, dostavuje se kašel, v těžších případech může vzniknout až edém plic.\n\nMenší koncentrace vyvolávají záněty průdušek a astma. Chronická expozice oxidu siřičitému negativně ovlivňuje krvetvorbu, způsobuje rozedmu plic, poškozuje srdeční sval, negativně působí na menstruační cyklus.\nPoužívá se jako konzervant, antioxidant a prostředek proti hnědnutí do vína, kukuřičného sirupu, želé, sušeného ovoce, džusů, nealkoholických ovocných nápojů, pečiva, octa, výrobků z brambor, koření a polévek. Přidává se také při výrobě džemů a marmelád. Dále se používá jako bělící přísada do želatiny a k bělení chmele, lecitinu, hub, ořechů, lepidla a řepného cukru.\n\nZnačně toxický je oxid siřičitý pro rostliny, neboť reaguje s chlorofylem a narušuje tak fotosyntézu. V ovzduší pozvolna oxiduje vzdušným kyslíkem za přítomnosti vody na kyselinu sírovou, která je spolu s kyselinou siřičitou příčinou kyselých dešťů.\n\nZ hygienického hlediska jsou nejvyšší přípustné koncentrace oxidu siřičitého ve vzduchu v průběhu 24 hodin 0,15 µg/m a krátkodobě 0,5 µg/m.\n\nOxid siřičitý vzniká jako vedlejší produkt při spalování méně kvalitního hnědého uhlí, které obsahuje jak volnou síru, tak některé sulfidy, zejména pyrit. Pro ochranu přírodního prostředí je proto nezbytné odsiřování kouře u elektráren, používajících toto palivo, jak vyžaduje zákon o ochraně ovzduší. Nejčastěji se používá reakce oxidu siřičitého se suspenzí vápence ve vodě\n\npři níž vzniká méně škodlivý oxid uhličitý a jako vedlejší produkt síran vápenatý (tzv. \"energosádrovec\").\n\nPodobně při spalování méně kvalitních benzinů nebo nafty, obsahujících sirné sloučeniny (zejména thiofen), v automobilových motorech se do vzduchu dostává oxid siřičitý; navíc přitom dochází k poškozování katalyzátorů ve výfukových potrubích.\n"}
{"id": "27448", "url": "https://cs.wikipedia.org/wiki?curid=27448", "title": "Perun", "text": "Perun\n\nPerun je slovanský bůh bouře, hromu a blesku. Ačkoliv písemné zprávy o tomto božstvu pochází až na výjimky z východoslovanského prostředí, tak byl pravděpodobně ctěn všemi Slovany. Po christianizaci Slovanů splynul jeho kult v pravoslavném prostředí s kultem proroka Elijáše.\n\nAnalogicky nejbližším božstvem je baltský Perkunas, dále pak severský Thór, římský Mars, védský Indra a pravděpodobně i galský Taranis. Vzdálenější analogií je pak římský Jupiter, řecký Zeus a chetitský hromovládný bůh.\n\nJménu Perun je tradičně přisuzován slovanský původ a jeho výklad vychází ze slovesa \"*perti\" \"bíti, tlouci\", které má být spojen s příponou \"*-unъ\" vyjadřující aktivního činitele děje. Podle této teorie znamená tedy jméno Perun \"ten, kdo bije, pere\". Může také přímo souviset s výrazem pro úder. Ačkoliv je takový výklad zcela logický a odpovídá funkci tohoto boha, tak existují souvislosti i s neslovanskými výrazy.\n\nVelmi podobná jsou jmény baltských hromovládců, litevské Perkūnas, lotyšské Pęrkûnis, Perkūnis, Perkons a pruské Perkuna, Perkunilacus a Percunis. Vychází z kořene \"*perkūnas\", *\"perkūnis\" a blízké jsou jim výrazy pro dub jako latinské \"quercus\", sanskrské \"parkāti\" \"posvátný strom\" a germánský kořen \"*ferchu-z\" \"dub\". Tato slova vychází z indoevropské kořene \"*perku\" \"dub\". Proto lze jméno Peruna vykládat v souvislosti s dubem. Podobnost vykazuje i chetitské \"perunaš\" (skála) a sanskrtské \"parvata\" \"hora, horní oblak\". Jméno Perun by tedy mohlo souviset také s indoevropským kořenem \"*perūnV\" (\"hora\").\n\nSouvislost lze hledat také s albánským výrazem \"perëndi\" \"bůh, nebe\". To bývá někdy vykládáno jako výpůjčka ze slovanských jazyků, jindy jako slovo s Perunem vůbec nesouvisející. Podle chorvatského lingvisty Petara Skoka toto slovo dokazuje že Perun byl původně slovansko-ilyrským božstvem.\n\nJména Peruna se objevuje v písemných pramenech relativně často, téměř výhradně se však jedná o prameny z východoslovanského prostředí. Nejstarší pochází z 11. století. Prameny z polského prostředí raného novověku Peruna také zmiňují, ale čerpají z ruských zdrojů. Existují také prameny z jihoslovanského prostředí, z nichž však nejrozsáhlejší pochází až z 18. století.\n\nMezi konkrétní prameny zmiňující Peruna patří \"Slovo někojego christoljubca, revnitělja po pravoi věre\", pocházející z 11. či 12. století, kázání, které zmiňuje jména některých slovanských božstev. Bez bližších informací je také zmiňován v kázání \"Slovo svjatago GrigorЪ ja\", které pochází pravděpodobně z 12. století. Dále je zmiňován v Čudovském sborníku a dalším kázání \"Slovo i otkrojenije svjatych apostolЪ\", v kterém jsou slovanští bohové euhemeristicky chápáni jako zbožštělí lidé, Perun konkrétně podle tohoto pramene žil kdysi v Řecku. Podobně jej sbírka \"Beseda trech svjatitělej\" označuje za řeckého anděla hromu. Zmínky o Perunovi v kázáních a penitenciálech ještě v 16. století napovídají tomu že víra v něj byla stále živá.\n\nPověst dávných let napsaná nejspíše na počátku 12. století zmiňuje jak kníže Vladimír I. postavil Perunovi v Kyjevě dřevěnou modlu se stříbrnou hlavou a zlatým vousem a jeho strýc Dobryna mu zas postavil modlu v Novgorodu nad řekou Volchovem. Kromě toho zmiňuje jak byly roku 983 po úspěšném tažení proti Jatvingům Perunovi obětováni dva křesťanští Varjagové. K zániku božiště došlo po přijetí křesťanství Vladimírem v osmdesátých letech 10. století. Po svém návratu do Kyjevě tak nechal zlikvidovat kultovní místa včetně centrálního jak o tom taktéž informuje Pověst dávných let:\n\nPodobně je popisováno zničení Perunovy modly v Novgorodu arcibiskupem Akimem Korsuňaninem.\n\nNevyřešenou otázkou zůstává hodnověrnost Pověsti dávných let, jelikož popisuje události, které nastaly více než sto let před jejím vznikem. Popisy Perunova kultu a modly mohly být také ovlivněny biblickými motivy. Podle opačného názoru vychází Pověst ze starších písemných pramenů, vzniklých brzy po roce 996. Dále se Perunem zapřísahá ruská strana v byzantsko-kyjevských smlouvách z let 907, 945 a 971. Modlu Peruna s ohnivým kamenem v ruce a věčným ohněm před ní zmiňuje také Hustýnský letopis ze 17. století, ten jej navíc ztotožňuje s baltským Perkunem.\n\nDále se o Perunovi zmiňují různé varianty legendy Život svatého Vladimíra, z nichž nejstarší pochází z 11. století. Ty například uvádí na místě kde stál Perunův idol byl postaven chrám svatého Vasila a jedna z variant jej nazývá Apollónem, v tomto případě se však může jednat o náhodu. V ruské redakci bulharského překladu Alexandreidy je Diovo jméno zaměněno za Perunovo, což napovídá o blízkosti funkce a postavení obou bohů v řeckém a slovanském panteonu.\n\nPolské prameny zmiňující se o Perunovi pochází až z počátku novověku, kdy se u humanistů objevil zájem o pohanská náboženství. Čerpají z ruských zdrojů a úctu k tomuto božstvu bez výjimky vztahují k Rusi. Nejstarší zmínkou je parafráze Pověsti dávných let v kronice Jana Długosze, kde je jméno Perun a nahrazeno latinským slovem \"Fulmen\". Z konce 15. století pak pochází kronika Matěje z Miechova, opět parafrázující Pověst dávných let, kde je použita varianta jméno Piorun, které je vykládáno jako blesk, přestože v polštině znamená hrom. Kronika Matěje Stryjkowského z konce 16. století jej též uvádí jako Pioruna neboli Porkuna, a stejně jako v Hustýnském letopise je zde ztotožněn s baltským Perkunem. Ač Peruna označuje za ruské božstvo, tvrdí, že je ctili také Poláci, Čechové a Bulhaři.\n\nPeruna zmiňuje dílo \"Istorija vo kratce o Bolgarskom narode Slavenskom\" z roku 1792 a vykládá ho euhemeristicky, jako krále Ilýrie a současníka Alexandra Makedonského. Píše i o jeho kultu mezi lidem a rituálu Perperuna.\nPodle Peruna je pojmenováno bulharské pohoří Pirin.\nO ctění hromovládce se také zmiňuje v polovině 6. století byzantský historik Prokopios, který uvádí:\n\n\"Věří, že je jediný bůh, tvůrce hromu, a jediný pán všech věcí, a obětují mu býky a jiná zvířata všeho druhu.(...) Dále uctívají řeky, vodní víly a další božstva, obětují jim všem a při obětech poznávají věštby.\"\n\nTato zmínka se týká nejspíše Peruna, podle méně pravděpodobné teorie Svaroga. Její vyznění evokující slovanský monoteismus je nejspíše interpretatio christiana a graeca a může být také způsobeno akcentem na válečný kult u Slovanů s kterými se Prokopios setkal. Henryk Łowmiański usuzoval z této zmínky že u Slovanů existoval prototeismus a Perun byl hypostází jediného boha Svaroga.\n\nV českém středověkém prostředí zmiňuje Kosmas, že pohané obětují Jupiterovi, je však pravděpodobné že tím není míněn konkrétní bůh s hromovládnou funkcí, kterým by mohl být Perun. Polský kronikář z 15. století Jana Długosz zmiňuje kult boha jménem Jessa a ztotožňuje jej s Jupiterem.\n\n\"Jova ve svém jazyce nazývali Jessem věříce, že od něho jako od nejvyššího z bohů jim přicházela všechna pozemská dobrodiní, jak nepříznivá, tak šťastná.\"\n\nU Polabských Slovanů zmiňuje úctu Luticů k Thórovi, severskému hromovládci, normanský kronikář Ordericus Vitalis v polovině 12. století. Není však jasné, jestli má tato zmínka souvislost se skutečným kultem hromovládce. Perun bývá hledán v jménech bohů Proveho a Porenutia, u prvního jmenovaného teorii odpovídá i to, že byl ctěn v dubovém háji, u druhého jmenovaného se uvažuje o původní formě Perunic, tedy Perunův syn či malý Perun. Uvažuje se i souvislosti s bohem Porevítem, jehož původní forma jména mohla být Porenvit či Perunvit, tedy Pán Perun, případně Pán hromu.\n\nU polabských byl také znám výraz pro čtvrtek - peründan (perendan, perandan), což lze přeložit jako Perunův den či den hromu. To je analogické latinskému dies Iovis či Donnerstag a Thursday v němčině a angličtině. Ačkoliv se může jednat o kalk z němčiny, byl čtvrtek tradičním posvátným dnem až do přelomu 18. a 19. století, spojovaným s pohanskými obyčeji.\n\nOslavování Peruna, vedle Koledy, Lady a Lela, v dobových bulharských lidových písních zmiňuje Vasil Aprilov ve svém díle \"Zora na novobolgarskoto obrazovanie\". Jedná se však nejspíše pokus o přiblížení bulharské lidové tradice ostatním slovanským národům, pomocí jmen známých z historických pramenů. S Perunem také souvisí balkánský výraz pro kosatec německý, \"perunika\", v jižní Dalmácii \"bogiša\". Tato květina byla nošena v určité dny do kostelů, snad původně dny zasvěcené Perunovi, aby byla požehnána a pak chránil domov před hromem a bleskem. Ve Slovinsku je netřesk nazýván \"peruenovo perje\" a je pěstován jako ochrana před bleskem.\n\nV ukrajinštině, běloruštině a polštině existuje výraz \"perun\" a jeho varianty \"p´erun\", \"pjarun\" a \"piorun\", které jsou vedle slova \"grom\" či \"hrim\" označením hromu, blesku a úderu blesku. V lidovém prostředí tak během bouřky říkalo, že \"Perun bije\". Je pravděpodobné, že na území Ukrajiny a Běloruska, kde byl podle historických pramenů Perun znám, se jedná o degradované teonymum, není však jasné, zda se jedná i o případ Polska. V ruských pramenech totiž nikdy není používáno jméno Peruna ve smyslu projevů bouřky a pro hrom je užíván pouze výraz grom, stejné slovo je dominantní označení hromu i ve staré polštině. Je proto pravděpodobné, že se jedná o přejímku z východoslovanských jazyků. Podobně je však Perunovo jméno používána u Slovinců, kde je bouřka komentovana úslovími jako \"Perun bije\" nebo \"Perun je fčesna\".\n\nPerun se dostal do některých úsloví, především jako démon. Jedná se například o polské \"idź di pioruna\" nebo slovenské \"Parom te trestal !\" a \"Do paroma\". Na Sandoměřsku byl znám obr pronásledující s ručnicí zlé duchy jménem Pjerun a Kašubové označovali zlého ducha slovem parón.\n\nNa Balkáně lze najít řadu míst, které obsahují Perunovo jméno nebo slovo jeho jménu blízké, jako například hory Perun v Bulharsku, Dalmácii nebo na Istrii, či sedm vesnic jménem Perunika ležících v Srbsku. Jméno Peruna se také ozývá v osobní jménech jako Perun, Perun, Perunika, Perunko nebo Paruna. Řada místních jmen, která můžou souviset s Perunem, se objevuje také v západoslovanském prostředí. Jedná se o polské názvy jako Perun, Peron nebo Pioruny, případně i o německá toponyma Prohn a Prohnsdorf, která můžou být zkomoleninami slovanských jmen. Na Slovensku lze nalézt vrch Poroň či ostrov Perend, v Rakousku vesnici Parndorf. V Čechách je zase z 15. století doloženo osobní jméno Perun.\n\nBylo vykonáno několik pokusů archeologicky prozkoumat lokality, ve kterých by se podle historických zpráv měla nacházet Perunova obětiště.\n\nNejstarším případem byl výzkum Čeňka Chvojky v roce 1908 na Starokyjevské hoře, při které nalezl mohutnou kamennou plošinu, kterou identifikoval jako místo, kde stála Perunova modla. Pozdější vykopávky v roce 1937 však naznačují, že se jednalo o část běžného osídlení a teorie že na tomto místě stál kultovní okrsek je nepravděpodobná. Nepravděpodobné je také spojení Perunova obětiště s nálezem z roku 1975 ve sklepě domu č. 3 ve Vladimírské ulici, ten se vztahuje nejspíše ke 13. století.\n\nNěkteré prameny a místní podání také spojují Perunovo obětiště s vrchem Peryň v Novgorodu. V letech 1953 a 1954 zde prováděl vykopávky Valentin Sedov a identifikoval zde kruhové obětiště obklopené příkopem. Pozdější výzkum však napovídá, že se jedná spíše o zbytky mohyl a na Peryni leželo tedy pohřebiště.\n\nNa základě analogie s ostatními hromovládci byl Perunovým hlavním atributem hrom a blesk. Tomu odpovídá i použití jeho jména pro hrom v některých slovanských jazycích, které bylo zmíněno výše. Kámen v podobě hořícího blesku držel podle Matěje Stryjkowského také Perunův idol v Kyjevě, jedná se však nejspíše o výmysl autora či jeho předchůdců. (Téra, s. 197). Původ hromu je ve slovanské lidové tradici viděn v aktivitě personifikované bouře, světce či Boha. Nejčastější podání vidí zvuk hromu jako údery zbraně, nejčastěji kamene, která je vrhána na démonického nepřítele, například čerta nebo jihoslovanskou chalu. Jako ostatní hromovládci byl také Perun spojován s dubem, jehož významná úloha byla zachována i ve slovanském lidovém křesťanství. O úctě Slovanů k tomuto stromu svědčí i historické a archeologické prameny.\n\nS Perunem jsou ve slovanském prostředí spojovány fosilie belemnitů, které svým tvarem připomínají střely. To pravděpodobně odráží mýtický motiv hromovládce, který během boje se svým protivníkem, hází kamenné a ohnivé střely. Kromě Perunova jsou v lidovém podání spojovány s Bohem, Ježíšem, ale i s Ďáblem a čerty. Na Balkáně se věřilo že střely se zaryly do země a po určité době se dostávají na povrch.\n\nKromě střel byla s Perunem pravděpodobně spojována sekera, která zaujímá významné místo ve slovanské lidové magii. Kromě toho byly ve východoslovanském prostoru nalezeny amulety v podobě seker pocházející zpravidla z 10. až 13. století, které jsou však někdy spojovány s varjažským kultem Thóra. V historických pramenech, jako je čtvrtá redakce Novgorodského letopisu, je zase spojován s palicí.\n\nSkutečnost, že středověké písemné prameny pochází pouze z Rusi, vedla některé badatele k vytvoření teorie, že se jedná o lokální východoslovanské božstvo. Podle Stanisława Urbańczyka a Włodzimierza Szafrańskiho získal Perun na významu až v době vlády švédských varjagů, nejspíše pod vlivem kultu Thóra. Proti této teorii stojí mnoho indicií, především z folklóru a místních názvů, které svědčí o tom, že Perun byl všeslovanským bohem. Problematický je také fakt že v severském náboženství té doby pozici nejvyššího a válečného božstva zaujímal Ódin, ačkoliv ve švédské Uppsale byl jako hlavní božstvo místního chrámu ctěn právě Thór.\n\nPopis konce Perunovy modly v Kyjevě a Novgorodu obsažený v Pověsti dávných let napovídá, že šlo rituál, protože nedošlo k prostému rozsekání či spálení idolu. Podle M. A. Vasiľjeva se jednalo o rituální zničení zla analogické například vynášení Smrti, které mělo Rus ochránit před pomstou poraženého boha. Dněpr pak symbolizoval hranici mezi světem živých a mrtvých.\n\nPodle Leo Klejna šlo naopak o každoroční rituál, kdy během léta Perun odcházel do říše mrtvých a na jaře se opět vracel. Jako oporu svého názoru uvádí pozdní zmínku, že na plovoucí modlu lid volal slova \"Vydybaj gospodaru naš, bože.\", která se používali i při pohřbu Kostromy, nebo perunské souboje v Novgorodě zmiňované Siegmundem von Herberstein, které také připomínají souboje spojené s Kostromou. Postavy jako je Jarilo nebo Kostroma tak považuje za Perunovy nástupce. Problémem teorie zůstává, že pozdní prameny, z nichž Klejn vychází, mohly promítat dobový folklór do historických událostí.\n\nStarozákonní prorok Elijáš nahradil jako světec po christianizaci hromovládné božstvo u mnoho evropských národů, včetně slovanských. Byl spojen s vládou nad hromem a bleskem, jeho kult se pojil s dubem a na návrších porostlých dubem často stáli jeho kostely. Eliášovi je také zasvěcen svátek balkánský Ilindan (Ilinden), s krvavými oběťmi býků, volů a černých beranů a kozlů. To též napovídá, že svátek ovlivnil Perunův kult. Klíčové postavení Eliáše v jihoslovanském křesťanství napovídá, že před christianizací byl balkánskými Slovany hromovládce velmi ctěn, místní a osobní jména pak svědčí o tom, že ho nazývali Perun.\n\nRuští badatelé Ivanov a Toporov přišli s teorií základního mýtu, který se týká boje hromovládce a jeho plazího protivníka. Struktura tohoto mýtu má být následující\n\nTento příběh má být součástí mýtu o stvoření a objevuje se v christianizované podobě kosmogonických mýtech ukrajinského a polského folklóru. V těchto příbězích je Satan spoután řetězy a na konci zimy se z nich téměř dostane, ale první jarní blesk ho opět spoutá. Uvěznění také zajišťují jarní obřady nebo úder kováře do kovadliny. V některých podáních je naznačen i motiv eschatologické bitvy, známý i z jiných indoevropských mytologií. Ačkoliv jsou tyto lidové mýty bezesporu ovlivněny biblickými vzory, tak jejich jádro zůstává pohanské.Jednou z forem tohoto mýtu může být také pohádka O boji na kalinovém mostě, kde hlavnímu hrdinovi v jeho boji pomáhají kováři, kteří mu zajistí jeho zbraň.\n\nMotiv souboje mezi horním nebeským světem a dolním hadím je běžný v Eurasii, Africe i Severní Americe. V některých indoevropských mytologiích je tento příběh završením stvoření, jiné ho s kosmogonií nespojují. U Slovanů je svázán především s plodností a úrodou, což jej sbližuje s africkým prostředním.\n\nPodle teorie Ivanova a Toporova u Slovanů v tomto souboji proti sobě stáli Perun a Veles. Velese považují za chtonické božstvo v podobě démonického hada a poukázali také na etymologickou souvislost jeho jména s indickým protivníkem hromovládce, Vrtrou. Mýtus poté doplnili o následující syžet\n\nAčkoliv byla tato teorie opakována v mnoha publikacích o slovanské mytologii neexistují pro ni žádné relevantní důkazy. Spory mezi hromovládcem a magickým božstvem nemají v indoevropském náboženství kosmický charakter a neexistují žádné zmínky svědčící o Velesově hadí přirozenosti. Odpovídajícím protivníkem může spíše být mýtický had Zmej. Teorii o tom že protivníkem Peruna mohl být Veles, případně jemu podobné hadí stvoření, uvádí také Martin Golema. Interpretuje vítězství hromovládce jako počátek vegetačního cyklu, na jehož začátku je dočasně utlumen kult protivníka, který nabývá sil opět po skončení vegetace. Podle Tatiany Podolinské je soupeření mezi Perunem a Velesem založené na prolínání solárního kalendáře ohraničeného slunovraty a kalendáře pasteveckého. Podle Michala Téry však tento souboj proběhl na počátku stvoření a sezónně byl pouze připomínán a jako kosmogonický mýtus byl později vytěsněn eurasijskou verzí o stvoření dvěma demiurgy.\n\nPerun vystupuje v satirické básni Karla Havlíčka Borovského Křest svatého Vladimíra. V pohádkové knize Ivana Hudce Báje a mýty starých slovanů se objevuje jako archetyp rázného muže milujícího křehké ženy.\n\nVe 20. a 21. století dochází ke znovuobjevování slovanských bohů. Začínají se objevovat knihy populárně naučné, ale slovanští bohové začínají být zmiňováni také v literatuře pohádkové a science-fiction.\n\nV pohádkové knize Ivana Hudce je Perun ve spojení s bleskem a jarní bouřkou. Podle této knihy jaro začíná, když se bůh Perun (bůh severu, bouřek, úrody a velkých válek) zadívá do Vesniných krásných očí, obejme ji a v tom mu vypadne z ruky jeho kopí. To je první jarní blesk, při kterém zlí duchové prchají a zalézají do svých skrýší. Končí tím období nehostinné zimy, kdy po světě řádila hněvivá sestra Vesny, neplodná Morana. I proto lidé dříve při první jarní bouřce klekali na zem a líbali ji, přemísťovali nejrůznější předměty od nábytku po hospodářské náčiní nebo zasekávali sekery před vrata a vyjadřovali tak osvobození od zimy, od zimního spánku.\n\nPerun je pro své atributy archetypem, se kterým se může identifikovat nejeden muž. Jak s ním lze pracovat jako s částí nás samých je uvedeno v knize Bohové a bohyně v nás.\n\n"}
{"id": "27454", "url": "https://cs.wikipedia.org/wiki?curid=27454", "title": "Beskydy", "text": "Beskydy\n\nBeskydy ( , ) je tradiční označení pro typ pohoří v Karpatech. Konkrétně se vyskytují na severovýchodní Moravě v oblasti Valašsko a přilehlé části českého Slezska, v jižním Polsku, na severním Slovensku v části Oravy a v západní části Ukrajiny. Východní hranice výskytu Beskyd je sporná. Beskydy jsou většinou zalesněné pohoří s oblými vrcholy, jen občas vystupuje na povrch skála. Nejvyšším vrcholem v pohořích beskydského typu je Babia hora (1725 m) v Oravských Beskydech. Jiné zdroje uvádí jako nejvyšší horu beskydských pohoří Hoverlu (2061 m) ležící v Čornohorské polonině na jihozápadě Ukrajiny.\n\nObecně mají Beskydy ráz středohor prostoupených řadou brázdovitých a kotlinových sníženin. Typická jsou rovnoběžná horská pásma řazená za sebou a vázaná na výskyt odolnějších hornin. Je zde většinou hladce modelovaný reliéf, jehož morfologie odráží horninové složení flyšového podkladu (souvrství pískovců, slepenců a jílovcovitých břidlic). Na příkrých stráních jsou časté svažné pohyby. Původní lesní porost byl plošně omezen a druhově pozměněn ve prospěch smrčin. Směrem k východu přibývá travnatých ploch nazývaných poloniny. Jejich využíváním se v 15. až 17. století šířila pastevecká kolonizace.\n\nČlenitá beskydská krajina je poměrně hustě zalidněná, nejvíce v Polsku, kde se pole a lidská obydlí nacházejí i ve vysokých polohách. Typická jsou roztroušená obydlí, samoty jsou většinou pojmenovány podle zakládajících nebo dlouho žijících rodin. Větší obydlí jsou soustředěna do kotlin, například Čadca, Żywiec nebo Gorlice. Komunikačně jsou Beskydy obtížný terén, dopravně jsou využívány průsmyky Jablunkovský, Dukelský a Lupkovský.\n\nMoravskoslezské Beskydy se vypínají nad Frenštátskou brázdou, ohraničeny jsou z jihu brázdou Rožnovskou. Řeka Ostravice člení pohoří na dvě skupiny. Na východě je to masiv Lysé hory, Travného a Ropice. Západně od řeky Ostravice se pásmo odolných hornin (Smrk, Kněhyně a Radhošť) zmenšuje a s ním i celá Radhošťská hornatina. Od ní je Smrk oddělen hlubokým údolím Čeladenky. Jižně od Rožnovské brázdy pokračuje pohoří skupinou Vsetínské vrchy (Vysoká, Vsacká Tanečnice), které charakterizují povlovné svahy a celkově jde o krajinu s mírnými, měkkými tvary. Na západ od toku Vsetínské Bečvy navazují na tuto skupinu Hostýnské vrchy (Kelčský Javorník, Hostýn), spadající celkem prudce k severu.\n\n\nRozdělení Polských Beskid:\n\n\nSvahy jsou poměrně strmé, a tak se v údolích horských říček tvoří malé vodopády a peřeje. Blízko Pusteven jsou v rašeliništi dvě malá jezírka. Na vrcholku Lysé hory je přírodní rezervace (kosodřevina, jedlobukové lesy). Na svazích Radhoště jsou dvě přírodní rezervace (jedlobukový prales).\nV Beskydech je bohaté zastoupení středoevropské flory a fauny:\n\nV Beskydech se vyskytuje typická horská a lesní zvěř jako např.: jelen, prase divoké, liška, kuna, jezevec, medvěd, vlk (vyhuben v roce 1914, dnes znovu vysazován), rys či kočka divoká.\nZ ptáků zde můžeme vidět létat: sýkoru, drozda, datla, tetřeva hlušce, orla křiklavého, orlíka krátkoprstého, káně lesní, krkavce, jeřábka lesního a výra velkého.\nZ obojživelníků a hadů zde žijí: mlok skvrnitý, čolek horský, kuňka žlutobřichá, zmije obecná, užovka hladká a slepýš.\nV jezerech, nádržích a vodních tocích je mnoho druhů ryb: kapr, karas obecný, parma, lipan podhorní, pstruh obecný potoční.\n\nMimo tyto živočichy zde nalezneme na 3 000 druhů hmyzu.\n\nV Beskydech se nachází mnoho chráněných přírodních rezervací, oblastí a několik národních parků:\n\n\nVelký vliv na klimatické rozdíly má různá nadmořská výška kraje a expozice svahů hor. Od západu k východu přibývá srážek. V Beskydech dosahují průměrné roční srážky kolem 1 400 mm. Sníh se v horských oblastech udrží 4–5 měsíců.\n\nVzhledem k tomu, že se díky flyšovému složení podloží zde střídají propustné a nepropustné vrstvy, jsou zdejší prameny poměrně chudé na vodu a vodní toky mívají nevyrovnané vodní stavy. Proto také obě Bečvy jsou sjízdné pro vodáky pouze za vysokého stavu vody. Jako nádrž pitné vody slouží obyvatelstvu přehrady: Šance (337 ha), Morávka (80 ha) a Fryštácká přehrada (48 ha). K rekreaci a vodním sportům se využívají přehradní nádrže Bystřice a u Horní Bečvy (15 ha). Jako protipovodňová byla vybudována přehradní nádrž u Luhačovic (též k rekreačním účelům). Polskou část Beskyd odvodňuje řeka Soła. Největší vodní plochou polské části Beskyd je Żywiecká přehrada (341 m n. m.; délka 8 km, šířka 2 km, hloubka 20 m). Na Slovensku je významným tokem Beskyd řeka Orava a největší vodní plochou vůbec celých Beskyd je Oravská přehrada (35 km²).\n\nTuristicky i rekreačně jsou Beskydy atraktivní území. Přírodně nejzachovalejší části Beskyd jsou chráněny sítí rezervací a národních parků, to jsou Babia hora, Gorce, Magura a Bukovské vrchy. Mezi zimní střediska na území České republiky patří Pustevny a Bumbálka. Významná sídla oblasti jsou Rožnov pod Radhoštěm (proslavený především historickým stylovým skanzenem), Frenštát pod Radhoštěm (skokanské můstky), Frýdlant nad Ostravicí, Jablunkov (hraniční přechod). V Polsku potom hlavně město Żywiec.\n\n\n"}
{"id": "27457", "url": "https://cs.wikipedia.org/wiki?curid=27457", "title": "Jerry Pournelle", "text": "Jerry Pournelle\n\nJerry Pournelle (7. srpna 1933, Shreveport, Louisiana – 8. září 2017) byl americký esejista, novinář a autor science fiction, který byl dlouhodobým přispěvatelem časopisu Byte. Je považován za velmi konzervativního..\n\nBěhem Korejské války sloužil v armádě jako dělostřelecký důstojník. Po válce získal bakalářské tituly z psychologie a matematiky, další tituly má z experimentální statistiky, systémového inženýrství a politických věd. Politické zkušenosti nasbíral jako výkonný asistent starosty a ředitel výzkumu v Los Angeles a manažer dvou volebních kampaní. Pracoval v leteckém a kosmickém výzkumu (programy Mercury a Apollo) a pro společnosti Boeing a Rockwell.\n\nSpisovatelem se stal v roce 1965, již od začátku měla mnohá jeho díla vojenské prvky a bývají řazena mezi military science fiction. Typickým příkladem je celá série o Falkenbergově legii a Kondominiu. V polovině sedmdesátých let dvacátého století začal spolupracovat s Larrym Nivenem. Výsledkem jejich spolupráce jsou romány \"Tříska v Božím oku\" a její pokračování \"Drtící ruka\", romány \"Inferno\", \"Luciferovo kladivo\", \"Footfall\" a společně se Stevenem Barnesem série o Heorotu. Byl jedním z prvních spisovatelů používajících pro svou práci počítač. Jeho první počítač, EZEKIEL, je vystaven v Smithsonianském institutu ve Washingtonu DC.\n\nJe známý svým sloupkem pro časopis „Byte“ nazvaný „Chaos Manor“ o jeho zkušenostech s nejrůznějším hardwarem a softwarem. Tento sloupek dodnes píše pro online verzi tohoto magazínu. Od roku 2003 také přispívá do programátorského časopisu „Dr. Dobb's Journal“. Již od roku 1998 udržuje pravidelně svůj blog „View from Chaos Manor“ (on sám však slovo blog považuje za ošklivé a vyhýbá se mu).\n\nPournelle je proti oběma „Válkám v Zálivu“, říká že peníze zde vynaložené by bylo lepší použít na vývoj nových energetických technologií. Poznamenal, že „s tím, co jsme utratili v Iráku bychom mohli postavit jaderné elektrárny a satelitní solární elektrárny a říct Arabům, že si svou ropu mohou vypít“. Jeho stránka tak je k irácké válce poměrně kritická, přesto se netají podporou tamním vojákům: „Jakmile někam pošlete své vojáky, nemáte jinou možnost, než je podporovat dokud se nevrátí domů“. Pournelle je také autorem Pournellova grafu pro zobrazení politických ideologií.\n\nŽil se svou ženou a čtyřmi syny v kalifornském Studio City.\n\nDo série jsou také řazeny následující romány, jejich zařazení do příběhové linie je nejasné\na další práce vydané pod titulem \"War World\"\nSpoluutoři: Larry Niven a Steven Barnes\n\n"}
{"id": "27458", "url": "https://cs.wikipedia.org/wiki?curid=27458", "title": "Grand Prix Velké Británie 1952", "text": "Grand Prix Velké Británie 1952\n\nGrand Prix Velké Británie V RAC British Grand Prix\n\n\nStupně vítězů\n\n\n\n\nJezdci:\n\nNárody:\n"}
{"id": "27477", "url": "https://cs.wikipedia.org/wiki?curid=27477", "title": "Ústa a ústní dutina", "text": "Ústa a ústní dutina\n\nÚsta a ústní dutina tvoří počátek trávicí soustavy většiny živočichů. Mají za úkol přijímat, naporcovat a mechanicky zpracovávat potravu. Zároveň v nich dochází k promíšení potravy se slinami a trávicími enzymy v nich obsažených. Zvířecí ústní dutina je nazývána tlama nebo huba.\n\nÚsta (\"os\") zahrnují ústní dutinu a struktury v ní umístěné - jazyk, zuby a další orgány které do dutiny ústí, tedy slinné žlázy.\n\nDutina ústní (\"cavum oris\") se otevírá ústní štěrbinou, která je ohraničena pysky (rty). Laterálně ohraničena tvářemi, proti dutině nosní je vymezena tvrdým a měkkým patrem. Vzadu přechází do hltanu. Sliznice tváří je u člověka hladká, ale u přežvýkavců tvoří kuželovité mechanické papily. Uprostřed na sliznici tvrdého patra je patrový šev a série nízkých valů (\"rugae\"), které brání vypadávání sousta z ústní dutiny. U některých živočichů na patře za řezáky ústí řezákový průchod, spojený s Jacobsonovým orgánem. Na boční stěně jsou krční mandle.\n\nPotrava požívaná člověkem se pomocí žvýkání a kousání mísí se slinami, které obsahují enzym ptyalin (amyláza). Tento rozkládá škroby na dextriny, za určitých podmínek až na maltosu.\n\nZákladní součástí zubu je zubovina, která je na korunce potažena sklovinou a na kořeni potažena tmelem a ozubicí.\nDruhy zubů: řezáky, špičáky, třenové zuby a stoličky.\n\n"}
{"id": "27478", "url": "https://cs.wikipedia.org/wiki?curid=27478", "title": "Péróz I.", "text": "Péróz I.\n\nPéróz I. (novopersky \"Fírúz\") byl perský velkokrál z rodu Sásánovců panující v letech 459–484. Jeho otcem byl král Jazdkart II., matkou královna Dénak. Péróz měl bratry Hormizda a Valgaše, z nichž první byl jeho předchůdcem a druhý nástupcem na trůně.\n\nPérózova cesta k moci nebyla jednoduchá, protože předurčeným dědicem trůnu nebyl on, nýbrž jeho starší bratr Hormizd, místokrál v Sístánu – ten také jako Hormizd III. zasedl po otcově smrti roku 457 na perský trůn. Péróz si musel korunu tvrdě vybojovat v občanské válce, která s přestávkami trvala dva roky (457–459). Podle části pramenů se přitom opíral o domácí síly, v jejichž čele stál Mihránovec Rahhám, podle jiných autorů uprchl k Hefthalitům a s jejich pomocí opanoval říši.\n\nVláda Péróze I. je všeobecně považována za období vážné krize. Katastrofální sucha, jež trvala sedm let, vyvolala potravinovou nouzi a jen díky maximálnímu nasazení královské správy nepropukl hladomor. K tomu se přidala neúspěšná výprava proti hefthalitskému králi Ašnavázovi, v jejímž průběhu upadl král se svým synem Kavádem do zajetí a propuštěn byl až po příslibu vysokého výkupného (asi roku 469).\n\nAni v příštích letech se Pérózovi příliš nedařilo, neboť v Arménii a Gruzii vzplály revolty, podnícené královou rigidní náboženskou politikou. Boje se protáhly na několik let, ani jedna strana v nich však nezískala rozhodnou převahu. Nakonec sásánovská vojska z oblasti neslavně odtáhla, protože král potřeboval jednotky k nové válce s Hefthality, k níž se rozhodl počátkem osmdesátých let.\n\nTato válka, zamýšlená jako odplata za porážku z roku 469, skončila naprostou katastrofou. Při střetnutí poblíž Balchu v dnešním Afghánistánu bylo perské vojsko v roce 484 zničeno a do zajetí padli nejenom královy ženy, jeho dcera Pérózducht a velekněz zarathuštrovské církve, ale i celý perský tábor s panovnickou kanceláří. Sám Péróz v bitvě zahynul.\n\nDo dob Pérózovy vlády spadá ještě jedna významná událost, a sice koncil perských křesťanů v Gundéšápúru (Beth Lapat). Konal se roku 484 a bylo na něm rozhodnuto, že nestoriánství je závaznou formou křesťanského učení pro perské věřící.\n\n\n"}
{"id": "27480", "url": "https://cs.wikipedia.org/wiki?curid=27480", "title": "Hltan", "text": "Hltan\n\nHltan (lat. \"pharynx\") je společný oddíl trávicí a dýchací soustavy, kde se potrava smršťováním svalů posouvá do jícnu a žaludku.\n\nPojem „hltan“ označuje různé trubice v předních částech trávicích soustav živočichů. Někdy vzniká vchlípením okrajů ústní dutiny u žahavců, objevuje se také za ústním otvorem ploštěnek (často tento hltan vyčnívá ven z těla) nebo u vířníků (zde se nazývá mastax a je silný a osvalený, slouží ke žvýkání). Hltan se v určité podobě vyskytuje u většiny rozvinutějších živočichů a samozřejmě i u strunatců. U vodních obratlovců je perforován hltan žaberními štěrbinami, u těch suchozemských k tomuto dochází pouze v embryonálním vývoji.\n\nHltan je trubice nálevkovitého tvaru. Tvoří navazující trubici, která spojuje dutinu nosní a ústní se žaludkem. Hltan je umístěn v zadní části hrdla, jeho délka je u člověka patnáct centimetrů a je obdobně jako žaludek vystlán sliznicí, aby byl chráněn před žaludečními šťávami. Stěna hltanu je z vaziva a svaloviny.\n\nJe zavěšen na lebeční spodině a v rovni prstencové chrupavky hrtanu prochází do trubicovitého jícnu. Hranici mezi nosní a ústní částí hltanu tvoří měkké patro. Slouží jako křižovatka dýchacích a polykacích cest.\n\nLidský hltan má tři oddíly:\n\nNosohltan (nasopharynx) vyrovnává tlak mezi dutinou nosohltanu a dutinou středoušní, na jeho zadní stěně je lymfatická tkáň.\n\nÚstní část hltanu (oropharynx) leží za ústní dutinou. Patrové mandle leží mezi dvěma řasami.\n\nHrtanová část (laryngopharynx) je třetí část hltanu: v přední stěně laryngofaryngu je vstup do hrtanu.\n\nZánět hltanu se označuje pojmem \"faryngitida\".\n\n"}
{"id": "27482", "url": "https://cs.wikipedia.org/wiki?curid=27482", "title": "Slinivka břišní", "text": "Slinivka břišní\n\nSlinivka břišní čili pankreas (z lat. \"pancreas\") je šedě růžová laločnatá žláza připomínající velkou slinnou žlázu a řadí se mezi orgány trávicí soustavy. Velikost lidského pankreatu je 12–16 cm a váha 60-90 g. Funkčně tato žláza splňuje kritéria žlázy s vnější i vnitřní sekrecí. Většina objemu tkáně pankreatu je určena k výrobě pankreatické šťávy (= enzymy štěpící cukry, tuky, bílkoviny), jež je následně odváděna do dvanáctníku. Pouze 1,5 % objemu pankreatu tvoří buňky, které produkují neméně důležité hormony jako insulin a glukagon, jež jsou secernovány do krve.\n\nPankreas probíhá napříč celou dutinou břišní pod brániční klenbou a játry, před srdečnicí (\"pars abdominalis aortae\") a dolní dutou žílou (\"vena cava inferior\"), za žaludkem a malou předstěrou (\"omentum minus\"), nad příčným tračníkem (\"colon transversum\") a mezi dvanáctníkem (\"duodenum\") zprava a slezinou (\"lien\") zleva. Je uložen za pobřišnicí (\"peritoneum\"), a proto se označuje jako orgán retroperitoneální.\n\nPankreas se konvenčně dělí na základní 3 části:\n\n\nExokrinní složka pankreatu je alveolární žláza rozčleněná do lalůčků (acinů). Acinus je dutý útvar, jehož stěnu vytvářejí acinární buňky (serózní), které mají tmavou cytoplazmou kvůli vysoké koncentraci zymogenních granul (sekrečních granul s proenzymy) na jejich vrcholové části otočené do lumen lalůčku. Odvod vznikající pankreatické šťávy z lalůčku zajišťuje „vsunutý vývod“. Buňky vsunutého vývodu jsou rozesety až do lumen lalůčku, kde vytváří tzv. centroacinózní buňky se světlou cytoplazmou, jelikož neobsahují zymogenní granula. Přítomnost centroacinózních buněk v histologickém preparátu je rozlišovací znak tkáně pankreatu od tkáně slinných žláz. Celý pankreas je obalen jemným vazivovým pouzdrem, z něhož vybíhají septa oddělující od sebe jednotlivé lalůčky. Podél sept se k lalůčkům rozbíhá hustá síť kapilár.\n\nEndokrinní složku pankreatu reprezentují Langerhansovy ostrůvky.\n\nSlinivka je tzv. podvojná žláza, plní totiž dvě funkce:\n\n\nV slinivce se produkují enzymy:\n\nSouhrnně je nazývána směs těchto enzymů pankreatická šťáva (\"succus pancreaticus\"), která je odváděna systémem vývodů do dvanáctníku. Zde se setkávají s tráveninou předzpracovanou v žaludku a podílejí se na jejím dalším chemickém trávení.\n\nLangerhansovy ostrůvky obsahují několik typů buněk:\nProdukty těchto buněk jsou hormony, jež jsou odváděny do krve.\n\nSlinivka břišní se rozvíjí u obratlovců a původně plní pouze funkci žlázy s vnější sekrecí. Langerhansovy ostrůvky jsou ještě u kruhoústých součástí trávicí trubice, u některých čelistnatců žijících ve vodě tvoří tyto endokrinní buňky samostatné orgány.\n\n\n"}
{"id": "27483", "url": "https://cs.wikipedia.org/wiki?curid=27483", "title": "Tenké střevo", "text": "Tenké střevo\n\nTenké střevo je část trávicí trubice mezi žaludkem a tlustým střevem, kde dochází ke konečné fázi trávení a ke vstřebávání většiny živin. V typickém případě je velmi dlouhé, ale v průměru užší (tenčí), než střevo tlusté. Povrch tenkého střeva je pokryt klky - miniaturními výběžky, které umožňují zvětšení vnitřního povrchu a usnadňují tak vstřebávání.\n\nTenké střevo člověka je asi 3-5 metrů dlouhé a 3-3,5 cm široké. Má plochu až 300 m (tenisové hřiště pro čtyřhru má 260 m).\n\nTenké střevo obratlovců můžeme rozdělit až na 3 části:\n\n\nVšechny tři části na sebe plynule navazují.\n\nDvanáctník (\"duodenum\") je první část tenkého střeva. Navazuje na vrátník žaludku, stáčí se vpravo mezi játra a slinivku, obtáčí se kolem pravé ledviny a vrací se zpět na levou stranu, kde v blízkosti levé ledviny přechází v lačník. Celý dvanáctník je zavěšen na peritoneálním závěsu, který ho fixuje k zadní stěně břišní dutiny. Konečný úsek dvanáctníku je spojený se vzestupným tračníkem, částí tlustého střeva, vazivovou řasou.\n\nUvnitř je sliznice dvanáctníku bohatě zřasena. Tvoří podélné Kerckringovy řasy, které jsou dále rozčleněny slizničními klky (\"villi intestinales\"), aby se tak zvětšil absorpční povrch střeva. Klk je útvar vysoký 0,2-1,5 mm, který vyčnívá do prostoru střeva. Každým klkem probíhá krevní céva a chylová céva, což je céva lymfatická.\n\n\"Enterocyty\", tedy střevní buňky, které tvoří povrch sliznice, mají svoje do lumina střeva obrácené povrchy opatřené mikroklky, které tvoří žíhanou kutikulu. Mezi enterocyty se nacházejí také pohárkové buňky, které produkují hlen. Ve sliznici se nacházení tubulózní žlázy (Lieberkühnovy krypty), v podslizničním vazivu pak žlázy Brunnerovy.\n\nŽlázy ve stěně střeva neprodukují trávicí enzymy, ty se do dvanáctníku dostávají vývodem slinivky břišní, kde jsou produkovány její exokrinní částí. Do dvanáctníku také ústí žlučovod, přivádějící žluč produkovanou v játrech.\n\nStěna dvanáctníku je tvořena hladkou svalovinou, která zajišťuje peristaltické pohyby a tím i promíchávání a posun tráveniny.\n\nVe dvanáctníku tedy dochází k chemickému rozkladu potravy a k absorpci živin enterocyty. Živiny jsou pak odváděny do krve do vrátnicové žíly a posléze jater, některé lipoproteiny jsou do jater odváděny mízním systémem.\n\nLačník (\"jejunum\") je zavěšen na dlouhém závěsu a tvoří kličky, které jsou relativně volně umístěné v břišní dutině mezi okolními orgány. Končí v levé slabině, kde přechází v kyčelník.\n\nKerckringovy řasy jsou vyšší než ve dvanáctníku a na rozdíl od něho ve sliznici nejsou Brunnerovy žlázy. Jinak se stavba lačníku od dvanáctníku neliší, i v něm probíhá trávení potravy a absorpce živin a některých iontů (např. železo).\n\nKyčelník (\"ileum\") je poslední a také nejdelší částí tenkého střeva. U člověka je poměr délek lačníku a kyčelníku 3:2. Naproti tomu u koně je kyčelník nejkratší částí tenkého střeva, měří 70 cm, oproti tomu lačník může mít až 22 metrů.\n\nU zvířat je zevně přechod lačníku a kyčelníku patrný pomocí vazu, který spojuje kyčelník a slepé střevo.\n\nSliznice kyčelníku již není tak zřasená a ve stěně se nacházejí okrsky lymforetikulární tkáně (Peyerovy plaky). Dochází zde k absorpci vitamínu B12 a solí žlučových kyselin. Kyčelník přechází na pravou stranu břišní dutiny, kde ústí do tlustého střeva.\n\n"}
{"id": "27488", "url": "https://cs.wikipedia.org/wiki?curid=27488", "title": "Tlusté střevo", "text": "Tlusté střevo\n\nTlusté střevo (: \"intestinum crassum\") je konečný úsek trávicí trubice, kde probíhá konečné zahušťování a vyměšování potravy z těla. V tlustém střevě se vstřebávají zbylé vitamíny a minerály a také voda. Nestravitelné zbytky jsou zahušťovány, vzniklé výkaly odchází konečníkem z těla ven. Na procesu tvorby stolice se významně podílí zde usídlené symbiotické bakterie – tzv. střevní mikroflóra.\n\nTlusté střevo člověka je dlouhé 1,5 metru a má průměr 5–7 cm. Určit délku je však složité, protože délka je závislá na aktuálním tonu tračníků, který se mění v čase. Po smrti tonus klesá a tlusté střevo se tudíž prodlužuje.\n\nNa počátku tlustého střeva do něj ústí kyčelník tenkého střeva. Tenké střevo ale neústí přímo na začátek tlustého střeva, ale o několik centimetrů výše. Oddíl tlustého střeva níže od ostium oleocaecale (vyústění kyčelníku do slepého střeva) se označuje jako slepé střevo, z nějž vybíhá červovitý výběžek slepého střeva (\"apendix\"). Slouží jako imunitní orgán: obsahuje tak velké nakupení lymfatických uzlíků, že ho někteří autoři přezdívají \"tonsila abdominalis\" (břišní mandle). Přesto jeho přítomnost není u člověka zásadní: k chirurgickému odstranění (apendektomie) dochází relativně často při jeho zánětu (tzv. \"apendicitida\") a jeho nepřítomnost nezanechává závažné důsledky.\n\nSlepé střevo je u člověka (a šelem) rudimentární orgán. U býložravců, zvláště pak u koně, se ale významně podílí na trávení celulózy.\n\nTlusté střevo má kromě slepého střeva ještě další dvě části – tračník a konečník, které na sebe plynule přecházejí. V tračníku dochází ke vstřebávání vody a solí a k tvorbě stolice, v konečníku se vzniklé výkaly hromadí. Na konečník navazuje krátký řitní kanál, který ústí řitním otvorem na povrch těla.\n\nSliznice tlustého střeva netvoří řasy ani klky, naopak obsahuje velké množství pohárkových buněk, které vylučují hlen. Do tlustého střeva se nevylučují žádné trávicí enzymy.\n\nRozlišujeme následující oddíly tlustého střeva :\n\nStěna tlustého střeva je poměrně tenká, protože svalovina je redukovaná.\n\nStěnu tlustého střeva tvoří čtyři části:\n\n\n"}
{"id": "27493", "url": "https://cs.wikipedia.org/wiki?curid=27493", "title": "Reliktní záření", "text": "Reliktní záření\n\nReliktní záření (\"kosmické mikrovlnné pozadí\") je elektromagnetické záření, které přichází z vesmíru ze všech směrů a mohlo by být pozůstatkem z období nedlouho po velkém třesku. Dle tohoto kosmologického modelu byl v té době vesmír vyplněn hustým a horkým plazmatem, fotony se neustále srážely s volnými elektrony a hmota a záření měly stejnou teplotu. Vesmír se ale ochlazoval a po dosažení teploty okolo 3000 kelvinů se volné elektrony spojily s jádry a vytvořily stabilní atomy vodíku a helia. Hmota se tak stala pro záření průhledná a záření se dále vyvíjelo nezávisle. Dnes je reliktní záření nejvýznamnějším zdrojem poznatků o mladém vesmíru a předmětem intenzivního výzkumu.\n\nRoku 1941 změřil Andrew McKellar teplotu 2,3 K. Roku 1955 změřil Emile Le Roux teplotu 3 K. Roku 1957 Tigran Šmaonov radiové pozadí o teplotě 4 K. Za objev roku 1964 (publikovaný v roce 1965 spolu s interpretačním článkem) byli v roce 1978 oceněni Nobelovou cenou za fyziku Arno Penzias a Robert Wilson. Jeho objevení bylo zastánci teorie velkého třesku (jako Robert Henry Dicke, James Peebles) interpretováno jako nejvýznamnější důkaz tohoto modelu. Je však známo, že Planckovo radiační spektrum je velmi obecným a universálním vyjádřením termodynamické rovnováhy mezi fotonovým plynem a látkou, a jednoznačná vazba mezi modelem velkého třesku a spektrem Planckova typu představuje dosud neprokázanou hypotézu.\n\nPodle teorie standardního modelu vesmíru se 379 tisíc let po velkém třesku oddělilo záření od hmoty s počáteční teplotou okolo 3000 kelvinů a dnes mělo mít podle různých dřívějších odhadů (před objevením reliktního záření) teplotu 4 až 40 kelvinů. Například Ralph Alpher a Robert Herman takto předpověděli teplotu 5 K již v roce 1948. Nebo Arthur Eddington 3,18 K roku 1926. Kdežto například George Gamow, zastánce teorie velkého třesku, původně roku 1952 předpovídal teplotu 50 K.\n\nZměřená teplota se dnes pohybuje okolo 2,73 K a největší intenzitu má při vlnové délce 1,06 milimetru.\n\nReliktní záření bylo součástí seriálu \"\", ve kterém toto záření měla najít a prozkoumat antická loď \"Destiny\", neboť v něm podle zjištění Antiků byla zakódovaná zpráva, která by mohla dokázat existenci inteligentního života při vzniku vesmíru, či dokonce před ním. Zprávu však nešlo zrekonstruovat pouze z Mléčné dráhy a Pegasu.\n\n\n"}
{"id": "27496", "url": "https://cs.wikipedia.org/wiki?curid=27496", "title": "Chvalovice", "text": "Chvalovice\n\nNázev Chvalovice má více obcí: \n\n… nebo částí obcí:\nSlovo Chvalovice se objevuje také v názvech obcí:\n\n… nebo částí obcí:\n"}
{"id": "27500", "url": "https://cs.wikipedia.org/wiki?curid=27500", "title": "Chvalovice (okres Prachatice)", "text": "Chvalovice (okres Prachatice)\n\nChvalovice (\"Dirnhof\") jsou obec v Jihočeském kraji, 5 km jihovýchodně od Netolic v okrese Prachatice. Mají rozlohu 3,97 km² a čítají  obyvatel. Chvalovice jsou členem mikroregionu Netolicko.\n\nVznik Chvalovic je spojen s kolonizačními aktivitami cisterciáckého kláštera ve Zlaté Koruně na konci 13. století. O hospodaření chvalovického klášterního dvorce se zápisy dochovaly z počátku 15. století. V téže době byl také položen základní kámen pro stavbu kaple. K roku 1445 jsou Chvalovice uváděny pod názvem Dirnhof. Český král Vladislav Jagellonský roku 1513 ves a celé panství Netolice daroval Petrovi V. z Rožmberka. O dvacet let později Jan III. z Rožmberka udělil právo vařit bílé a červené pivo v domě čp. 2 právovárečníkovi Jiřímu Pühlerovi. Objekt se dodnes, byť v zanedbaném stavu, zachoval.\n\nZnačný hospodářský význam pro Chvalovice měla výstavba tuhových dolů, které kolem 1880 vystavěla společnost Pierron. Závod za první světové války odkoupil kníže Kinský. Těžil se zde nejkvalitnější vločkový grafit. Během první světové války pracovalo v dole a úpravně ve Chvalovicích snad až 500 lidí, většinou vojáků rakousko-uherské armády. V letech 1925–1928 Československo těžilo nejvíce tuhy na světě. Během druhé světové války byla postavena flotační úpravna v nedalekých Netolicích. V roce 1959 byl důl kvůli vytěžení uzavřen.\n\n\n"}
{"id": "27502", "url": "https://cs.wikipedia.org/wiki?curid=27502", "title": "Harry Potter a princ dvojí krve", "text": "Harry Potter a princ dvojí krve\n\nHarry Potter a Princ dvojí krve ( ) je v pořadí šestá ze série knih J. K. Rowlingové o Harrym Potterovi. Originál vyšel o půlnoci (britského letního času) na 16. července 2005 a během prvních 24 hodin se ho jen v USA prodalo 6,9 milionu výtisků, čímž se stal nejrychleji prodávanou knihou v dějinách.\n\nČeský překlad knihy se začal prodávat již několik dní před ohlášeným termínem 19. prosince 2005. Kniha byla vydána v nákladu 170 000 výtisků.\n\nLord Voldemort a jeho Smrtijedi způsobují v zemi více a více neklidu, tentokrát nejen u čarodějů, ale i u mudlovské veřejnosti. Rufus Brousek nahradil Kornelia Popletala ve funkci ministra kouzel a pokouší se dokázat, že úspěšně zvládá bojovat proti Pánovi Zla. Jeho protivník však má v hlavě jiné plány a svěřuje Draco Malfoyovi tajnou misi. Jeho matka, Narcisa, ze strachu o Draca přesvědčí Snapea odpřisáhnout jeho ochranu uzavřením neporušitelného slibu, který když poruší, tak zemře.\n\nV Bradavicích se Severus Snape stává novým učitelem obrany proti černé magii a Horacio Křiklan zajišťuje výuku lektvarů. Harry získává bývalou učebnici lektvarů „Prince dvojí krve“. Díky připsaným komentářům prince se mu daří být v lektvarech první ve třídě. Po jednom ze zápasů Famfrpálu Harry začíná chodit s Ginny Weasleyovou. Jeho kamarád Ron zatím chodí s Levandulí Brownovou, ale ve skutečnosti ho přitahuje Hermiona, se kterou se více sblíží po bolestivém rozchodu s Levandulí.\n\nHarry také začíná docházet na soukromé hodiny k řediteli Brumbálovi, během kterých se dozvídá nemálo informací o minulosti lorda Voldemorta. Brumbál společně s Harrym zjistí, že Voldemort vytvořil sedm viteálů, díky kterým může uchovat svoji duši uvnitř různých předmětů. Aby někdo mohl Voldemorta zabít, nejdříve musí zničit všechny jeho viteály. Doposud byly zničeny dva: deník Toma Raddlea a prsten Marvola (Rojvola) Gaunta. Harry s Brumbálem vyráží hledat třetí viteál, Zmijozelův medailon, který je ukrytý v jeskyni u útesu. Brumbál se hledáním velmi vyčerpá. Při návratu do Bradavic se dozvídají, že na školu zaútočili Smrtijedi - Draco Malfoy Smtijedům umožnil vniknutí do hradu pomocí rozplývavé skříně. Draco Malfoy se pokouší Brumbála zabít, ale nemá k tomu dostatek odvahy. Nakonec je to Snape, který Brumbála před očima Harryho zavraždí. Při pronásledování Snapea Harry odhalí, že to Snape je Princem dvojí krve.\n\nHarry zjišťuje, že medailon, který získali s Brumbálem, není Voldemortův viteál, ale pouhý padělek položený tajemným \"R. A. B.\" Identita této osoby zůstává zatím nezodpovězenou otázkou.\n\nPo Brumbálově pohřbu se Harry rozhoduje nevrátit se už do Bradavic a místo toho jít hledat zbylé viteály. Rozchází se s Ginny, protože ji nechce vystavovat nebezpečí, ale je šťastný za podporu svých přátel, kteří mu nabízí, že ho na jeho cestě doprovodí.\n\nPříběh začíná shrnutím děje ve formě rozhovoru mezi ministrem kouzel a britským premiérem. Předchozí ministr kouzel Kornelius Popletal musel rezignovat na svou funkci a nahradil ho Rufus Brousek. Premiér si vybavuje, jak ho hned po zvolení navštívil Popletal a informoval ho o existenci kouzelnického světa a že v Británii ho řídí Ministerstvo kouzel. Pak si vybavuje několik dalších Popletalových návštěv v předešlých letech. Do premiérovy kanceláře pomocí letaxové sítě dorazí spolu s Popletalem i Brousek a premiér se dozví, že neštěstí, která se přihodila v mudlovském světě, má na svědomí lord Voldemort a jeho následovníci. Premiér je otrávený z toho, jak se kouzelnický svět prolíná s tím mudlovským.\n\nBellatrix Lestrangeová a její sestra Narcissa Malfoyová navštíví dům na Tkalcovské ulici, kde žije profesor Snape. Syn Narcissy, Draco, dostal úkol od Voldemorta, který je nad jeho síly, a ona chce, aby mu Snape pomohl a udělal to za něj, kdyby se zdálo, že to Draco nezvládne. Bellatrix ale Snapeovi nevěří, protože od doby, kdy Voldemort byl poprvé poražen, pracuje pro Brumbála. Snapeovi se podaří vše Bellatrix vysvětlit, takže ona nezabrání sestře, aby se Snapeovi svěřila. Nakonec Snape uzavře neporušitelný slib, aby dokázal svou čest a ochotu udělat to, o co ho Narcissa požádala.\n\nBrumbál se objeví u Dursleyových a řekne Harrymu, že Grimmauldovo náměstí 12, Krátura, Klofan a všechen další Siriusův majetek teď patří jemu. Harry pošle Kráturu pracovat do Bradavic a Klofana dá do opatrování Hagridovi. Před odchodem připomene Brumbál Dursleyovým, aby Harryho čekali na krátkou návštěvu před jeho sedmnáctými narozeninami. Brumbál a Harry opustí dům strýce a tety. Brumbál má také zraněnou ruku, což způsobily jeho “pomalejší reakce“, ale Harrymu neřekne, jak se mu to stalo.\n\nSpolu s Brumbálem se Harry vydá místo do Doupěte k vesnici Blábolivý Brod. Brumbál řekne Harrymu, že potřebují nového učitele (pravděpodobně na pozici učitele obrany proti černé magii) a jdou přemluvit Horacia Křiklana (Brumbálova starého kolegu), aby to místo přijal.\n\nKřiklan je obtloustlý bývalý ředitel Zmijozelské koleje. Nechce se mu to místo přijmout, ale nakonec se jim ho (nejspíš díky Harrymu) podaří přemluvit. Brumbál pak Harryho dopraví do Doupěte a řekne mu, že mu bude dávat soukromé hodiny.\n\nArtur Weasley stojí v čele nového oddělení pro odhalování a konfiskaci falešných obranných kouzel a ochranných předmětů, tj. hledají a zabavují falešné obranné předměty jako lektvary, které chrání před nebezpečím, nebo lotroskopy, které slouží jako sledovací zařízení pro Smrtijedy.\n\nFleur Delacourová je u Weasleyových také, chtějí se s Billem Weasleym vzít. I Hermiona je v Doupěti. Jméno kapitoly je odvozeno od hanlivé přezdívky (\"Šišla\"), kterou si Hermiona a Ginny vymyslely pro Fleur.\nHarry, Ron a Hermiona dostanou výsledky zkoušek NKÚ. Dozvíme se, že známka T opravdu znamená Troll. Harry získal:\nHarryho výsledky jsou dobré, ale myslí si, že jeho sen stát se bystrozorem se nesplní. Potřeboval by totiž V z lektvarů, aby ho Snape přijal na lektvary pro pokročilé – lektvary jsou jedním z předmětů, které bystrozor musí splnit u OVCE.\n\nRon dostane podobné výsledky (také neudělá dějiny kouzel a věštectví), ale žádné V, Hermiona dostane deset V a jednu N (z obrany proti černé magii).\nVšichni tři mohou postoupit do tříd pro OVCE.\n\nPravidelně jsou zabíjeni a mizí lidé. Igor Karkarov je mrtev, byl zabit Smrtijedy, pan Ollivander (výrobce hůlek) zmizel.\n\nHarry se stává famfrpálovým kapitánem, což mu, dle Hermiony, dává status prefekta (říká, že může používat jejich koupelnu, ale jestli existují i další výhody, není známo).\n\nCelá rodina jde nakupovat do Příčné ulice, kde potkají Hagrida a zažijí nepříjemné setkání s Dracem Malfoyem a jeho matkou Narcissou. Harry vidí Draca v obchodě Madam Malkinové a jeho podezření ještě vzroste, když Malfoy odstrčí paní Malkinovou, když se mu snaží vyhrnout rukáv. Harry si myslí, že Draco schovává Znamení zla, důkaz toho, že je Smrtijed.\n\nRodina pak jde do Kratochvilných kouzelnických kejklí, žertovného obchodu Freda a George, který jen vzkvétá a to nejen díky prodeji žertovných předmětů, ale také proto, že prodává ministerstvu začarované ochranné klobouky, kabáty a rukavice.\n\nDraco zajde do Obrtlé ulice, kde navštíví obchod Borgin & Burkes. Straší Borgina, když řekne, že „rodinný přítel“, Fenrir Šedohřbet, ho navštíví, když „tuto věc neopraví“. Malfoy mu také řekne, ať mu zarezervuje na později určitou věc a ať to nikomu neříká.\n\nHarry se svěří panu Weasleymu s podezřením, že Draco Malfoy je Smrtijed. Harry jim řekne, jak Draco řval a ucukl, když mu chtěla paní Malkinová vyhrnout rukáv, a že také Borginovi ukázal něco, co ho přimělo, aby Malfoye bral vážně. Je to prozatím pouze podezření.\n\nGinny Weasleyová má mazlíčka - trpaslenku Arnolda.\n\nPozději jsou v Bradavickém expresu Harry a Neville pozváni na svačinu s profesorem Křiklanem. Když tam dorazí, najdou tam spoustu lidí, včetně Ginny Weasleyové a Blaise Zabiniho, zmijozelského studenta z Harryho ročníku. Všichni studenti jsou spojeni se slavnými čaroději a čarodějkami, kromě Ginny, kterou Křiklan pozval, když viděl jedno z jejích zaklínadel. Křiklan je všechny vyzpovídá (Harryho, Nevilla, Ginny, Zabiniho, Cormaca McLaggena a Marcuse Belbyho) a rozloučí se s nimi s důvěrou, že budou pokračovat ve slávě svých příbuzných. Když Harry odchází z kupé, sleduje, schován pod neviditelným pláštěm, Zabiniho do kupé k Malfoyovi, aby mohl Malfoye nepozorovaně poslouchat.\nMalfoy prozradí, že příští rok už v Bradavicích být nemusí, protože se začal zabývat „většími a lepšími věcmi“. Ostatní zmijozelští jsou překvapeni a Zabini se zeptá, co asi tak pro Voldemorta může dělat, když ještě nedokončil školu. Malfoy odsekne, že práce, kterou mu dal Pán zla, nevyžaduje vzdělání.\n\nVlak dorazí do Prasinek, ale na Harryho, který je o samotě, narazí Malfoy. Znehybní Harryho a zlomí mu nos, když mu dupne na obličej. Pak přes něj přehodí neviditelný plášť, což znamená, že se Harry vůbec nemusí letos dostat do školy.\n\nHarryho zachrání Tonksová (pozor - ve filmu Lenka Láskorádová), vyléčí mu zlomený nos a vykouzlí patrona (ale jiného, než měla dříve), aby na hradě věděli, že je Harry v pořádku. Stále ji zřejmě trápí Siriusova smrt, vypadá velmi bledě. Když dorazí ke vchodu do Bradavic, dveře otevře Snape a Harryho dovede do Velké síně. Na cestě Nebelvíru strhne 70 bodů. Harry na Malfoye nežaluje, protože je hrdý a stydí se.\n\nPo slavnosti (kterou Harry zmešká o sekundy) oznámí Brumbál jmenování profesora Horacia Křiklana na post učitele lektvarů, což znamená, že Snape se konečně ujme vysněné obrany proti černé magii.\n\nHarryho sen stát se bystrozorem je tedy zase skutečný. Když lektvary učí Křiklan, může tam chodit, i když dostal N. Bohužel pro Hagrida už Harry, Ron ani Hermiona nechodí na hodiny péče o kouzelné tvory. Na všechny ostatní předměty ale chodí spolu. Profesorka McGonagallová Harrymu předá seznam potenciálních hráčů famfrpálu, kteří se zúčastní zkoušek.\n\nNa hodině obrany proti černé magii se učí tichá kouzla, kouzla, která vyvoláváte bez mluvení. Když Harry vykouzlí ochranný štít a Snape ho srazí, je na něj Harry drzý. Dostane proto od Snapea školní trest. Naštěstí ho zachrání Brumbál, když mu na stejnou dobu dá první soukromou hodinu.\n\nLektvary jsou teď daleko zábavnější, když je Snape pryč. Hermiona vyhraje Nebelvíru 30 bodů. Křiklana (bývalého ředitele Zmijozelu) potěší, že je Hermiona taková dobrá čarodějka, i když má rodiče mudly. Lily Potterová byla také jednou z jeho nejoblíbenějších studentek (dává ale přednost čisté krvi).\n\nKřiklan také uvaří lektvar Felix felicis (lat. šťastné štěstí), což je tekuté štěstí. Když si vezmete lžičku ke snídani, budete mít perfektní den. Je ovšem zakázaný při soutěžích, zkouškách, volbách a nadměrná konzumace způsobuje závratě, lehkomyslnost a při předávkování smrt. Ten, kdo na první hodině uvaří nejlepší doušek živoucí smrti, získá lahvičku štěstí, která stačí na 12 hodin.\nHarry uvaří lektvar za pomocí roztrhané, vypůjčené knihy lektvary pro pokročilé. Učebnice ale na okrajích stránek obsahuje užitečné rady a Harrymu se podaří přetrumfnout celou třídu včetně Hermiony. Při obědě řekne Ginny, Ronovi a Hermioně, že postupoval podle rad v knize, stejně jako Ginny, když chodila do prvního ročníku, ale když knihu přezkouší, neobjeví žádné nebezpečí. Harry ji pak shodí a na poslední stránce najde nápis: Tato kniha je majetek prince dvojí krve.\n\nHermioně se ta kniha nelíbí a naznačí, že „princ“ by mohla být i žena (písmo v knize vypadá spíše jako ženské). Harry argumentuje: „Kolik holek se stalo princem?“ Ale znamená to, že i Lilly Potterová mohla být původním vlastníkem knihy (Křiklan sám říká, že Lilly byla mistryní v lektvarech).\nHarry odchází na první soukromou hodinu s Brumbálem. Brumbál mu řekne, že se nebude učit kouzla, ale že se pokusí vypátrat, jaké jsou Voldemortovy úmysly. Brumbál vytáhne lahvičku se vzpomínkami Boba Odgena, který pracoval v oddělení pro uplatňování kouzelnických zákonů, než zemřel. Vylije lahvičku do myslánky a s Harrym se tam ponoří.\n\nNavštíví vesnici Malý Visánek (s kostelem, hřbitovem, panským sídlem a malým křovím), kde se nachází dům Gauntových. Odgen jde do domu a snaží se zatknout muže jménem Morfin, který mluví hadím jazykem. Jeho otec, Rojvol, prozradí, že jsou posledními potomky Salazara Zmijozela a že nesnáší mudly a mudlovské šmejdy. Jeho dceři Meropě (Voldemortova matka) se líbí mudla, který žije ve městě, a když se Odgen vrátí s posilou, aby zatkli otce i Morfina, je Merope volná. Očaruje mudlu Toma Raddlea st. a vezmou se. Ale když ho zbaví očarování, on ji opustí, i když je v jiném stavu. Brumbál hodinu končí tady a řekne Harrymu, že další mu vysvětlí později. I to, jak si poranil ruku.\n\nHodiny normálně pokračují a Harry, Ron a Hermiona se snaží naučit kouzla, která se nevyslovují. Harry se rozhodne, že si půjde promluvit s Hagridem. Také musí jít na zkoušky famfrpálu a vybrat nový tým. Hermiona se jen tak zmíní, že Harry „nikdy nebyl tak populární“ mezi dívkami a že „ani nevadí, že jsi přes prázdniny vyrostl skoro o třicet centimetrů“. Na to Ron odvětí, že je také dost velký (Hermiona totiž naznačuje zájem o Harryho a to se Ronovi moc nelíbí). Harrymu je nějak horko, i když počasí je bídné.\n\nPrůvodčí ze Záchranného autobusu, Stan Silnička, byl uvězněn za to, že projednával na veřejnosti plány Smrtijedů, a Brumbála od té soukromé hodiny s Harrym nikdo neviděl. Eloise Midgenová odešla na žádost rodičů ze školy, protože se báli o její bezpečnost, a matku Hannah Abbottové před nedávnem nalezli mrtvou.\n\nKdyž trojice projde kolem Parvati a Levandule, tak Parvati šťouchne do Levandule a ta se na Rona usměje. Ten se na ni také nejistě usměje a Hermiona je najednou chladná a drží si odstup a ani mu nepopřeje hodně štěstí na zkouškách do famfrpálového družstva.\n\nZkoušky nedopadnou nic moc, ale Harry si vybere Katie Bellovou, Ginny a novou hráčku Demelzu Robinsovou jako střelce, Jimmyho Peakse a Ritchieho Coota jako odrážeče a Rona jako brankáře, což poněkud naštve Cormaca McLoggana. Levandule Brownová popřeje Ronovi hodně štěstí, když letí na zkoušku. Hermiona to zaslechne a řekne Ronovi, že byl výborný, což naštve Levanduli. Ron je rád, že ho Hermiona pochválila.\n\nKdyž potom jdou do Hagridova domku, řekne Ron, že McLoggan vypadal jako zmatený, když chytal branku. Hermiona se začervená, ale Ron si toho nevšimne.\n\nRozhovor s Hagridem je rozpačitý, ale nakonec zjistí, že Aragog umírá a trojice mu (nepravdivě) řekne, že profesorka Červotočková je hrozná učitelka.\n\nHoracio Křiklan je před večeří zastaví a pozve Harryho a Hermionu na „malinkou party, jen několik vycházejících hvězdiček“ a Rona při tom zcela ignoruje. Harry řekne, že má školní trest se Snapem a že nemůže přijít. Křiklan se snaží přemluvit Snapea, aby ho pustil.\n\nPozději večer, než jde Harry ke Snapeovi, jim Hermiona oznámí, že Artur Weasley prohledal rezidenci Malfoyových, ale že nenašel nic a že Malfoy nemohl tu věc na opravu nikam odnést, protože všechno kontrolují detektory temných věcí. A Ron celou dobu zírá na Levanduli Brownovou.\n\nDemelza přinese Harrymu vzkaz od Snapea, že ho očekává ve svém kabinetu a že ho nezajímá, na kolik party byl pozván.\n\nHarry leží v posteli a čte si knihu prince dvojí krve, která je plná kouzel, jež mohou přijít vhod. Harry vyzkouší jedno bezeslovné kouzlo na levitování lidí, podobné jako jeho otec použil ve Snapeově vzpomínce. Myšlenku, že by snad jeho otec mohl být princem dvojí krve, ale zavrhne, protože jeho otec byl čisté krve.\n\nBrumbál naplánuje další hodinu na pondělní večer, na stejnou dobu, kdy má Křiklan další ze svých pravidelných večírků. Křiklan tam chce mít Harryho společně s Hermionou a Ginny, ale neustále mu to maří jiné věci.\n\nKoná se také první výlet do Prasinek. Když odmítnou pozvání Křiklana, potkají hostinského z Prasečí hlavy a Mundunguse Fletchera, který mu u sebe bednu plnou kradeného zboží, včetně poháru se znakem Blacků. Harry chytí Mundunguse pod krkem a chce si to vzít zpátky a nařkne Fletchera, že po smrti Siriuse ten dům vykradl. Fletcher Harryho odstrčí a přemístí se. Objeví se i Tonksová, která řekne, že to nemá cenu.\n\nTrojice je chvíli U tří košťat, ale rozhodnou se jít domů. Do hradu jdou za Katie Bellovou a její kamarádkou Leanne, až se Katie a Leanne začnou hádat kvůli balíčku. Leanne ho chce vzít a on se roztrhne. Katie se s křikem zvedne do dvoumetrové výšky, spadne na ně dolů a svíjí se a křičí. Přijde Hagrid a odnese ji. Ron se chce dotknout balíčku, ale Harry mu v tom zabrání. V balíčku je náhrdelník od Borgina & Burkese, u kterého měl cedulku „prokletý“. Leanne jim řekne, že Katie se začala chovat divně, když přišla ze záchoda a v ruce držela balíček, který měla doručit. Domnívala se, že Katie je ovládána kletbou Imperius, a tak chtěla ten balíček vzít, jenže on se roztrhl a Katie se ho dotkla. Dostaví se profesorka McGonagallová a odvede je do svého kabinetu, kde jí Harry řekne, že podezřívá Malfoye. McGonagallová to popře, že prý měl Malfoy u ní školní trest, ale Harry si myslí, že měl komplice. Ron a Hermiona už Harryho zmínky o Malfoyovi neberou na vědomí.\n\nHarry má druhou hodinu s Brumbálem. Posledně byla Meropa (Voldemortova matka) těhotná. Potřebovala peníze, protože nedokázala použít kouzla na to, aby se uživila, a tak Kataraktusovi Burkesovi (jednomu ze zakladatelů obchodu Borgin & Burkes) prodala zlatý medailonek, který kdysi patřil Salazaru Zmijozelovi. Za tento cenný náhrdelník jí zaplatil pouze 10 galeonů.\n\nTentokrát se Harry podívá do Brumbálových vzpomínek.\n\nBrumbál navštíví mudlovský sirotčinec, aby si promluvil s jedenáctiletým Tomem Raddlem. Vrchní sestra mu sice řekne, že Raddle je divný kluk, ale Brumbál si s ním jde osobně promluvit. I když jemu teprve 11, tak už manipuluje s ostatními dětmi, škrtí králíky, zraňuje lidi a mluví hadím jazykem. Mladého Brumbála znepokojuje jeho ctižádost, krutost, krádeže a podobné věci a rozhodne se, že ho nespustí z očí.\n\nPo návratu do pracovny se Brumbál přizná, že tehdy vůbec neměl tušení, že z tohoto malého kluka jednou vyroste ten nejobávanější zlý čaroděj všech dob.\n\nTrojice je na hodině bylinkářství a probírají právě rostlinu s názvem Snargaluff, která má hodně chapadýlek a uvnitř ní rostou lusky o velikosti grapefruitu. Hermiona řekne Ronovi a Harrymu, že večeře Křikova klubu jsou docela zábavné a že Harry musí přijít na tu vánoční, protože Křiklan si vybere den tak, aby tam mohl Harry přijít. Ron se naštve a řekne Hermioně, ať tam klidně jde třeba s McLaggenem, aby z nich mohli udělat „Krále a královnu křiklounů“, a Hermiona rozhořčeně odpoví, že ona chtěla pozvat Rona, ale když je takový protivný, může se na něj vykašlat.\n\nHarry si pomyslí, že dříve nebo později, jestli se Ron a Hermiona dají dohromady a rozejdou se, tak mezi nimi vznikne nepřeklenutelná propast a Harry je nebude umět smířit, anebo si budou tak blízcí, že mezi sebe Harryho nepustí. Řekne si, že počká a uvidí, jak se to vyvine.\n\nKatie Bellová je zatím pořád v nemocnici, takže Nebelvíru chybí jeden střelec. Harry si nakonec vybere Deana Thomase, protože dobře létá. Dean je šťastný a rychle běží tu novinku sdělit Ginny (která je také střelcem a navíc spolu chodí). Seamus se ale cítí poněkud v rozpacích. Nebelvírským studentům se moc nelíbí, že si Harry do týmu vybral dalšího spolužáka z ročníku, ale Harry věří, že je Dean šikovný, jak předvedl na tréninku před zápasem. I odrážečům to jde skvěle.\n\nNaproti tomu Ron je něco jiného. Zase se mu vrátila nervozita a je tak nervozní, že udeří Demelzu do úst. Harry Rona povzbuzuje a ten se očividně cítí lépe, dokud na cestě do nebelvírské společenské místnosti nepotkají Deana a Ginny, kteří se líbají. Harry cítí žárlivost, když tam tak Deana s Ginny vidí, a také Ron se zlobí.\n\nDean se rychle vytratí a Ginny s Ronem na sebe začnou křičet. Vytáhnou hůlky a Harry odstrčí Rona ke zdi, takže ten jen tak tak mine sestru. Ginny urazí Rona, když mu řekne, že už všichni jeho kamarádi a každý z rodiny někdy někoho políbili a že Ron má zkušenosti „dvanáctiletého kluka“ a že „nejlepší polibek, který kdy Ron dostal, byl od naší tety Muriel“. Ginny odejde a Harry s Ronem jdou do společenské místnosti.\n\nPo cestě si Harry říká, že je naštvaný, protože viděl, jak spolužák líbá sestru jeho nejlepšího kamaráda, ale jeho vlastní myšlenky ho zradí. Harry se vidí, jak stojí na té chodbě místa Deana, líbá Ginny a jak přiletí Ron a křičí na něj. Pak si představuje, jak je s Ginny sám a žádný Ron je neruší.\n\nRon začíná být agresivní a Harry se ponoří do nepokojného spánku a snaží se nemyslet na Ginny. Snaží se sám sebe přesvědčit, že se ji snaží jen bratrsky chránit.\n\nDruhý den Ron nadává na každého kolem sebe, Deana a Ginny ignoruje a vysmívá se Hermioně, která se cítí dotčená a zmatená. Hermiona jde pak rychle spát a Ron jde rychle do postele poté, co nadával na nějaké prváky. Ronovi se nevede líp, na posledním famfrpálovém tréninku před zápasem se Zmijozelem pustí všechny góly a navíc tak křičí na Demelzu, že ta se rozpláče. Ron téměř odstoupí, ale Harry mu v tom zabrání. Avšak celý večer je skleslý. Nepomůže mu ani to, když ho Harry povzbuzuje a křičí na něj.\n\nHarry v noci konečně dostane nápad, jak Rona pro zápas povzbudit. Dá Ronovi při snídani sklenici dýňového džusu, ale přiběhne rozzlobená Hermiona a radí Ronovi, aby to nepil. Viděla totiž Harryho, jak něco do sklenice nalil, a podezřívá ho, že použil Felix felicis. Ron přesto džus vypije. Hermiona je v šoku.\n\nFelix zřejmě funguje, protože nejlepší zmijozelský střelec je zraněný a Malfoy je též nemocný. Harry podezřívá Malfoye, že má něco za lubem.\n\nNovým komentátorem je Zachariáš Smith, který využije každou příležitost, aby Harryho tým urazil. Po půl hodině vede Nebelvír 70:0. Ron má několik vynikajících zásahů, a tak Smith napadá odrážeče. Za několik dalších minut už Nebelvír vede 100:0 a zmijozelský chytač uvidí Zlatonku. Harrymu se ho podaří na chvilku vyrušit a Zlatonku chytí a Nebelvír vyhrává. V šatně panuje vítězoslavná atmosféra a ve společenské místnosti se chystá večírek. Všichni kromě Rona a Harryho odejdou. V tom tam vlítne Hermiona a vynadá Harrymu a oznámí, že to jde říct. Harry se na oba usmívá a řekne Ronovi, že mu do džusu ve skutečnosti nic nenalil, a ukáže jim plnou lahvičku. Ron je tak šťastný, že zařve na Hermionu a vyřítí se ven. Hermiona ho se slzami v očích následuje.\n\nHarry je namíchnutý, že jeho plán, jak je udobřit, nevyšel, a jde za nimi. Na večírku mu Ginny řekne, že Ron je v koutě s Levandulí. Harry najde Rona, který, podle Ginny, „se snaží Levanduli sníst obličej“. Harry spatří Hermionu, jak se vyřítila pryč, a jde za ní. Najde ji v místnosti a kolem hlavy jí létají ptáčci, které si vyčarovala. Snaží se ji utěšit. Hermiona viděla Rona a není schopná slova. Ron do té místnosti vtrhne s Levandulí, ale ta se vytratí. Hermiona řekne Ronovi sbohem a poštve na něj ptáčky, kteří ho začnou klovat. Pak se vzlykotem uteče pryč.\n\nRon teď každý večer tráví líbáním Levandule, která „považuje každou chvilku, kdy se nelíbá s Ronem, za ztrátu času“. Hermiona je čím dál tím víc zatrpklejší a Ron říká, že by si neměla stěžovat, protože se už líbala s Viktorem Krumem.\n\nHarry zatím úspěšně využívá rady z princovy knihy Lektvary pro pokročilé. Hermiona mu radí, ať je opatrný, ale Harry (který má pocit, že snad ztratil hlas, jak dlouho nemluvil) odpoví, že od prince se naučil daleko víc než od Křiklana a Snapea. Hermiona mu ale rozzlobeně řekne, že nemá na mysli prince, ale dívky, které jsou už celý rok do něj blázen a které se mu snaží podstrčit nápoj lásky. Navrhne mu, aby některou dívku pozval na tu vánoční party u Křiklana, aby s tím daly pokoj. Harry se snaží nemyslet na Ginny, která „se mu pořád vkrádá do snů v takových situacích, že byl Harry rád, že Ron neovládá nitrozpyt“.\n\nHarry se opět zmíní o Malfoyovi a náhrdelníku, ale Hermiona mu řekne, že detektory temných věcí by určitě našly prokletí, ale takový nápoj lásky, který je v lahvičce od lektvaru proti kašli (Filch zakázal všechny věci z Kratochvilných kouzelnických kejklí) ne. Harryho napadne rozzlobená knihovnice paní Pinceová, která se ho snaží poškrábat, když vidí, jak je princova kniha popsaná. Harry s Hermionou utečou a Harry vysloví názor, že Pinceová a Filch spolu něco mají.\n\nVe společenské místnosti nabídne Harrymu jedna z jeho obdivovatelek odvar z chejru a krabici bonbonů, ale on to rychle odmítne. Hermiona si chtěla přisednout, ale když vidí Rona a Levanduli, jak jsou do sebe na jejím křesle zapleteni, jde radši spát.\n\nPříští den na hodině přeměňování se Hermiona a Ron pohádají a Hermiona s brekotem uteče. Na záchodě ji utěší Lenka Láskorádová, která pak potká Harryho. Jakmile si Hermiona vezme věci, které zapomněla ve třídě, Lenka řekne Harrymu,že Ron někdy říká legrační věci, ale někdy jeho výroky i zraňují. Harry si pomyslí, že Lenka má zvláštní nadání říkat děsivou pravdu. Lenka také řekne, že se za ní Ginny postavila a zakázala dvou klukům, aby jí říkali “Střelenko“ a Harry požádá Lenku, aby s ním šla na tu vánoční party u Křiklana. Lenka je ráda, protože ji ještě nikdo nikdy na party nepozval. Najednou se objeví Protiva a začne vykřikovat „Harry láskuje Střelenku“.\n\nBrzy už každý ví, že Harry pozval Lenku, a Ronovi se to nelíbí, že mohl pozvat kohokoliv kromě ní. Ginny mu za to vynadá. Hermiona sedí sama hraje si s jídlem na talíři a Ron s Harrym si přisednou. Za chvilku dorazí i ostatní nebelvírské holky a Levandule padne Ronovi do náručí. Parvati se cítí provinile, že se smála Hermioně a zeptá se jí na večírek. Aby Hermiona ublížila Ronovi, řekne, že jde s McLaggenem. Parvati je ohromená a poznamená, že Hermioně se fakt líbí hráči famfrpálu, nejdřív Krum, teď McLaggen! Hermiona zdůrazní, že se jí líbí jen dobří hráči famfrpálu. Harry přemýšlí o tom, kam až holky můžou klesnout, aby se pomstily.\n\nKdyž jdou Harry a Lenka na večírek, Harry se od ní dozví, že přijde i Rufus Brousek a že je to upír. Harry neví, jestli jí má věřit.\n\nNa večírku Křiklan Harrymu představí experta na upíry a jeho přítele upíra Sanguiniho. Jsou tam i Sudičky a také profesorka Trelawneyová, která pořád pije. Přijde i Snape a Křiklan mu řekne, že Harry má na lektvary talent, jako jeho matka. Snape řekne, že si nemyslí, že by Harryho za těch pět let něco naučil a Křiklan vydedukuje, že má Harry talent od přírody. Harry řekne Křiklanovi, že chodí na všechny předměty, které musí zvládnout bystrozor, a Křiklan mu řekne, že bude výtečným bystrozorem. Lenka se zmíní o nějakém komplotu za použití černé magie a nemoci dásní.\n\nHarry se dobře baví s Lenkou a Křiklanem, když Filch přitáhne za ucho Malfoye, který se snažil vkrást na party. Křiklan se směje a vynadá mu, ale dovolí mu zůstat. Ale Malfoy je naštvaný, Filch také a Snape vypadá vystrašeně. Snape odejde s Malfoyem na slovíčko a Křiklan mu řekne, ať na něj není přísný. Harry řekne Lence, že jde na záchod, ale jde špehovat Snapea.\n\nSnape se snaží vymámit z Malfoye informace o Katie Bellové, ale Malfoy se nedá. Snape poznamená, že ho teta Bella musela učit nitrobanu. Malfoy se toulal po hradě a vymýšlel plán. Snape se Malfoyovi snaží pomoci a řekne mu, že uzavřel neporušitelný slib, aby ho ochránil, ale Malfoyovi je to jedno. Vyběhne z místnosti a málem srazí Harryho, který se skrývá pod svým pláštěm.\n\nHarry a Ron jsou v Doupěti a užívají si Vánoce. Harry chce říct co nejvíce důvěryhodným lidem o rozhovoru mezi Snapem a Dracem. Šanci dostane na Štědrý den, když to řekne Remusu Lupinovi a panu Weasleymu. Oba řeknou, že Brumbál Snapeovi věří a to že jim stačí. Lupin řekne Harrymu, že mu, když učil v Bradavicích, každý měsíc bezchybně připravoval lektvar, ale že tu zahořklost mezi nimi (a také Harrym) nikdo nezacelí.\n\nHarry se zeptá Lupina, co teď dělá. Lupin mu řekne, že je v ilegalitě; žije mezi vlkodlaky a podává informace Řádu. Říká, že jsou na straně Voldemorta, protože chtějí pod jeho vládou získat svobodu, a že má problémy se domluvit s Fenrirem Šedohřbetem, který je šéf a je nejbrutálnější žijící vlkodlak. To on kousl Lupina, když byl malý. Fenrir si vybírá malé děti a vychovává je k tomu, aby nenáviděly kouzelníky. Chce také pokousat dost lidí na to, aby se vlkodlaci mohli chopit moci.\nLupin dovypráví a vypije si vaječný koňak. Harry se ho pak zeptá na prince dvojí krve, který vymyslel kouzlo Levicorpus, které kdysi James použil na Snapea. Lupin říká, že nemá páru, protože to nebyl ani on, ani James, ani Sirius. Lupin poradí Harrymu, ať se pokusí zjistit, jak je ta kniha stará, aby si mohl udělat lepší obrázek o princovi.\n\nDalšího dne dostanou Ron s Harrym vánoční dárky. Jsou mezi nimi jako obvykle svetry, ošklivý náhrdelník Ronovi od Levandule a krabička červů od Krátury pro páníčka. Na Boží hod se celá rodina, s Fleur a Lupinem, cpe, dokud nepřijde Percy s ministrem kouzel, Rufusem Brouskem. Rufus pozdraví a řekne paní Weasleyové, že byli nedaleko, když Percy „rozhodl“, že se zastaví doma. Brousek chce ale mluvit s Harrym. Jdou ven a Harry ocení, že vypadá drsněji než jeho korpulentní předchůdce.\n\nRufus chce po Harrym, aby pravidelně navštěvoval Ministerstvo, aby jako „vyvolený“ a velký hrdina vyslovil souhlas s postupy ministerstva. Harry to odmítne, protože se mu nelíbí, jak zavřeli Stana Silničku. Rufus je najednou chladný a snaží se z Harryho vytáhnout informace o Brumbálovi. Ten nic neřekne a varuje Rufuse, aby si s Brumbálem nezahrával.\n\nHarry, Ron a Ginny se vrací po Vánocích do Bradavic. Ve společenské místnosti potkají Hermionu, která zcela ignoruje Rona. Harry řekne Hermioně o všem, co se dozvěděl v Doupěti. Hermiona souhlasí s Lupinem a panem Weasleym, ale upozorní Harryho na Fenrira Šedohřbeta. Malfoy jím hrozil Borginovi, tak konečně teď ví, koho tím myslel.\n\nNa nástěnce se objeví zpráva, že každý, komu do 31. srpna bude sedmnáct, může začít chodit na hodiny přemisťování, což platí pro Harryho, Rona i Hermionu. Všichni jsou nadšeni a ptají se Harryho, jaké to je (on je jediný ze šestého ročníku, kdo to zažil). Harry je odbude a jde na třetí hodinu k Brumbálovi.\n\nHarry Brumbálovi řekne o všem, co se dozvěděl o Dracovi, Rufusovi Brouskovi a o všem, co se událo o Vánocích. Brumbál řekne Harrymu, že Snapeův rozhovor ho netrápí a že i on se s Rufusem hádal kvůli Harrymu. Brumbálovi se zajiskří v očích, když Harry imituje Brouska, jak říká, že Harry je „skrz naskrz Brumbálův muž“. Tím se ještě víc upevní přátelství mezi Harrym a Brumbálem (úplný opak toho, než jaký byl jejich vztah v páté knize).\n\nZnovu se vydají na cestu za vzpomínkami. Brumbál shrnuje následující: Raddle nastoupil do školy a dostal se do Zmijozelu. Učitelé toho od Raddlea moc nečekají. Je slušný, dobře vypadá a je to ctižádostivý sirotek, a tak s ním mají soucit. Brumbál vysvětlí, jak se předchůdci Smrtijedů už tehdy shromažďovali kolem Raddlea, ale připouští, že jen velmi obtížně lze získat Raddleovy vzpomínky z Bradavic. Raddle je posedlý svým původem.\n\nPrvní vzpomínka je Morfinova. Raddle přijíždí do domu Gauntových, mluví s Morfinem hadím jazykem a náhle vzpomínka končí. Morfin si od této chvíle nic nepamatoval, až to, jak se příštího dne probudí a zjistí, že mu ukradli prsten. Brumbál dodá, že v tu samou dobu byl Raddle starší a jeho rodiče nalezeni zavražděni. Ministerstvo vyslýchá Morfina a ten se okamžitě přizná. Harry a Brumbál si myslí, že Raddle omráčil svého strýce Morfina, zavraždil otce a prarodiče a pak Morfinovi do paměti vložil falešné vzpomínky.\n\nDruhá vzpomínka patří Křiklanovi. Koná se schůzka Klubu slimáků za dob Toma Raddlea. Dvě místa ve vzpomínce jsou podivně zamlžená a je slyšet pouze Křiklanův hlas (když se Raddle ptá Křiklana, co to jsou viteály, a v té mlze mu Křiklan odpovídá, že o nich nic neví).\nBrumbál vysvětlí, že se Křiklanovou vzpomínkou někdo manipuloval a nařídí Harrymu, aby tu pravou vzpomínku od něj získal.\n\nHarry se se svým úkolem svěří Hermioně a Ronovi.\n\nNa hodině Lektvarů jim Křiklan dá za úkol vyrobit protijed na různé jedy. Harry ve své knize nenajde žádnou vhodnou poznámku a když zbývají už jen 2 minuty, najde na okraji stránky napsáno “Prostě jim do krku strč bezoár“. Harry si vzpomene, že v prvním ročníku jim Snape řekl, že kamen z žaludku kozy (který se jmenuje bezoár) vás ochrání před většinou jedů. Rychle doběhne do skříně a jeden si vezme. Nikomu ve třídě se nepodaří protijed uvařit, ale když Křiklan přijde ke stolu Harryho, ten mu ukáže bezoár. Křiklan je okouzlen a řekne Harrymu, že je jako jeho matka (Hermiona ale vůbec okouzlena není).\n\nHarry po hodině zůstane ve třídě a zeptá se Křiklana na viteály, ale tomu je jasné, kam Harry míří a řekne Harrymu, že ta vzpomínka, kterou dal Brumbálovi, je kompletní.\n\nStudenti mají první hodinu přemisťování s kouzelníkem z ministerstva. Studenti se pokouší přemístit jen o pár desítek centimetrů. Ani po několika pokusech se jim to nepodaří, jenom Susan Bonesová se na čtvrtý pokus přemístí (ale jedna noha ji zůstane na původním místě).\n\nPři hodině zaslechne Harry rozhovor mezi Malfoyem a jeho poskoky a rozhodne se, že ho začne sledovat s pomocí Pobertova plánku.\n\nRon má narozeniny a když rozbaluje dárky, přivlastní si i krabici čokoládových bonbónů s nápojem lásky, kterou Harrymu přinesla Romilda. Několik jich sní a začne být Romildou posedlý. Harry pochopí, co se děje, a vezme Rona k Křiklanovi. Křiklan dá Ronovi protilátku a pak se rozhodne, že si připijí na Ronovy narozeniny, a otevře lahev medoviny. Nejprve se napije Ron a ihned je jasné, že byl otráven. Křiklan jedná pomalu, ale Harry použije bezoár a strčí ho Ronovi do úst.\n\nRona odnesou na ošetřovnu a přijedou jeho rodiče. Dozví se, že si Ron musí odpočinout a nejspíš se uzdraví.\nPři dalším famfrpálovém zápase Rona nahradí na postu brankáře Cormac McLaggen. Když se ale snaží řídit tým a půjčí si odrážečskou pálku, odpálí potlouk na Harryho, kterému to naštípne lebeční kost, a tak Harry také skončí na ošetřovně.\n\nZatímco je Harry na ošetřovně, napadne ho, jak zjistit, co Malfoy dělá. Zavolá Kráturu, bývalého Siriusova domácího skřítka, ale přijde s ním Dobby a poperou se, protože Krátura urážel v Dobbyho přítomnosti Harryho. Harrymu a Ronovi se podaří je od sebe odtrhnout a Harry jim řekne o svém plánu.\nNařídí Kráturovi a Dobbymu, aby všude sledovali Draca Malfoye, aby „se na něj přilepili jako dvě náplasti na kuří oka“. Harry jim řekne, aby mu pravidelně dávali hlášení, kam Malfoy chodí a co dělá.\n\nHarry má další hodinu s Brumbálem, který mu ukáže dvě vzpomínky. V první je asi dvacetiletý Voldemort, který pracuje jako nákupčí pro Borgina a Burkese. Navštíví dům jedné postarší dámy, která se jmenuje Hepziba Smithová, která tvrdí, že je vzdálenou příbuznou Helgy z Mrzimoru. Hepzibah mu ukáže své dva poklady. Prvním je šálek, který kdysi patřil Helze z Mrzimoru. Druhým je medailonek, který dříve vlastnila Meropa Gauntová a který kdysi vlastnil Salazar Zmijozel.\nDruhá vzpomínka je Brumbálova, který se už jako ředitel setkal s Voldemortem. Ten cestoval daleko, aby se ucházel o místo učitele v Bradavicích. Brumbál mu ale připomene jeho opravdové pohnutky a chování. Nakonec ho odmítne přijmout\n\nHarry najde v učebnici lektvarů nové kouzlo Sectumsempra a chce ho zkusit. Krátura a Dobby mu podají hlášení o Malfoyovi, že pravidelně navštěvuje Komnatu nejvyšší potřeby. Když se Harry pokusí do komnaty vstoupit, zjistí, že dveře zmizí ve skutečnosti i z mapy.\n\nHagrid řekne Harrymu, že pavouk Aragog zemřel, a přeje si, aby se Harry zúčastnil pohřbu. Harry vypije lektvar štěstí Felix felicis a pokusí se přemluvit profesora Křiklana, aby mu prozradil pravou vzpomínku. Ale lektvar ho přiměje, aby šel za Hagridem. Na cestě potká Křiklana a ten se k Harrymu připojí, protože chce získat trochu jedu z akromantule (Aragog). Po dojemném pohřbu se Hagrid se Křiklanem opijí a Harry toho využije, protože ví, že si to Křiklan nebude druhý den pamatovat. Zmínkou o své matce Lilly Evansové, kterou měl Křiklan rád, se mu podaří přemluvit Křiklana, aby mu vyzradil svou vzpomínku na Voldemorta.\n\nViteály jsou předměty, které obsahují lidskou duši. Jen málo lidí zaklelo půlku své duše do těchto předmětů. Nikdo ji ale nerozdělil na víc než dvě části. Brumbál se domnívá, že Voldemort v touze po nesmrtelnosti, udělal to, co nikdo jiný před ním: rozdělil svou duši na 7 částí, takže ho nikdo nemůže zabít, pokud existuje alespoň jeden viteál. Brumbál věří, že Voldemort si jako viteály vybral ojedinělé předměty s dávnou minulostí, aby je nikdo nezničil. Sedmý kousek je přímo v jeho těle, takže zbývá ještě šest. Dvě z částí už byly zničeny: deník (v Tajemné komnatě) a prsten, který kdysi patřil Rojvolu Gauntovi, Voldemortovu dědečkovi z matčiny strany. Brumbál Harrymu prozradí, že ruku si poranil, když ničil ten prsten. Také mu řekne, že jestli ještě najde nějaké viteály, bude mu Harry moci pomáhat je zničit.\n\nHarry nadále sleduje Draca a najde ho, jak fňuká na záchodcích Ufňukané Uršuly. Ať už plánuje cokoliv, bojí se, že to nedokáže a bojí se také o životy svých rodičů (a svůj), pokud se mu to nepodaří udělat. Brzy si ale Harryho všimne. Když chce Malfoy na Harryho použít kouzlo Cruciatus, použije Harry kouzlo Sectusempra z učebnice prince dvojí krve, aniž by věděl, co způsobuje. Kouzlo Draca těžce zraní, všude z něj stříká krev. Záhy se objeví profesor Snape a zachrání Dracovi život. Jelikož Harry použil černou magii a způsobil vážné zranění, dostane od Snapea školní trest na zbytek školního roku, takže zmešká finále ve famfrpálu. Na jeho místo chytače nastoupí Ginny a Dean Thomas nahradí Ginny na místě střelce. Když se Harry vrátí do nebelvírské společenské místnosti, zjistí, že Nebelvír vyhrál zápas i školní pohár. Ve vzrušení Harry políbí Ginny. Zdá se, že jim Ron zdráhavě požehnává.\n\nHarry a Ginny jsou spolu šťastní a smějí se tomu, jaké drby o nich kolují po škole. Zdá se, že Ron s jejich vztahem nemá nejmenší problém. Hermiona vyřkne svou teorii o princi dvojí krve. Brumbál zavolá Harryho do své pracovny a Harry na cestě potká profesorku Trelawneyovou, která se nemůže dostat do Komnaty nejvyšší potřeby. Někdo je očividně uvnitř a nikoho jiného tam nepustí. Trelawneyová zaslechne výskot a Harrymu dojde, že Malfoy uspěl. Trelawneyová také Harrymu prozradí, že ten, kdo tehdy vyslechl její proroctví, byl Snape. Když teď Harry ví, že Snape poskytl Voldemortovi informaci, která způsobila, že zabil jeho rodiče, vtrhne celý rozčilený k Brumbálovi a dožaduje se vysvětlení. Brumbál Harryho uklidní a vydají se spolu na cestu za jednou částí Voldemortovy duše.\n\nBrumbál se s Harrym přemístí na útes u moře. Tady kdysi sirotek Tom Raddle mučil dva malé sirotky. Jeskyně je pod vodou, takže se Brumbál s Harrym musí potopit a doplavat tam. Tam si rozsvítí své hůlky. Brumbál se snaží najít nějaký vchod. Probírá se Voldemortovými úmysly a přijde na to, že Voldemort chce své soupeře oslabit. Řízne se a pokape krví zeď. Objeví se vchod a Harry s Brumbálem se ocitnou u velikánského podzemního jezera, v jehož středu září podivné zelené světlo. Harry se pokusí použít kouzlo accio a přivolat k sobě viteál, ale nepodaří se mu to a z vody se na chvilku vynoří něco obrovského. Kráčí kolem jezera a instinktivně se jim podaří najít řetěz, na kterém je přivázaná loďka. Doplaví se do středu jezera na malý ostrov. Na něm je mísa se zelenou tekutinou. Předpokládají, že viteál je ponořený na dně. Protože se nemohou dotknou mísy, ani té tekutiny, Brumbál se rozhodne ji vypít. Vykouzlí si pohár a tekutinu vypije. Trpí strašnou bolestí a dokonce prosí Harryho, aby ho zabil. Ale protože Harry musel Brumbálovi slíbit, že ho donutí vypít tekutinu do poslední kapičky, Harry vydrží a Brumbál to vypije. Když se Harry pokusí nabrat Brumbálovi vodu z jezera, začnou se vynořovat mrtvá těla. Brumbál je zastraší kouzelným ohněm. Z mísy vyjmou medailon a oslabený Brumbál s Harrym pádlují zpět na břeh podzemního jezera. Bezpečně se dostanou z jeskyně a Harry je oba přemístí do Prasinek.\n\nHarry a Brumbál se vrací do Bradavic. Madam Rosmerta jim půjčí košťata a oba letí k astronomické věži, nad kterou se objevilo Znamení zla. V Bradavicích zavládl chaos. Na věži se objeví Draco. Brumbál znehybní Harryho, který je pod neviditelným pláštěm a Draco odhalí, že úkol, který dostal od Voldemorta, je zabít Brumbála. Také prozradí, že pomocí rozplývavé skříně propašoval do Bradavic další Smrtijedy. Použil rozplývavou skříň, ve které minulý rok zmizel Montague, a druhou měl v obchodě Borgin a Burkes.\n\nBrumbál v klidu rozmlouvá s Malfoyem, aby se vzdal a přidal se na stranu dobra. Malfoy váhá a nedokáže splnit svůj úkol, i když mu přijdou na pomoc další Smrtijedi. Objeví se i Snape a chvilku si mapuje situaci. Brumbál tiše vysloví jeho jméno. Snape na Brumbála chvíli kouká, na obličeji má výraz nenávisti a zášti. Brumbálova poslední slova jsou pouze \"Severusi ... prosím...\". Snape zdvihne hůlku a pomocí kouzla Avada Kedavra, které Brumbálovi narazí přímo do hrudi a vyhodího do vzduchu, ho zabije.\n\nKdyž Snape zabije Brumbála, spolu s Drakem prchají. Harry je pronásleduje (mezi bradavickými studenty, kteří bojují se Smrtijedy). Hagrid zatím Snapea a Malfoye zastaví. Jelikož mu v žilách koluje obří krev, odolává Snapeovým kouzlům. Harry je doběhne a snaží se Snapea zabít. Používá různá kouzla, mezi jinými i sectusempra, která našel v knize prince dvojí krve, ale Snapeovi se je daří odrážet. Harry se dvakrát pokusí o kouzlo cruciatus, ale neuspěje a Snape se přizná, že ta kouzla sám vymyslel, že on je tím princem dvojí krve! Snape zabrání Smrtijedům, aby zabili Harryho (toho si chce zabít Voldemort), a utečou.\n\nHarry a Hagrid dorazí k hloučku, který se sklání nad Brumbálovým zkrouceným tělem. Harry si z Brumbálovy kapsy vezme medailon a v něm najde záhadný lístek „Pro Pána zla“, ve kterém se píše, že medailonek není pravý viteál, že ten pravý byl ukraden. Autor lístku doufá, že tak pomůže ke zkáze Voldemorta. Podepsal se jako „R. A. B.“.\n\nKapitola je nazvána podle zpěvu ptáka fénixe, do kterého se všichni na ošetřovně zaposlouchali.\nKapitola však začíná, když se Hagrid snaží Harryho odtáhnout od Brumbálova těla, ale neúspěšně. Ginny na příkaz profesorky McGonagallové má Harryho přivést na ošetřovnu, kde jsou již skoro všichni Weasleyovi. Po cestě se Harry Ginny ptá kdo další kromě Brumbála zemřel nebo byl zraněn. Ginny mu řekne, že Kratiknot byl omráčen Snapeem, Nevile je v ošetřovně a jeden Smrtijed byl zabit jiným Smrtijedem. Na ošetřovně také leží pokousaný Bill od vlkodlaka Šedohřbeta, Lupin ale říká, že když Šedohřbet nebyl promněněný Bill vlkodlakem nebude.\n\nKdyž se pak ptají kde je Brumbál, Harry jim vypoví vše, co se odehrálo na Astronomické věži. McGonagallová, Lupin i pí. Weasleyová o tom chvilku diskutují a Hermiona pak Harrymu vypráví, co se stalo jim.\nKdyž Harry s Brumbálem odešel ze školy, na chodbách hlídkovali jak učitelé, část Fénixova řádu, tak i BA (Brumbálova armáda). Na vzkaz, který Hermiona s Ronem poslala po falešných galeonech, ale odpověděla jen Lenka, Neville a Ginny. Hermiona hlídkovala s Lenkou u Snapeova kabinetu a Ron, Neville a Ginny u Komnaty nejvyšší potřeby, jelikož nenašli Malfoye na Pobetrově plánku a usoudili tak, že bude právě tam. Když ale vyšel ven, hodil do vzduchu Peruánský zatmívací prášek a svítil sobě a Smrtijedům rukou Slávy.\nJeden ze smrtijedů vyčaroval Znamení zla a ostatní zatím dole bojovali, když se na Astronomické věži objevil Brumbál Malfoy ho měl jít zabít, ale nezvládl to. Postupně se nahoru trousili i ostatní Smrtijedi a šel tam nakonec i Snape. Vchod do Astronomické věže byl ale začarovaný a nikdo bez Znamení zla se tam nedostal (Lupina a Nevila to kouzlo odhodilo na protější stěnu).\n\nFleur pak Molly ujišťuje že Billa si vezme i přes jeho znetvoření a Molly jí nakonec i bude mít ráda. A McGonagallová svolá poradu učitelů do ředitelny o tom jestli by i po Brumbálově smrti měly Bradavice zůstat otevřeny. Všichni souhlasí, ale čekají ještě na verdikt ministerstva. McGonagallová se také snaží od Harryho zjistit, kde s Brumbálem byli, ten má ale zakázáno jí cokoli říct.\nHarry na konci kapitoly ještě Hermioně a Ronovi dává přečíst vzkaz od R.A.B\n\nHermiona řekne Harrymu, že Eileen Princeová, o které si myslela, že by mohla být princem, byla Snapeova matka. V knihovně objeví, že Princeová si vzala mudlu Tobiase Snapea a pak porodila … Harry vykřikne „vraha!“ Severus Snape je dvojí krve jako Voldemort (a oba si myslí, že je jejich mudlovští otcové zradili) a Harry také (i když vlastně Lilly byla čarodějka).\nBrumbála uloží k odpočinku do bílé hrobky u jezera. Mnohé známé osobnosti se zúčastní pohřbu, stejně jako jezerní lidé a kentauři, kteří na pokraji lesa vzdají hold střelbou ze svých luků.\nHarry se rozejde s Ginny, protože se bojí o její bezpečnost. Ginny to akceptuje, ale doufá, že až bude Voldemort mrtvý, zase se dají dohromady.\n\nBrousek se Harryho ptá, kde ten večer s Brumbálem byli, ale ten mu odpoví, že mu nemá co říct a zopakuje mu, že je „skrz naskrz Brumbálův člověk“.\n\nKdyž se ho Hermiona a Ron vyptávají, Harry jim řekne, že už se do Bradavic nevrátí, i když zůstanou otevřené. Chce se vrátit do domu svých rodičů a také do Zobí ulice, jak to Brumbálovi slíbil, a že zničí ostatní viteály a tím i Voldemorta. Ron a Hermiona přísahají, že mu vždy budou stát po boku a všichni tři se rozhodnou, že půjdou hledat části Voldemortovy duše. Příběh končí, když se Harry utěšuje myšlenkou, že než se vrátí do války, stráví alespoň ještě jeden poklidný den na svatbě Fleur a Billa.\n"}
{"id": "27528", "url": "https://cs.wikipedia.org/wiki?curid=27528", "title": "Nepohlavní rozmnožování", "text": "Nepohlavní rozmnožování\n\nNepohlavní rozmnožování je biologický proces, kterým rodičovský organismus produkuje své klony - geneticky identické organismy. Obvykle se bere jako charakteristický pro nižší organismy.\n\nU mnoha vyšších organismů (např. vyšších rostlin) je ale brán jako regulérní alternativa pohlavnímu rozmnožování a je často člověkem hojně využíván v zemědělství a různých biotechnologických oborech. Mnoho druhů vyšších rostlin je dobře uzpůsobeno k nepohlavnímu rozmnožování. Rostliny jej používají jako prostředek ke zvýšení své konkurenceschopnosti a vytlačování konkurenčních druhů, protože toto rozmnožování je relativně velmi rychlé a efektivní.\nPřirozené nepohlavní rozmnožování se objevuje i u velmi časných zárodků vyšších živočichů včetně člověka, kdy jeho produktem jsou jednovaječná dvojčata, případně trojčata.\n\nRostliny obecně mají vysokou regenerační schopnost a jejich nediferencované buňky z dělivých pletiv si i u starých rostlin uchovávají neporušenou totipotentní schopnost v mnohem větší míře, než je tomu u složitějších živočichů, což umožňuje drtivou většinu z nich levně vegetativně množit minimálně v laboratorním prostředí. (viz \"rostlinné explantáty\"). U složitějších živočichů lze takto pracovat zpravidla pouze do úrovně embrya a náklady, které jsou s těmito postupy spojeny, jsou značně vyšší.\n\nVýhodou nepohlavního rozmnožování je jeho vyšší rychlost a efektivita. Nevýhodou je uniformita potomstva, které má tendence reagovat naprosto stejně na působení různých pozitivních i negativních faktorů. V zemědělství u klonovaných rostlin je např. velice negativně vnímána shodná specifická citlivost všech jedinců z populace klonů vůči chorobám. Znamená to, že pokud se objeví patogen, který napadá určitou populární odrůdu pocházející z jednoho rodiče (nebo několika málo blízce příbuzných rodičů) - může zlikvidovat úrodu v celostátním nebo dokonce celokontinentálním měřítku (jako se tomu stalo v 90. letech, kdy se ve Střední Americe objevil virus, který během několika týdnů zlikvidoval drtivou většinu banánovníkových plantáží).\n\n"}
{"id": "27531", "url": "https://cs.wikipedia.org/wiki?curid=27531", "title": "Vysoký kámen", "text": "Vysoký kámen\n\nVysoký kámen je název používaný pro více lokalit zejména kopců a horských vrcholů:\n\n\npřírodní památky:\n\nkopce v zahraničí:\n"}
{"id": "27537", "url": "https://cs.wikipedia.org/wiki?curid=27537", "title": "Krynica-Zdrój", "text": "Krynica-Zdrój\n\nKrynica-Zdrój [kryňica zdruj] (původně pouze \"Krynica\"; přídomek \"Zdrój\" (lázně) přidán roku 2001; rusínsky Крениця) je město v Malopolském vojvodství, okres Nowy Sącz. Často se hovorově přezdívá \"Krynica Górska\" (pro odlišení od lázní Krynica Morska). V roce 2008 žilo ve městě 11 115 obyvatel .\n\nVesnice byla založena v roce 1547 pod jménem Krzenycze [krženiče], městská práva získala v roce 1889. V současnosti jde o jedny z nejznámějších a nejoblíbenějších lázní v Polsku. Končí zde elektrifikovaná trať z Muszyny, kde se napojuje na trasu Tarnów - Košice. V zimní a letní sezóně sem zajíždějí rekreační expresy z Varšavy a dalších měst,a v roce 1931 se zde konalo MS v hokeji.\n\n"}
{"id": "27538", "url": "https://cs.wikipedia.org/wiki?curid=27538", "title": "Pohlavní rozmnožování", "text": "Pohlavní rozmnožování\n\nPohlavní rozmnožování je biologický proces, během nějž vzniká nový jedinec splynutím pohlavních buněk zpravidla dvou různých organismů (výjimečně jednoho). Pohlavní rozmnožování či alespoň nějaká forma sexuality (bakteriální horizontální výměna genetické informace) se vyskytuje téměř u všech skupin organismů na Zemi (jednou z mála výjimek jsou např. vířníci ze skupiny Bdelloidea).\n\nPohlavní rozmnožování má tedy minimálně dvě fáze: produkci pohlavních buněk a jejich splynutí (tzv. oplodnění). Jinak mezi produkci pohlavních buněk a jejich splynutí může být vložen ještě tzv. gametofyt. Po oplodnění může následovat ještě nějaká forma péče o potomstvo (březost, hlídání mláďat, krmení mláďat, vyživování oplodněného vajíčka mateřskou rostlinou…).\n\nU rostlin se mohou rozmnožovací buňky (u rostliny vajíčko, pyl) často nacházet na stejném jedinci, nebo přímo v témž květu. Takové květy jsou nazývány oboupohlavnými, nebo jednodomými Jedinci s oběma druhy buněk jsou označovány jako jednodomé rostliny. Opakem jednodomých rostlin jsou dvoudomé u kterých rozlišujeme samčí a samičí jedince. Živočichové s jedním druhem pohlavních buněk (u živočichů vajíčko, spermie) se nazývají samec a samice. Toto rozdělení je považováno za vývojově revoluční a pokrokové. Zajímavostí je, že se od sebe samčí a samičí jedinci někdy významně liší i tvarově, zbarvením a velikostně. Takové rozdíly nazýváme pohlavní dimorfismus.\n\nTo, že pohlavní rozmnožování v určité formě existuje u většiny druhů na Zemi, naznačuje, že zřejmě přináší organismům nějakou výhodu. Evidentně se jedná o evolučně stabilní strategii. Existuje nepřeberné množství hypotéz, jež se snaží vysvětlit vznik a přetrvání pohlavního rozmnožování. Rané úvahy považovaly sexualitu za zdroj evoluční proměnlivosti. Ve své původní formě jsou sice již tyto názory překonány (zásadní roli mají mutace), nicméně pohlavně se rozmnožující druhy by mohly mít díky segregaci a rekombinaci vyšší plasticitu (Smithův model božích mlýnů) či vyšší polymorfismus populací. Taktéž model životem kypícího břehu předpokládá vysoký polymorfismus v pohlavně se rozmnožujících populacích a považuje ho za možnost, jak rozšířit ekologickou valenci druhu a být tak úspěšnější ve srovnání s nepohlavními jedinci. Podle některých hypotéz (tzv. model sysifovských genotypů) vede pohlavní rozmnožování (častěji než to nepohlavní) k vytvoření „elitních“ jedinců, kteří jsou výborně přizpůsobeni okamžitým podmínkám a dají vzniknout celé další generaci druhů (kteří však opět budou velice variabilní).\n\nPohlavní rozmnožování by mohlo být též prostředkem, jak udržet diploidii a mít tedy každý gen dvakrát (což je výhodné např. pro rychlou evoluci genů a udržování polymorfismu). Možná, že pohlavní rozmnožování omezuje vliv genetického draftu a umožňuje, aby se výhodná alela zbavila (díky rekombinaci) sousedství nevýhodných mutací. Jiné hypotézy předpokládají, že sexualita a s ní spojený vznik polymorfismu zastavuje Mullerovu rohatku, která by jinak vytvářela v genomech čím dál tím více subletálních mutací, proti nimž nepanuje dostatečná selekce. Jiná kategorie hypotéz uvažuje, že pohlavní rozmnožování zvyšuje tzv. inkluzivní zdatnost jedince (s ohledem na příbuzenský výběr): v tomto ohledu se proslavil model vlastního pokoje a model loterie.\n\nSlavnou teorií vysvětlující vznik sexuality je také model negativní dědičnosti zdatnosti, který pracuje s konceptem červené královny. Podle tohoto modelu by mohlo být výhodné, aby se potomci co nejvíce lišili od svých rodičů a lépe tak např. unikli parazitům. Jiná skupina hypotéz považuje pohlavní rozmnožování za pouhou evoluční past, z níž už není úniku (např. v důsledku hromadění mutací či imprintingu). Zajímavý je také názor, že pohlavní rozmnožování je výhodné nikoliv pro daného jedince, ale z hlediska jeho cizopasníka nebo nějakého sobeckého genetického elementu.\n\nEvolučními kořeny sexuality se rovněž podrobně zabývá kniha Matta Ridleyho Červená královna (nejnovější vydání v češtině Argo a Dokořán 2017). Jak už ukazuje název, autor preferuje \"parazitické\" vysvětlení sexuality, ale představuje i další teorie (např. model loterie - Sciencemag, model sexu jako nástroje genových oprav - Osel atd.).\n"}
{"id": "27555", "url": "https://cs.wikipedia.org/wiki?curid=27555", "title": "Karl Wilhelm von Nägeli", "text": "Karl Wilhelm von Nägeli\n\nKarl Wilhelm von Nägeli (27. března 1817, Kilchberg – 11. května 1891, Mnichov) byl švýcarský botanik zabývající se mikroskopickými studiemi rostlin. Popsal nemalé množství rostlinných druhů a byl prvním vědcem na světě, který pozoroval a popsal chromozómy (1842).\n\n\n"}
{"id": "27556", "url": "https://cs.wikipedia.org/wiki?curid=27556", "title": "Lodní šroub", "text": "Lodní šroub\n\nLodní šroub je součást lodí, která svým rotačním pohybem vytváří sílu, která loď pohání. Síla má dvě hlavní složky. První, menší složkou je reakční síla, vytvořená urychlováním vody rotací šroubu. Druhou složkou je výslednice sil na vrchní a spodní straně lopatek rotujícího šroubu; tyto síly jsou principiálně shodné se silami vznikajícími na listech vrtule letadla. Jde o podtlak navrchu lopatky (cca 2/3 celkové síly) a přetlak zespodu lopatky rotujícího šroubu (cca 1/3 celkové síly).\nPrvní ručně poháněné šrouby pro pohon své ponorky \"Turtle\" použil již v roce 1775 David Bushnell. Pohon lodě pomocí parního stroje a šroubu vlastní konstrukce \nsi nechal patentovat český vynálezce Josef Ressel v roce 1827. Během druhé poloviny 19. století pak lodě poháněné lodním šroubem postupně vytlačily kolesové parníky. A fungují dodnes.\nHlavním důvodem přechodu od koles k lodnímu šroubu byla větší účinnost lodního šroubu. Použití lodního šroubu místo koles také vedlo k odstranění negativního vlivu příčného naklánění lodi, například při velkých vlnách. Příčným nakláněním lodi se mohla kolesa krátkodobě dostat nad hladinu, \ncož vedlo ke snížení účinnosti pohonu a k ovlivnění směru jízdy lodi.\n\nNa lopatkách lodních šroubů vzniká jev zvaný kavitace. Kavitační jevy kromě snižování účinnosti vedou i k poškozujícím elektrochemickým pochodům na listech šroubu, proto lze s výhodou používat chemicky odolné materiály jako je niklo-hliníkový bronz. \nSrovnej s heslem vrtule.\n\n"}
{"id": "27562", "url": "https://cs.wikipedia.org/wiki?curid=27562", "title": "Temná energie", "text": "Temná energie\n\nTemná energie nebo také skrytá energie je hypotetická energie rovnoměrně rozložená v prostoru (kosmologická konstanta) nebo nerovnoměrně rozložená (kvintesence), zavedená jako teoretický koncept pro vysvětlení současného zrychlování rozpínání se vesmíru. Toto zrychlování bylo objeveno při proměřování rudého posuvu ve spektrech vzdálených supernov (v r. 2011 byla za objev udělena Nobelova cena za fyziku). Přestože temná energie s časem roste, aby se rozpor v modelu a pozorování vysvětlil, neznamená to, že pro fixní objem prostoru je porušen zákon zachování energie, protože gravitační energie rozpínáním klesá.\n\nPodstata temné energie je zatím neznámá. Bylo navrženo několik fyzikálních interpretací temné energie, některá vysvětlení pro pozorování zrychleného rozpínání se dokonce pokoušejí nutnost zavedení temné energie úplně vyloučit.\n\nVelkým kandidátem na zdroj temné energie byla energie vakua. Problémem je, že její hodnota, naměřená při mikroskopických experimentech i vypočtená z kvantové teorie pole, je o 120 řádů větší, než je potřeba pro vysvětlení projevů temné energie naměřených z velkoškálových experimentů.\n\n"}
{"id": "27565", "url": "https://cs.wikipedia.org/wiki?curid=27565", "title": "Čnělka", "text": "Čnělka\n\nČnělka (\"stylus\") je prodloužená část pestíku krytosemenných rostlin, nesoucí bliznu. Podílí se na úspěšném procesu opylení, neboť jí prorůstá pylová láčka klíčícího pylu od blizny k vajíčkům ukrytým v semeníku. Čnělky mohou být volné nebo do různé míry srostlé. Podle umístění na semeníku se rozdělují na vrcholové, postranní a gynobazické. U některých skupin rostlin čnělka chybí a blizna nasedá přímo na semeník. \n\nČnělka je zúžená část plodolistu, nesoucí bliznu nebo soubor blizen. Může být jednoduchá, jak je tomu u monokarpického gynecea nebo u plně srostlé čnělky cenokarpního gynecea, anebo je srostlá jen částečně, s volnými rameny zakončenými jednotlivými pliznami, případně větvená. Pokud jsou čnělky volné, nesrostlé, označují se správně jako stylodia, podobně jako čnělky jednotlivých plodolistů apokarpního gynecea.\nU většiny rostlin je čnělka vrcholová, vyrůstající z vrcholu semeníku. Může však být i postranní, tedy vyrůstající ze strany semeníku (např. kontryhel a některé další růžovité, mangovník), nebo gynobazická, vyrůstající od báze semeníku nebo mezi jednotlivými plodolisty. To je typické např. pro čeledi hluchavkovité a brutnákovité.\nBáze čnělky dosedající na semeník bývá někdy terčovitě rozšířená, tento útvar se nazývá stylopodium (např. u miříkovitých). U některých rostlin, např. bezu, čnělka chybí a blizna nasedá přímo na semeník.\nČnělka u řady rostlin zaniká spolu s odkvétajícím květem, dosti často je ale vytrvalá a pak tvoří součást plodu. Z vytrvalé čnělky se formuje i zoban na plodech různých rostlin, např. pumpavy a celé řady druhů z čeledí brukvovité a bobovité.\n\nKrytosemenné rostliny mají dva základní typy čnělky. U většiny jednoděložných rostlin se synkarpním gyneceem je čnělka dutá. Pylová láčka při opylení prorůstá z blizny do centrální dutiny, která má papilnatý povrch a je vyplněná slizem. Dvouděložné a trávy mají čnělku plnou a v jejím středu se nachází propustné pletivo. Pylová láčka klíčícího pylu prorůstá při opylení skrze celou délku čnělky mezibuněčnými prostorami tohoto pletiva až k semeníku. Buňky centrální části čnělky mají zvýšenou metabolickou aktivitu a rostoucí pylovou láčku v obou případech vyživují.\nMimo parenchymatického pletiva obsahuje čnělka i vodivá pletiva.\nU srostlé čnělky cenokarpního gynecea zpravidla jeden cévní svazek odpovídá jednomu plodolistu.\n\nPletiva čnělky jsou v některých případech zodpovědná za neschopnost samosprášení, která souvisí se vzájemnou inkompatibilitou pylu a čnělky. Je to jeden z mechanismů zabraňujících samoopylení. Po buněčné signální interakci, ke které stále dochází mezi vnitřním prostředím čnělky a každou z prorůstajících pylových láček, láčka vlastního pylu postupně zastaví svůj růst a neprorůstá dále do semeníku. Se zabráněním samoopylení souvisí i různočnělečnost, kdy se v rámci jednoho druhu objevují jedinci s dlouhou čnělkou a krátkými tyčinkami a naopak. Typickým příkladem je prvosenka.\nVe výjimečných případech je čnělka pohyblivá. U galgánu se v určitém období vývoje květu sklání k tyčinkám a opět se nad ně zvedá, což rovněž seuvisí se zabráněním samoopylení.\n\nU vývojově nejpůvodnějších zástupců krytosemenných rostlin čnělka zcela chybí a blizna sbíhá po okraji nesrostlého (konduplikátního) nebo již srostlého plodolistu. Ke zformování čnělky jakožto prodloužené části pestíku docházelo v průběhu evoluce v souzvislosti s tím, jak se blizna stěhovala do vrcholové části pestíku. Čnělka tak bliznu oddálila od semeníku. U původnějších typů cenokarpního gynecea jsou čnělky volné, v různých liniích rostlin pak docházelo k jejich srůstání. \n\n\nBLIZNA\n\nČnělka je přítomna u většiny druhů krytosemenných rostlin, někdy je však velmi krátká.\nU větrosprašných druhů bývají blizny často peříčkovité, zatímco u ostatních je pokožka blizny papilnatá nebo chlupatá.\n\n\nPESTÍK\n\n\nPLACENTACE\n"}
{"id": "27566", "url": "https://cs.wikipedia.org/wiki?curid=27566", "title": "Konjunkce", "text": "Konjunkce\n\nSlovo konjunkce má několik významů :\n\n"}
{"id": "27567", "url": "https://cs.wikipedia.org/wiki?curid=27567", "title": "Implikace", "text": "Implikace\n\nImplikace (z lat. \"implicatio\", propletení, zahrnutí) znamená vztah vyplývání nebo zahrnutí. Skutečnost nebo výpověď A implikuje nějaké B, pokud z A nutně vyplývá B, případně pokud je B v A už zahrnuto čili implikováno. Příklad: „Nebude-li pršet, nezmoknem.“\n\nLogická implikace je logická operace se dvěma proměnnými (binární operace), jejíž hodnota je \"nepravda\", právě když hodnota první proměnné je \"pravda\" a druhá je \"nepravda\". Označuje se symbolem formula_1 nebo formula_2, který naznačuje, že implikace není komutativní, čili obě proměnné nelze zaměnit.\n\nPro vstupy (proměnné) \"A\" a \"B\" vypadá pravdivostní tabulka implikace následovně (0 označuje nepravdivé tvrzení, 1 označuje pravdivé tvrzení):\n\n\nVýraz na pravé straně rovnosti v druhé z výše uvedených vlastností se nazývá obměna implikace nebo také obměněná implikace. Tato vlastnost říká, že pokud se mi podaří dokázat, že z negace B vyplývá negace A, pak jsem dokázal pravdivost původní implikace (z A vyplývá B). Toho se využívá v technice matematického nepřímého důkazu.\n\nImplikace významově odpovídá podmínkové větě v běžném hovoru „Jestliže A, potom B“, „Kdyby A, pak B“. Z toho také vyplývají její vlastnosti tak, jak je zachycuje pravdivostní tabulka.\n\n„Když bude dnes pršet, půjdu do práce.“\n\nTato věta může být pravdivá, i když nepůjdu do práce – stačí, aby nepršelo, a podle prvního řádku pravdivostní tabulky budu mít stejně pravdu. Věta nevypovídá nic o tom, co se stane, když nebude pršet – v takovém případě (první a druhý řádek pravdivostní tabulky) můžu do práce nejít, nebo jít a nikdo mi nemůže tvrdit, že jsem lhal. Určitě existuje spousta lidí, kteří chodí do práce, i když neprší – a nemusí kvůli tomu všichni být lháři.\n\n„Jestli to Miloš přeplave, jsem já čínský bůh dobré nálady.“\n\nV tomto příkladě ten, kdo výrok vyslovil, obvykle ani na okamžik nepřemýšlí o tom, že by byl čínským bohem dobré nálady. Nesmyslností druhého výroku se snaží pouze zdůraznit, že podle něj nikdy nebude pravdivá ani první věta – a podle prvního řádku pravdivostní tabulky tedy zůstane celá implikace pravdivá, ať už se Miloš při pokusu dokázat opak utopí, nebo radši rovnou zůstane na břehu. Malér nastává ve chvíli, kdy to Miloš opravdu přeplave – pak nezbývá, než sám sebe označit za lháře (podle třetího řádku pravdivostní tabulky), nebo se rychle stát čínským bohem dobré nálady.\n\nZ vlastností implikace vyplývá její užitečnost pro případ, kdy se chci přesvědčit, že nějaký výrok formula_5 je pravdivý a mám již nějaké jiné výroky formula_6, o jejichž pravdivosti jsem přesvědčen.\n\nStačí mi nade vší pochybnost prokázat pravdivost výroku:\nPokud se mi to podaří, pak podle pravdivostní tabulky musí být pravdivý i výrok formula_8 — to je podstata přímého důkazu.\n\n"}
{"id": "27568", "url": "https://cs.wikipedia.org/wiki?curid=27568", "title": "Rudý posuv", "text": "Rudý posuv\n\nRudý posuv (též červený posuv) je prodloužení vlnové délky elektromagnetického záření na straně přijímače. Ve viditelné části spektra znamená posuv barevnou změnu směrem k červené, odtud název. Nejčastěji se rozlišují tři příčiny rudého posuvu:\n\nOpakem rudého posuvu je \"modrý posuv\", ke kterému dochází, když se vysílač přibližuje k pozorovateli (přijímači), nebo světlo padá do gravitačního pole nebo by prostoru mezi vysílačem a přijímačem ubývalo. Vlnová délka bude z pohledu přijímače kratší.\n\nExistují ale desítky možných mechanismů rudého posuvu závislých na vzdálenosti a které je těžké rozlišit. K rudému posuvu může vést například i luminiscence, rozptyl (například CREIL) či Wolfův jev.\n\nVlnový charakter světla je příčinou prodlužování vlnové délky světla vysílače vzdalujícího se od přijímače. Obecná teorie relativity zase vysvětluje, proč jdou hodiny pomaleji v gravitačním poli a proč tedy světlo při výstupu z gravitačního pole „červená“. A konečně kosmologický rudý posuv je způsoben rozpínáním se vesmíru, kdy mezi vysílačem a přijímačem vzniká nový prostor, který přijímač a vysílač neustále od sebe oddaluje. Všechny tyto jevy lze také popsat jako úbytek energie záření.\n\nAsi nejjednodušší je popis dopplerovského posuvu, zvláštního případu Dopplerova jevu. Čím rychleji se vysílač od přijímače vzdaluje, tím je rudý posuv větší a naopak. Pokud se vzdaluje konstantní rychlostí, rudý posuv je také stále stejně velký. Dopplerův jev objevil a popsal v roce 1841 za svého pobytu v Praze rakouský fyzik Christian Doppler.\n\nKosmologický rudý posuv v astronomii poprvé pozoroval a v roce 1924 popsal americký astronom Edwin Hubble při pozorování velmi vzdálených kosmických objektů (galaxií). Zjistil, že spektrální čáry chemických prvků ve spektrech těchto objektů jsou proti měřením v pozemských chemických laboratořích posunuty směrem k dlouhovlnnému konci spektra. Později objevil, že tento rudý posuv spektrálních čar je tím větší, čím větší je vzdálenost pozorovaného objektu od Země a že i galaxie vzájemně se od sebe vzdalují rychlostí tím větší, čím jsou od sebe vzdálenější (Hubbleův zákon). To nakonec vedlo k teorii o rozpínání vesmíru.\n\nLidské oko je schopno vnímat elektromagnetické záření o vlnových délkách v rozmezí od 400 do 800 nm. Tento obor spektra se nazývá viditelné světlo. Při krátkovlnné hranici tohoto oboru je pozorována modrá (přesněji fialová), na dlouhovlnné pak červená barva.\n\nZměny vlnových délek a frekvence, způsobené relativním pohybem zdroje elektromagnetického záření vůči pozorovateli, se projevují i na vlnových délkách, které lidský zrak nedokáže zachytit, takže pozorování v celém elektromagnetickém spektru je možné provádět jedině s pomocí přístrojů.\n\n\n"}
{"id": "27571", "url": "https://cs.wikipedia.org/wiki?curid=27571", "title": "Penetrance", "text": "Penetrance\n\nPojem penetrance (genu) vyjadřuje pravděpodobnost, s jakou se varianta genu projeví ve fenotypu. U genů, u kterých nečiní 1, mluvíme o snížené penetranci. Tímto pojmem vlastně nahrazujeme neznámé či příliš složité vztahy uvnitř genotypu, popřípadě mezi genotypem a prostředím. Je tedy zjevné, že vysokou penetranci projevují majorgeny špatně ovlivnitelné prostředím, zatímco minorgeny, jejichž projevy závisí na okolním prostředí, budou mít penetranci obecně malou.\n\nÚroveň penetrance se obvykle zjišťuje jako podíl jedinců daného genotypu, kteří vykazují příslušný fenotyp, a všech jedinců daného genotypu. Například máme-li 800 jedinců a 500 z nich vykazuje příslušný znak (fenotyp), úroveň penetrance genu je 0,625 (čili 62,5 %).\n\n"}
{"id": "27574", "url": "https://cs.wikipedia.org/wiki?curid=27574", "title": "Penetrace", "text": "Penetrace\n\nPojem penetrace má obvykle význam \"pronikání\", \"průchod\". Používá se v těchto souvislostech:\n\n"}
{"id": "27576", "url": "https://cs.wikipedia.org/wiki?curid=27576", "title": "Dědivost", "text": "Dědivost\n\nDědivost (heritabilita) udává, jak velká část proměnlivosti znaku je zapříčiněna genetickými faktory, takže ji lze vypočítat jako podíl variance (rozptylu) fenotypu způsobený genetickými faktory (V) a celkového rozptylu hodnot fenotypu (V). Tento výraz označujeme jako heritabilitu v širokém smyslu (broad-sense heritability) a označujeme ji H:\n\nformula_1\n\nH může teoreticky nabývat hodnot od 0 do 1, pokud je např. H = 0, je variance fenotypu plně závislá na faktorech prostředí ), při H = 1 naopak faktory prostředí nemají žádný vliv a veškerý pozorovaný rozptyl závisí na faktorech genetických (např. krevní skupina).\n\nV je ovšem složená veličina, u které rozlišujeme minimálně tři základní složky. Jednou z nich je tzv. aditivní účinek genů (V), kdy výsledný efekt odpovídá součtu působení jednotlivých aktivních alel. U některých genů se ovšem uplatňuje princip dominance a recesivity, takže účinek dané alely závisí také na typu alely na homologním chromosomu. Tato složka rozptylu fenotypu vyvolaná působením dominance (V) není aditivní. To platí i pro poslední uvažovanou složku, složku genetických nealelních interakcí (epistáze) – V.\n\nformula_2\n\nPro výpočet podílu aditivní složky (V) na celkové varianci fenotypu, proto byl zaveden termín heritabilita v úzkém smyslu (narrow-sense heritability), označuje se jako h a platí pro ní vztah\n\nformula_3\n\nHeritabilitu lze vypočítat, či spíše odhadovat pomocí řady postupů, např. regresí v rodinách, studiem dvojčat (ACE model, ADE model) atp. Je však nutno uvažovat i korelace (resp. kovariance), jinak mohou býti interpretace výsledků značně zkreslené.\n\nDědivost znaků může mít značný rozptyl jako je tomu na příklad u částí tváře.\n\n\n"}
{"id": "27580", "url": "https://cs.wikipedia.org/wiki?curid=27580", "title": "Loutkář (časopis)", "text": "Loutkář (časopis)\n\nLoutkář je nejstarší loutkářský odborný časopis na světě. Vychází s pauzou válečných let od roku 1912 dodnes a je tak vlastně živou kronikou českého loutkového divadla. Obsahuje rovněž anglické resumé a vychází čtyřikrát ročně v rozsahu přibližně 100 stran.\n\nLoutkář je určen divadelníkům, profesionálním loutkářům, amatérům i pedagogům. Obsahuje teoretické i historické studie, portréty významných osobností i souborů z minulosti i současnosti, rozhovory, kritiky, informace o dění v loutkářském světě v Česku i ve světě.\n\nSoučasný časopis \"Loutkář\" je nástupnickým listem časopisu \"Český loutkář\", \"Loutkář\", \"Loutková scéna\" a \"Československý loutkář\". První ročník časopisu \"Český loutkář\" vyšel v r. 1912 (vycházel do června 1913), posléze od r. 1917 pod názvem \"Loutkář\" (do r. 1939), od r. 1939 byl na kratší dobu nahrazen buletinem \"Zprávy loutkářského soustředění\" a od r. 1940–41 a 1945–1951 časopisem \"Loutková scéna\". Od r. 1951 vychází už znovu bez přerušení jako specializovaný měsíčník \"Československý loutkář\", po rozdělení Československé republiky od r. 1993 opět pod názvem \"Loutkář\". Ve funkci šéfredaktora se vystřídala řada výrazných osobností českého loutkářského života – především Jindřich Veselý, Jan Malík a dále delší dobu v šéfredaktorské funkci působil Miloslav Česal, Eva Hanžlíková, Pavel Vašíček a od r. 2000 do června 2015 Nina Malíková. Současnou šéfredaktorkou je Kateřina Lešková Dolenská. Revue \"Loutkář\" sehrála i značnou roli i v historii Mezinárodní loutkářské organizace UNIMA (založené v roce 1929 v Praze), jejímž tiskovým orgánem byla např. v letech 1929–30 a o jejíž činnosti přináší dodnes pravidelně informace.\nVznik nového časopisu se stal pro české loutkové divadelnictví mimořádnou a nečekanou záležitostí. Do té doby nikde na světě, ani v zemích s daleko rozvinutějším loutkovým divadlem, se nikdo nepokusil o vydávání loutkářského časopisu. Během dvou let, kdy \"Český loutkář\" vycházel, soustředil kolem sebe na jedné straně skupinu spolupracovníků, kteří cítili potřebu prezentovat na jeho stránkách svůj vztah k loutkovému divadlu i své názory na jeho vývoj, na druhé straně první čtenářskou obec, která mohla ocenit informace i rady, které jí časopis poskytoval.\n\n\n"}
{"id": "27582", "url": "https://cs.wikipedia.org/wiki?curid=27582", "title": "Expresivita genu", "text": "Expresivita genu\n\nPojem expresivita genu vyjadřuje rozdíly v síle, s jakou se určitý genotyp projevuje ve fenotypu. Variabilní expresivita genu říká, že tentýž (parciální) genotyp se u různých jedinců žijících v různých prostředích může do fenotypu promítnout různě silně. Podobně jako pojem penetrance tedy nahrazuje neznámé nebo příliš složité vztahy uvnitř genotypu a mezi genotypem a prostředím. Krom toho zde mohou být zohledněny i další faktory, třeba odlišná síla exprese genu v různých obdobích života (například u geneticky podmíněné Huntingtonovy choroby míra exprese vadného genotypu roste s věkem – tj. zhoršuje se s věkem). Zjednodušeně lze tedy říci, že rozdíl mezi penetrancí a expresivitou je ten, že penetrance určuje, zda se daný genotyp vůbec projeví ve fenotypu a pokud ano, tak expresivita označuje míru tohoto projevu.\n\n"}
{"id": "27587", "url": "https://cs.wikipedia.org/wiki?curid=27587", "title": "Svantovít", "text": "Svantovít\n\nSvantovít (Svantovit; v pramenech \"Suantovitus \"u Saxona, \"Zuantevith \"u Helmolda, \"Svantaviz \"v \"Sáze o Knýtlinzích,\") byl slovanský bůh uctívaný polabskými Slovany, především na Rujáně kmenem Ránů. Díky politickému vlivu Rujány byl často ctěn okolními kmeny jako nejvyšší z bohů (\"deus deorum\"), dary mu přinášely kmeny od Vagrie po Pomořansko, dokonce i dánský král Sven III., ač byl křesťan, mu obětoval skvostnou číši. Jméno lze vykládat pravděpodobně jako kompozitum ze slov \"svętъ \"(mocný, silný) a koncovky –\"vit\" (pán, vládce, vítěz, bojovník), tedy přibližně \"mocný pán\". To naznačuje, že původně nešlo o jméno boha, ale o přízvisko. Mohlo se tedy jednat o hypostazi či polabsko-slovanskou variantu Svaroga, Peruna či jiného boha. Později byl také uměle ztotožňován s křesťanským sv. Vítem.\n\nMožný vzhled Svantovítovy modly v arkonské svatyni nejlépe vystihuje pasáž z \"Dějin Dánů\" kronikáře Saxona Grammatika:\n\n\"Ve svatyni stála ohromná modla, která svou velikostí přesahovala všechny míry lidského těla, podivuhodná čtyřmi hlavami na stejném počtu krků, z nichž dvě se dívaly dopředu a dvě dozadu. Mimoto vždy jedna z těch dopředu i dozadu otočených [hlav] upírala zraky doprava, druhá doleva. Vyholení vousů a zastřižení vlasů bylo ztvárněno tak, že by ses domníval, jako by umělcovou snahou bylo napodobit obvyklou úpravu vlasů Rujánců. V pravé ruce držela z různých druhů kovu vybraně zpracovaný roh, jejž kněz, znalý jejích obřadů, každoročně naplňoval vínem a ze stavu této tekutiny předvídal úrodu na následující rok. Levá paže byla zpodobena obloukem opřená v bok. Suknice dosahovala až k holením, které byly vytvořeny z jiného druhu dřeva a byly propojeny s koleny tak umným spojem, že místo spojení nebylo možno zjistit jinak, než velmi důkladným pohledem. Nohy bylo vidět, jak se dotýkají země; jejich podstavec byl skryt pod ní. Nedaleko bylo možno spatřit uzdu i sedlo modly a také mnohé jiné odznaky boha. Obdiv nad tím umocňoval nápadně veliký meč, k jehož pochvě i jílci sváděl pohled kromě znamenitě ozdobného tepání i postříbřený zevnějšek.\"\n\nČasto se v tomto případě odkazuje na podobu tzv. Zbručského idolu, jež Saxonovu popisu Svantovítovy modly překvapivě dobře odpovídá, ačkoliv jakékoliv spojování těchto dvou dokladů slovanského náboženství je pouze hypotetické.\n\nSvantovít v sobě spojoval vlastnosti válečného i hospodářského boha. Z jeho rohu naplněného vínem kněz věštil úrodu na následující rok. Ve Svantovítově arkonské svatyni stála socha s pohárem, z něhož se po celý rok odpařovalo víno. Čím méně ho zůstalo, tím horší měla být úroda v dalších letech. Rituál za zvýšení úrody se také konal s medovým koláčem, za kterým se kněz skrýval (tento rituál měl paralely takřka ve všech slovanských kulturách, což svědčí pro možnou domněnku o hlubokých kořenech tohoto zvyku). Chrámoví kněží cítili ke Svantovítovi takovou úctu, že při uklízení svatyně zadržovali dech, aby chrám nezneuctili dechem smrtelníka, a pro nadechnutí vybíhali ven. Teprve pak se zase vrátili a pokračovali v úklidu.\n\nSaxo Grammaticus popisuje svatyni jako budovu, okolo níž byla dřevěná ohrada s malbami a řezbami. Samotný chrám byl dřevěnou stavbou rozdělenou uvnitř závěsy, za nimiž stála modla. Na stěnách visely atributy boha a v truhlách chrámové kněžstvo ukládalo cennosti získané na válečných výpravách nebo darem.\n\nSvantovítovými atributy spojenými s jeho válečnickou kompetencí byli velký meč, sedlo, uzda a také posvátný bílý kůň, na němž směl jezdit pouze kněz a Svantovít samotný, který na něm údajně podnikal noční výpravy. Důkazem toho prý bylo, že přestože byl obvykle celou noc zavřený ve stáji, ráno byl samý pot a bláto.\n\nStejně jako u retranského Svarožice či štětínského Triglava sloužil kůň také jako válečné orákulum. Věštilo se pomocí tří řad dvou do země zapíchnutých a překřížených kopí, která kůň překračoval. Překročil-li všechny pravou nohou, bylo to bráno za příznivé znamení pro zahájení válečné výpravy; pokud byť jedinou řadu překročil levou, od výpravy bylo upuštěno. Svantovítovi rovněž náležela družina tří set jezdců a bohatství shromážděné z poplatků a darů. Jeho velekněz měl větší autoritu než rujánský kníže – arkonský kult nesl celou řadu teokratických rysů. Podle Helmoldova tvrzení docházelo na Arkoně dokonce k obětování člověka.\n\nNejvětšího rozkvětu dosáhl kult tohoto božstva počátkem 12. století, z dřívější doby o něm nejsou zprávy. V té době se totiž Rujána v důsledku rozpadu Lutického svazu, jenž do té doby dominoval slovanským oblastem v Polabí, stala střediskem slovanského náboženství.\n\nPodle pověsti (či spíše \"interpretatio christiana\") zaznamenané Helmoldem i Saxonem přinesli křesťanský kult sv. Víta na Rujánu benediktinští mniši z kláštera v Corvey, a ten pak prý Ránové převzali v překroucené podobě a uctívali v něm pohanského boha; sám Helmold však tuto verzi pokládá za „nejistou zvěst“ a Saxo tuto interpretaci poněkud uměle vkládá do úst dánského krále Valdemara I.\n\nRujánské hradiště Arkona se Svantovítovým chrámem byly vyvráceny roku 1168 dánským králem Valdemarem I., který dobyl celou Rujánu. Tímto datem zanikl poslední organizovaný náboženský kult Slovanů. Svatyně byla vypleněna a Svantovítova dřevěná socha vláčena k potupě Slovanů před jejich zraky po městě, rozbita na kusy a ještě téhož dne večer spálena. Ránové byli poté násilně pokřtěni.\n\nPrameny\nSekundární literatura\n\n"}
{"id": "27589", "url": "https://cs.wikipedia.org/wiki?curid=27589", "title": "Tříhlav", "text": "Tříhlav\n\nTrihlav či Triglav (česky Tříhlav) je slovanským bohem, který byl ctěn kmenem Pomořanů ve Štětíně a Wolinu. Ve Štětíně byl jeho kult vyvrácen roku 1124 biskupem a misionářem Ottou Bamberským, který se o totéž s menším úspěchem pokusil roku 1147 ve Wolinu.\n\nTrihlav je někdy ztotožňován s bohem Černohlavem zmiňovaným Knýtlingasagou. Jindy je zase spojován s východoslovanským Trojanem. Souvislost se slovinskou horou Triglav není prokázána.\n\nTrihlav je zmiňován všemi třemi životopisy Otty Bamberského, které pocházejí z 12. století a popisují mimo jiné zničení Trihlavova chrámu ve Štětíně. Životopiscem Ebbem je popisován takto:\n\nDalší životopisec, Herbord, uvádí následující:\n\nPodle líčení Herbordova \"Dialogu\" z 12. století ve Štětíně kromě svatyně Trihlava stáli tři další kątiny – chrámy, které požívaly méně úcty a byly méně výstavné, a posvátný dub. Naopak nejstarší informátor, Mnich Prieflingenský, zmiňuje celkem pouze dva chrámy.\n\nTrihlavovi byl také zasvěcen černý kůň s bohatě zdobeným sedlem,o kterého se staral kněz jednoho z chrámů a pomocí kterého se věštilo, jak popisuje Herbord:\n\nRoku 1124 byly štětínské svatyně zbořeny biskupem a misionářem Ottou Bamberským, který nechal na místě Trihlavova chrámu vystavět kostel svatého Vojtěcha. Se zničením svatyň mu pomáhali místní obyvatelé, z čehož lze usuzovat že kult už byl v úpadku. Trihlavovu modlu zničil sám biskup a její tři stříbrné hlavy nechal poslat papeži Kalixtovi II. jako důkaz úspěchu své výpravy, a posvátného koně nechal prodat do jiné země.\n\nMéně úspěšný byl Otto ve Wolinu kde byl Trihlavův zlatý idol ukryt jeho kněžími. Ač se jednomu z jeho společníků podařilo nalézt úkryt modly, nebyl schopen ji vyzvednout, a odnesl pouze Trihlavovo posvátné sedlo.\n\nNejstarší zmínka o Trihlavovi, ač není přímo jmenován, pochází od Adama Brémského z druhé poloviny 11. století, který zmiňuje boha uctívaného ve Wolinu takto:\n\nO ctění trojhlavého idolu ve stodoranském Braniboru ve 12. století se zmiňuje také Jindřich z Antverp, neuvádí však jméno božstva. Zdeněk Váňa uvádí že Trihlavův kult v tomto městě zanikl roku 1136 v důsledku křtu kníže Přibyslava Jindřicha. O stodoranském Trihlavovi se zmiňuje také Braniborská kronika z 13. století a český kronikář Pulkava v druhé polovině 14. století. S kultem Trihlava snad souvisí lidová tradice doložená ještě z 19. století, že lze o svatojánské noci spatřit nádherného černého koně pasoucího se při měsíčním svitu, který zmizí, když se k němu někdo přiblíží.\n\nTrihlavovo jméno je etymologicky jasné, označuje božstvo s třemi hlavami, což je postava v různých mytologiích poměrně běžná. V tomto případě měla trojhlavost pravděpodobně symbolizovat vládu nad nebesy, zemí a podsvětím. Někteří badatelé, například Aleksander Brückner, Gerard Labuda nebo Mikołaj Rudnicki, spojovali Trihlavův kult s křesťanskou Svatou Trojicí, její zobrazení s třemi hlavami a tvářemi se však objevují až ve 13. století.\n\nLubor Niederle vykládá Trihlava, stejně jako Svantovíta, Svarožice, Jarovíta a Rujevíta, jako solární božstvo. Podobně jej vykládá, stejně jako všechna ostatní slovanská mnohohlavá božstva, Raffaele Pettazzoni. Michal Téra v rámci trojfunkční hypotézy považuje Triglava za magicko-chtonické božstvo první funkce, odpovídající Velesovi a Černobohovi. Jiří Dynda upozorňuje na fakt, že barvy zmiňované Adamem Brémským odpovídají třem tradičním barvám spojovaným s jednotlivými funkcemi.\n"}
{"id": "27590", "url": "https://cs.wikipedia.org/wiki?curid=27590", "title": "Veles", "text": "Veles\n\nVeles či Volos je slovanský bůh s širokým okruhem působnosti. Jeho funkce boha skotu souvisí s bohatstvím, ale především s pozicí vládce podsvětí, které bylo představované jako louka, kde pasou duše lidí. Zároveň byl božstvem magie, vědění, věštění a básnictví; a jako strážce předělu mezi světem živých a mrtvých také bohem divočiny, lovu, zvířat a přeměňování se v ně. Byl také ručitelem smluv, trestajícím jejich nedodržení.\n\nVedle Peruna patřil pravděpodobně mezi nejvýznamnější slovanská božstva. Ačkoli dobové písemné prameny o něm pocházejí pouze z východoslovanského prostředí na základě jiných zdrojů, například lidové kultury a toponymie, lze předpokládat že byl bohem všeslovanským. Jeho nejbližší analogií je baltský bůh podsvětí Velnias, vzdálenější pak védský Varuna, severský Ódin, galský Esus a řecký Hermés. Během christianizace zaujali jeho místo především světci jako Blažej, Mikuláš, Jiří a Sáva, jindy zas byl ztotožněn s čertem či přímo Ďáblem.\n\nVeles zaujímá místo i v současném slovanském novopohanství – rodnověří, o čemž svědčí ohlas falšovaného mytologického díla zvaného Velesova kniha nebo pojmenování ruské organizace Velesův kruh. Jakožto bůh spojovaný s věděním je preferován především intelektuálně a badatelsky zaměřenými rodnověrci, na rozdíl od Peruna oblíbeného milovníky vojenské historie a bojového umění. Jeden ze stylů v Rusku populárního bojového umění „slovansko-gorického zápasení“ se nazývá „Velesův zápas“ a odpovídá řecko-římskému zápasu.\n\nVelesovo jméno se zpravidla vykládá z rekonstruované praindoevropštiny. Ačkoliv se forma jazykového kořene, a jeho sémantika se mírně liší, v základu jsou tyto etymologie shodné. Ruský lingvista Roman Jakobson jej odvodil od indoevropského kořene \"*wel-\", který vyložil jako „vidění, průzračnost, prozření“. Z téhož kořene odvodil i jméno védského Varuny, baltského Velniase, galského Vellaunose, germánské Veledy, védského Valy, severského Ulla, Viliho a Véa. Především první dva jmenovaní byli Velesovi nejspíše velice blízcí i typologicky.\n\nTamaz Gamkrelidze, Vjačeslav Ivanov a Vladimír Toporov tato jména, včetně Velesova, odvodili od kořene \"*ṷel-\", s významem „pastviště, luh, louka“, který souvisí s představou podsvětí jako louky, kde se pasou duše lidí a skotu. Ze stejného kořene odvodili řecké a germánské pojmenování záhrobních světů: Élysion a Valhalla.\n\nPetr Vavroušek uvádí u kořene \"*ṷel-\" následující významy:\n\nJames Mallory a Douglas Adams u téhož kořene pak uvádí:\n\nVladimír Toporov spojuje jeho jméno, v souvislosti s funkcí božstva bohatství, s výrazy \"volstъ\", \"voldyka\" a \"velijъ\" „jmění náležející celému společenství“.\n\nNejasný je vznik formy jména Volos. Podle Henryka Łowmiańského a Lea Klejna vznikla z jména \"Vlas\", jihoslovanského označení Blažeje, respektive světce tohoto jména, Tento výklad je však jazykově nesmyslný, pozdní formy jména božstva jako \"Vlas\" nebo \"Vlasij\" jsou naopak pravdědopobně odvozeny od Volos, nezávisle na jménu Blažej. Podle Michala Téry mohla forma Volos vzniknout jako slovní hříčka z ruského \"volos\" „vlas“, přeneseně označujího i zvířecí srst a odkazovat na Velesovu funkci pána zvířat. Podle Zdeňka Váni vznikla tato forma pod vlivem severského Völsi, označujícího posvátný falus, na podobného kultu u Slovanů lze usuzovat z některých archeologických nálezů, například falických symbolů v polském městě Łęczyca nebo idolu s otvorem pro falus v německém Altfriesacku.\n\nS Velesem nejspíše souvisí označení souhvězdí Plejád v některých slovanských jazycích, jako je staroruské \"Volosyni\" nebo bulharské \"Vlascite\", a snad i makedonská víla Vela. Velesovo jméno se ozývá i z mnoha toponym, jedná se například o makedonské město Veles, horu Velež v Bosně a Hercegovině, český vrch Velíz a ruskou řeku Velesa.\n\nVeles se objevuje v \"Pověsti dávných let\" z 12. století při popisu mírové smlouvy mezi Kyjevskou Rusí a Byzancí z roku 907:\n\nPoté je zmíněn v souvislosti s podobnou smlouvou, uzavřenou knížetem Svjatoslavem roku 971:\n\nPověst dále uvádí k druhé smlouvě, že ač oddíl knížete přísahal Perunovi, tak „celá Rus“, včetně bojarů, preferovala Velese.\n\nLegenda \"Život svatého Vladimíra\" z 11. století zmiňuje, jak kníže Vladimír nechal svrhnout Velesovu sochu:\n\nVelese zmiňuje i hrdinský epos \"Slovo o pluku Igorově\" z konce 12. století v souvislosti s pěvcem Bojanem:\n\nJako boha skotu Volose jej zmiňuje i kázání \"Slovo někojego christoljubce\"z 11. či 12. století bez dalších informací. Apokryf \"Choždenije Bogorodicy po mukam\" z 12. století zmiňuje Velese a jako ostatní slovanská božstva jej vykládá euhemeristicky. V pozdějších pramenech bylo jméno veles používáno pro čerta či ďábla. Důvodem ztotožnění bylo nejspíše jeho spojení s rohy a falem. Příkladem může být věta ze staročeského díla \"Tkadleček\" pocházejícího z přelomu 14. a 15. století „Ký čert aneb ký veles aneb ký zmek tě proti mně zbudil?“ nebo pozdější, taktéž české, „O nechme již těch hříchuov u velesa,“ nebo „Ký veles jim našeptace!“ Objevuje se také český příběh, kdy muž přeje své zlé ženě, aby se proměnila v husu a „někam k velesu za moře letěla“.\n\nO jeho kultu referuje také legenda \"Život svatého Abraháma Rostovského\", jejíž nejstarší rukopisy pocházejí z konce 15. století. Legenda uvádí, že v Rostově jej kromě Slovanů ctili i Čudové, a jeho kamennému idolu prokazují nesmírnou úctu. Až Abrahám, mnich a misionář, měl nechat modlu porazit a založit na jejím místě Bogojavlenský klášter. Datace události však není jistá, podle některých názorů byl světec současníkem Vladimíra I. (958–1015) a podle jiných Vladimíra Monomacha (1053–1125).\n\nPolský kronikář Matěj Stryjkowský jej na konci 16. století nazývá Vlos a označuje jej za boha skotu a lesů srovnatelného s Panem a Faunem. Volos je také zmiňován v \"Hustýnském letopise\" ze 17. století, na rozdíl od \"Pověsti dávných let\" jeho modlu letopisec uvádí mezi těmi, které vztyčil kníže Vladimír.\n\nV lidové kultuře severovýchodního Ruska vystupuje Volos jako ochránce skotu a zároveň lesní hospodář, patron lovu i pastvy. Objevuje se v podobě medvěda, což může být odrazem medvědího kultu vlastního ugrofinským sousedům předkřesťanských Slovanů. V jižním Rusku existoval ještě na počátku 20. století zvyk vázat na konci žní do uzlu hrst posledních klasů, někdy doplněných chlebem se solí, a této praktice se říkalo „zavinovati Velesovi bradu“ nebo „nechati Velesovi hrstku klasů na bradu“. Podle Jana Hanuše Máchala jde o pozůstatek obětí tomuto božstvu. V některých oblastech je tento zvyk spojen s jiným jménem než Velesovým a figuruje v něm „brada“ Ilji, Boha či Krista.\n\nJako u mnoha jiných christianizovaných národů u Slovanů zaujali světci pozici a funkci původních božstev, během které získali tyto křesťanské postavy řadu archaických rysů. Velesovo místo zaujal především svatý Blažej. Tento byzantský světec ze 4. století byl u východních a jižních Slovanů ctěn především jako ochránce dobytka, v ruštině byl dokonce nazýván \"korov´ij bog\" „dobytčí bůh“. Kromě Blažeje Velesovu pozici zaujal v Rusku svatý Mikuláš, jak poukázal již Boris Uspenskij, a též i svatí mučedníci Modest a Spiridon. Na Ukrajině jeho pozici převzal svatý Jiří, ten do jisté míry i u západních Slovanů a Chorvatů, a u Srbů svatý Sáva. Svatý Mikuláš, zvaný Mikula nebo Nikola, byl na Rusi vnímán jako laskavý a mírný světec, vládce skotu, lesa a lesní zvěře, který zajišťuje lidem ochranu, na rozdíl od Ilji, transpozice Peruna, který byl hlavně obáván. Soupeření mezi těmito světci v lidových příbězích připomíná spory mezi Indrou a Varunou nebo Thórem a Ódinem vyjadřující napětí mezi válečnickou a magickou sférou.\n\nOtázka rozšíření Velesova kultu je nejasná. Písemné prameny o něm z doby sklonku pohanství, kdy byl ještě ctěn, pochází pouze z východoslovanského prostředí. Jeho jméno je však také zmiňováno v západoslovanském prostředí během pozdního středověku a raného novověku, zatímco u Jihoslovanů lze na jeho kult usuzovat pouze z toponym a archaických rysů světců spojených s dobytkem. Přesto lze však předpokládat, že jeho kult byl všeslovanský. Počínaje Jevgenijem Aničkovem jej mnozí ruští historikové pokládají za boha „veškeré Rusi“, stojícího částečně v opozici k Perunovi jako božstvu vojenské družiny.\n\nPrameny také zmiňují dva jeho idoly, v Kyjevě a Rostově. V Rostově měl být ctěn i místními Čudy, což je dobové označení pro různé ugrofinské kmeny. Zajímavou skutečností je, že ač v Kyjevě stál jeho idol, tak nestál mezi modlami vystavěnými knížetem Vladimírem. Naďa Profantová a Martin Profant uvádí text, který neklade idol přímo do Kyjeva, ale tvrdí, že stál „na nesmírném pastvišti, řečeném blaní, kde byl později vystaven chrám sv. Blažeje“, a navíc uvádí hypotézu, že modla stála v kupecké čtvrti Podil. Též uvádí, že v Rostově byl na místě Velesova idolu postaven chrám zasvěcený Zjevení páně. Boris Rybakov vykládal bytost na spodní části Zbručského idolu jako Velese.\n\nNejasné je, i kdy probíhaly slavnosti Velesovi zasvěcené. Jelikož byl bohem mrtvých, jeho kult nejspíše souvisel se zimním slunovratem, kdy je v archaickém myšlení svět lidí nejblíže podsvětí. Hlavní svátek však nejspíše probíhal v únoru, nikoliv však 3. února na svátek svatého Blažeje (v slovanském prostředí transpozice Velese), jehož datum bylo stanoveno dlouho před christianizací. Archaické prvky, které mohou souviset s tímto božstvem, však připadají na český masopust a ruskou maslenici. Jedná se o zvířecí masky, které lze s spojit s Velesem jako bohem zvířat, a nevázané veselí spojené s plodností, dalším atributem tohoto božstva.\n\nJaké svátky jsou zasvěceny Velesovi v rodnověří lze ukázat na příkladu ruské organizace Velesův kruh. \"Koročunem\", při kterém umírá slunce, slaveném v předvečer zímního slunovratu, začínají \"Velké Velesovy svátky\" trvající dvanáct dní. Jsou spojeny především s památkou předků. Třetího února \"Malým Velesovým dnem\" začínají \"Vlčí svátky\" trvající až do 10. února. \"Velký Velesův den\" slavený 11. února jej pak ctí především jako boha dobytka. V noci z 30. dubna na 1. května, tedy na filipojakubskou noc, se slaví \"Velesova noc\" jako počátek světlé poloviny roku. Poté jsou mu zasvěceny dva hadí svátky nazývané také \"zmejnik\". Jarní se slaví 30. května na oslavu sňatku Velese a Živy, podzimní pak 14. září, tentokrát na oslavu sňatku s Marou. \"Velesova noc\" na přelomu 31. října a 1. listopadu je zasvěcena konci světlé části roku. Poslední jeho svátek je \"Vítání Velesa-Mráze\" konaný 6. prosince. V českém rodnověří se Velesův svátek slaví během února.\n\nVelesova funkce ve slovanském panteonu je odvozována především na základě trojfunkční hypotézy francouzského lingvisty George Dumézila. V rámci této hypotézy je Veles božstvem první funkce, tedy svrchovanosti, s jistými rysy funkce třetí, plodnosti, zatímco rysy funkce druhé, války, se u něj neobjevují.\n\nPrvní funkce se u Velese objevuje v jejím „temném“ aspektu, jehož nejtypičtějším představitelem je védský Varuna. S Varunou jej srovnal už Roman Jakobson, ale přímo s první funkcí jej spojil až Aleksander Gieysztor v 80. letech 20. století. Kromě Velese patřil u Slovanů k tomuto pólu první funkce nejspíše také pomořanský Triglav a polabský Černoboh či Černohlav a nepojmenovaná trojhlavá božstva z Braniboru a Míšně, jejichž idoly byly pomazány černou smolou.\n\nVelese lze chápat jako vládce nedomestikovaných oblastí, jako jsou lesy nebo bažiny, který střežil hranice mezi nimi a obydleným světem. Napovídá tomu výše zmíněná lidová postava Velese jako lesního hospodáře i pozdní zpráva, z 16. století, Matěje Stryjkowského, která popisuje svržení model knížetem Vladimírem a uvádí „…a modlu Vlosa, který byl považován za boha skotu a lesů (jako byl u Arkádů Pan Faunus atd.)…“. Podle Romana Jakobsona lze odvodit opozici lidského a nelidského z textů byzantsko-ruských smluv uvedených výše. Martin Golema Velese přirovnal k řeckému Hermovi, ochránci pastýřů, cest, hranic a periferií obydlených oblastí a upozornil na to, že pastviny byly v minulosti právě na hranici divočiny. Pasáž ze smlouvy „i ať budem žluti jako zlato“ odkazuje na onemocnění žloutenkou, stejně trestal i litevský Velnias a duchové mrtvých vėlės a v Rusku byla žloutenka zaříkávána právě do divočiny:„zpět do otevřených polí, do modrých moří, do hlubokých bažin“. Velnias je v toponymech často spojován s bažinami, rašeliništi a jezery a etymologicky příbuzný severský Ull zase s loukami a pastvinami. Rysy tohoto božstva, které nebyly transponovány na světce, se nejpíše odráží v postavách lesních démonů, jako jsou ruský lešij a Jols nebo český hejkal a divý muž. S divou zvěří je spojován i zmiňovaný Ull.\n\nPísemné prameny referují o Velesovi jako o bohu skotu. S dobytkem jsou spojeny i jeho indoevropské analogie, védští Varuna a Vala a řecký Hermés. Křesťanští světci, kteří převzali funkci Velese, tedy svatý Blažej, svatý Jiří a svatý Sáva, byli také provázáni s folklórní postavou „vlčího pastýře“, ochránce stád před vlky. Ta souvisí právě s funkcí tohoto božstva jako strážce obydlených a neobydlených oblastí a vládce mrtvých. Svatý Blažej byl také mezi Východoslovany znám jako \"korovij bog\" – dobytčí bůh, a jeho balkánský svátek Vlasievdan byl svátkem dobytka.\n\nVeles je také chápán jako psychopomp, vládce podsvětí a podsvětních vod. Stejně jako jeho baltské analogie, Velnias a Patollo, byl během christianizace degradován v čerta či ďábla. Ve staročeských úslovích je také zmiňován v souvislosti s mořem, což může poukazovat na bažiny, podsvětní vody či řeku, nebo vody kosmické a tedy nepozemský svět jako takový. Možná je spojitost i s „mořskými cary“ ruského folklóru, kteří mají atributy vládců jiného světa. Veles byl pravděpodobně ctěn ruskými čaroději, volchvy, kteří podle \"Pověsti dávných let\" ctili „Antikrista“, což může být podle Michala Téry křesťanská interpretace chtonického božstva, souvisejícího snad s „dualistickým“ kosmogonickým mýtem vyprávěným volchvy, který podle Jiřího Dyndy lze chápat jako spolupráci mitrovského a varunovského aspektu při stvoření světa.\n\nDále byl Veles nejspíše také bohem básníků a věštců, představitelů první funkce, kterým zajišťoval inspiraci a moudrost. Etymologickou souvislost s jeho jménem lze poznat v staroirském označení básníků filid a básnického umění \"felmac\" a jméně keltské věštkyně Veledy, zmiňované Tacitem. Básníka a pěvce Bojana navíc nazývá Slovo o pluku Igorově „vnukem Velesovým“. Bohy básníků a mrtvých jsou také jednooká božstva Ódin a Velnias, jistou spojitost vykazují i irští bohové Lugh a svazovač Ogma nebo vševědoucí Varuna. Jak vševědoucnost, tak záliba ve svazování těchto božstev má souvislost s magií. U Velese však lze funkci svazujícího boha magie s jedním okem pouze odhadovat z nepřímých důkazů, kromě komparace pak z jednoho významu kořene \"*ṷel-\", kterým je i „vidět, zřít, (s)patřit“.\n\nVeles je vykládán i jako božstvo třetí funkce, související s plodností, zemědělstvím a bohatstvím. Poukazuje se především na jeho spojení se skotem, potažmo majetkem. Vjačeslav Ivanov a Vladimír Toporov s bohatstvím spojili i zmínky o zlatě a navrhovali Velese chápat jako zemědělské božstvo ctěné prostými obyvateli Rusi, na rozdíl od Peruna ctěného knížetem a jeho družinou. Poukázali i nahrazení Velese po christianizaci svatým Blažejem, patronem stád a chlévů. Podobnou teorii o postavení Velese v panteonu už před nimi předložil Jevgenij Aničkov. Přesto však byl spíše bohem první funkce a atribut bohatství, vycházející z jeho funkce boha podsvětí, nebyl jeho ústředním znakem.\n\nRuští filologové Vjačeslav Ivanov a Vladimír Toporov vytvořili na základě analýzy slovanského a baltského folklóru hypotézu „základního mýtu“ podle které existoval mýtus o boji hromovládce s jeho protivníkem, jehož schéma bylo následující:\n\nVe slovanské variantě autoři hypotézy přiřkli roli protivníka právě Velesovi, zejména na základě baltských příběhů, kde spolu bojují Perkunas a Velnias. Jejich souboj chápou jako opozici mezi válkou a hospodářstvím, jelikož Velese považují za božstvo třetí funkce. Kromě neexistence přímého dokladu je problematická i argumentace příběhem o soupeření Perkuna a Velniase, který je pozdní a slovo „velnias“ už neoznačuje konkrétní božstvo, ale čerta.\n\nSlovenský slavista Martin Golema navrhl základní mýtus chápat jako periodické přelévání plodnosti mezi světem lidským a mimolidským během vegetačního cyklu. Tuto hypotézu odmítl Michal Téra, s poukazem že tento příběh se týká stvoření světa, proto mohl být periodicky pouze připomínán. Ovšem právě představy stvoření světa a návratu vegetačních sil lze chápat v archaickém myšlení jako souvstažné.\n\nOpozice Velese a Peruna se však nemusí týkat pouze základního mýtu. Další možnosti jsou v zásadě dvě.\n\n\nPodle Taťány Alexandrovny Bernštamové byl Volos chtonické ugrofinské božstvo, které se dostalo do textu smluv pod vlivem účasti Ugrofinů na taženích kyjevských knížat proti Byzanci. Volose má Bernštamová za slovanské jméno hlavního boha severozápadu Rusi s jejím tehdy vesměs ugrofinským obyvatelstvem. Volos byl podle ní bůh lesní zvěře (eufemisticky „skotu“) a pán lesa, v 10. století již hlavní bůh lesních krajů severovýchodní Rusi, s centrem kultu v Rostově.\n\nJméno Veles Bernštamová spojila s Kriviči, se západem severní Rusi, a s funkčně i etymologicky blízkými baltskými chtonickými a vodními božstvy. Míšením balto-slovansko-finských vlivů v 8. století vysvětluje toponyma severozápadu Rusi na „vel“. S přisouzením Velese/Volose Ugrofinům a lesu Bernštamová na místo původního slovanského boha domácího skotu navrhla Mokose, „boha skotu“ podle Stryjkowského, zobrazovaného s hlavou vola.\n\nNěkteří badatelé, například Henryk Łowmiański a Leo Klejn, považovali Volose za křesťanského světce Blažeje, který byl převzat do slovanského panteonu. Poukazují především na fakt že toto božstvo nefiguruje mezi idoly na božišti knížete Vladimíra. Tuto skutečnost Vjačeslav Ivanov a Vladimír Toporov vysvětlovali antagonismem mezi Perunem a Velesem podle své teorie základního mýtu zmíněné výše.\n\nPodle Henryka Łowmiańského se kult Blažeje dostal na Rus během 10. století, na což podle něj ukazuje absence Volosova jména v rusko-byzantské smlouvě z roku 945. Opomněl však že ve smlouvě z roku 907 jeho jméno figuruje. Volose pak pokládal za jinou mýtickou postavu než Velese, pouhého démona. Podle Lea Klejna přijali Varjagové Blažejův kult od podrobených balkánských Slovanů, podobně jako přijali od ruských Slovanů kult Perunův.\n\nTyto hypotézy mají však celou řadu nedostatků. Kromě lingvistických, zmíněných výše, jde o samotnou představu přijetí světce do archaického panteonu. Aby k tomu došlo, nesměli by Slované do té doby znát božstvo plnící funkci ochránce skotu a potom by bylo nemožné, že by Blažej získal tolik archaických rysů. Také je těžko uvěřitelné, že by se během několika let stal natolik významným božstvem, aby figuroval vedle Peruna ve smlouvách jako jejich garant. Klejnova teorie také nevysvětluje, proč by měli Slované převzít z Balkánu právě kult Blažeje, ale nikoliv křesťanského Boha, nebo nějakého jiného významného světce.\n\n\n"}
{"id": "27591", "url": "https://cs.wikipedia.org/wiki?curid=27591", "title": "Prove", "text": "Prove\n\nProve (Prave, Prone, Prono, Pronote) je slovanský bůh, který byl ctěn v Stargardu, dnešním Oldenburgu, centru kmene Vagrů. Zmiňuje se o něm ve 12. století Helmold z Bosau:\n\nV jiné pasáži se zmiňuje o návštěvě biskupa Vicelina v Oldenburgu roku 1149 a o tom že kult Prova byl veden knězem jménem Mike. V další části pak vypráví o návštěvě velmože Těšimíra z kmene Vagrů společně s biskupem Geroldem:\n\nO několik vět dál pak píše:\n\nPoté popisuje zničení posvátného háje tohoto božstva, pravděpodobně připadající na 15. ledna 1156. Pasáž o soudech v Provově háji může napovídat že šlo o boha spravedlnosti, čemuž by odpovídala i hypotetická etymologie jeho jména z \"pravъ\" „spravedlivý“.\n"}
{"id": "27597", "url": "https://cs.wikipedia.org/wiki?curid=27597", "title": "Lada (bohyně)", "text": "Lada (bohyně)\n\nLada či Lado je slovanské božstvo, jehož existence se odvozuje především z folklóru a raně novověkých kronik. Lada je v obecném povědomí chápána jako bohyně lásky, jara, manželství, setby a orby. Část odborníků se k tomuto výkladu klaní, ostatní se však k němu staví skepticky či jej zcela zamítají. Jméno Lady lze odvozovat od slova lad, soulad. Ve falšovaných glosách ve staročeském slovníku \"Mater verborum\" je Lada přirovnávána k Venuši.\n\nO bohyni, která by mohla být Ladou se zmiňuje nepříliš známá legenda Život sv. Jiří Agioritského z 11. století, jejíž originál se zachoval v gruzínštině. Text vypráví o bohyni ctěné Slovany ve vesnici Livadija na poloostrově Chalkidiké, jejíž mramorová socha byla uctívána slovy:\n\nIdol nakonec světec zničil železnou holí. Spojitost se sluncem a deštěm že se mohlo jednat o jarní bohyni jako je Lada.\n\nV polských církevních zákazech z let 1420 až 1423 se poprvé objevuje jméno Lady a v druhé polovině 15. století zmiňuje Jan Długosz božstvo Lado:\n\nMatěj z Miechova na počátku 16. století přirovnává Ladu k řecké Lédě, matce blíženců Kastora a Polydeuka.\n\n„\"Marta nazývali Ledou, vládcem válek a dárcem vítězství.\"“\n\nVíce informací pak uvádí na konci 16. století Matěj Stryjskowský:\n\nLegenda o vybudování benediktýnského kláštera na Lysé Hoře z 16. století uvádí že na Lysé hoře do 12. století stáli tři idoly tří božstev: Lada, Boda a Leľa, kterým byly přinášeny prvního května oběti. Archeologové skutečně na hoře našli kultovní místo datované do 9. až 10. století.\n\nZápadoruský Hustýnský letopis ze 17. století uvádí ve svých dvou variantách božstvo jménem Lado jako čtvrtou modlu ve Vladimírově pantheonu.\n\nProblémem polských a ruských kronik raného novověku je otázka jejich spolehlivosti. Pochybnosti vyvolává jak mlčení starších pramenů, tak přirovnávání slovanských božstev k antickým.\n\nVýrazy Lada či Lado, případně Leľ, Lelja, Poleľ, se užívali ve slovanských lidových svatebních obřadech až do novověku jako označení milenky, milence nebo bytosti jež je měla spojit. Stejně je toto slovo užito i v Dalimilově kronice. Tyto jména se však také objevují v písních zpívaných při sezónních a agrárních rituálech, a některé se k Ladě obracejí jako k bohyni, například chorvatská píseň z 18. století zpívaná při letním slunovratu.\n\nPodle Matěje Stryjkowského je Lada ctěna Litevci, kteří jí obětují bílého kohouta a pějí píseň znějící „Lado, Lado, Lado. Didis musu Dewie“, tedy „Lado, veliké naše božstvo.“ Z tohoto textu nejspíše vycházel i polský romantický historik Teodor Narbutt , který uvádí tatáž slova jako opakující se refrén v jarních litevských písních.\n\nV polovině 19. století Dimitrij Šepping označil za slovanskou bohyni lásky a srovnal jí s řeckou Létóo. Kult Lady podle něj Slované převzali od Baltů, u nichž tuto bohyni ztožnil s litevskou Laimou. Karel Jaromír Erben ji považoval za bohyni mladosti, krásy, lásky a plodnosti. Jan Máchal na konci 19. století pod vlivem pověstí zaznamenaných Josefem Grohmannem došel k závěru že Lada byla ctěna i na českém území.\n\nJevgenij Aničkov na začátku 20. století odmítl jako jeden z prvních Ladu jako fantasii mytologů 19. století, v návaznosti na Louise Légera, který zavrhl využití lidových písní při studiu slovanské mytologie. Aleksander Brückner slovo Lada a jeho obdoby považoval za pouhé refrény písní bez hlubšího významu a tento názor převzala většina badatelů v první polovině 20. století, například Stanislaw Urbanczyk a N. M. Galkovskij.\n\nRehabilitace Lady jako bohyně nastala s opětovným užití rozboru lidových písní a obřadů. Boris Rybakov ve svém Pohanství starých Slovanů z roku 1981 přišel s hypotézou že Lada má indoevropské kořeny a srovnal ji s řeckou Létó a Démetér. Přisoudil jí i dceru, analogickou Artemidě a Persefoně, jménem Lelja. Obě bohyně považoval za totožné s Rožanicemi a za významná božstva Slovanů před vznikem Vladimírova panteonu. Lada a Lelja podle Rybakova vládnou nad jarní přírodou a zemědělskými pracemi, plodností, láskou a manželstvím. A. Faminicyn došel analýzou písní v 80. letech 20. století k závěru že Lada byla bohyní manželství a veselí, důležitá především při svatebních obřadech.\n"}
{"id": "27599", "url": "https://cs.wikipedia.org/wiki?curid=27599", "title": "Morana", "text": "Morana\n\nMorana či Smrtka je figurína, často chápána jako zpodobnění smrti či zimy, která je upalována, topena či zakopávána při západoslovanských jarních lidových obřadech vynášení smrti a vítání jara.\n\nV pracích mytologů 19. století jako Karel Jaromír Erben, Szymon Matusiak, Gregor Krek nebo raný Jan Hanuš Máchal byla Morana chápána jako bohyně smrti. Dělo se tak na základě Václavem Hankou falšovaných glos ve staročeském slovníku Mater Verborum, kde je Morana ztotožňována s Hekaté a Proserpinou. Mimo akademické zdroje je Morana označována za bohyni nadále.\n\nJméno této figuríny má řadu variant. Část z nich souvisí se slovem smrt jako české Smrt, Smrtholka, Smrtolka, Smrtka nebo hornolužické Smjerć. Ostatní vychází z praslovanských kořenů \"*mrěti\" a \"*morъ\", které též souvisí se smrtí, jedná se o jména jako Mořena, Mařena, Mařana, Morana, Morena, Mara nebo polské Marzana. V Česku jsou tato jména užívána spíše na Moravě.\n\nV polských kronikách je tato postava poprvé zmiňována dílem \"Historiae Polonicae\" Jana Długosze sepsané v letech 1455–1480 pod jménem Marzana:\n\nPoté je zmiňována Matějem z Miechova, nejspíše inspirovaným Długoszem, v \"Chronica Polonorum\" z roku 1519:\n\nPoslední zmínka pochází z \"Kroniky Polska, Litvy, Žmudě a celé Rusi\" Matěje Stryjkowského z roku 1582:\n\nPodle Lubora Niederleho znal Długosz jméno Marzana z lidových jarních obřadů a na základě slámy, klasů a květů při těchto zvycích užívaných jej spojil s jménem římské bohyně úrody Cerery.(s. 177)\n\nTyto kroniky však znají i božstvo podsvětí a mrtvých nazývané Nyja, které srovnávají s Plutonem.(/s.72-75)\n\nV lidové kultuře vzhledem k podobnosti jmen splynula Morana také s některými křesťanskými postavami jako Panna Maria, svatá Markéta a svatá Marina. V rozporu s původním významem se tak v písních objevily výrazy jako „Mařena překrásná“ nebo „klíčnice z nebe“, z nichž druhý je titulem právě svaté Mariny.\n\nFigurína jménem Mara či Morena, nazývaná ale též Čert, Děd a nejčastěji Věďma („čarodějnice“) byla ničena i při východoslovanských oslavách letního slunovratu.\n\nRituál vynášení smrti lze také spojit s pálením figury čarodějnice, který byl prováděn na první neděli postní v Belgii, Německu a jiných německy mluvících zemích.\n\nPodle Čeňka Zíbrta je vynášení smrti nejstarším českým lidovým jarním obřadem. Je doložen již v církevních zápovědích z roku 1366 a 1384 a řadou dalších dokladů až do 19. století, kdy zvyk začal mizet a zároveň se stal předmětem výzkumu etnografie. V Česku na počátku 20. století byl zvyk již na mnoha místech zaniklý. Probíhá či probíhal během postních nedělí, především na pátou zvanou též smrtná.\n\nMorana se objevuje již v zmiňovaných falšovaných glosách v Mater Verborum a taktéž ve falzu Rukopis Královédvorský. Tato díla měla vliv na rozšíření formy jména Morana oproti staršímu Morena.\n\nV době národního obrození vystupovala jako personifikace smrti a zimy, jak ukazuje například následující ukázka z Jiráskových \"Starých pověstí českých\":\n\nAmatérský badatel Josef Růžička na počátku 20. století píše o Moraně jako o krásné bohyni smrti a zimy a spojuje ji se zimním slunovratem.\n\nSpisovatelka Popelka Biliánová ve svém článku v Národních listech z roku 1932 uvádí, že Morana byla ctěna v místech pražské ulice Na Moráni.\n\nV pohádkové knize Ivana Hudce \"Mýty a báje starých Slovanů\" se Morena objevuje jako bohyně smrti, klidu, odpočinku, ale i řádu. Jako sestra bohyně Vesny tak tvoří dvoji vznikajícího a zanikajícího života. Ačkoliv je vyobrazena jako osamělá a neplodná stařena, je i ona matkou a to boha Triglava, kterého splodila, po svých úpěnlivých prosbách směrem k bohovi Svarožicovi, s bohem Černobogem. Ivan Hudec popisuje, jak Morena udělala spolu se smrtí každému smrtelníkovi v podsvětí otisk dlaně. Pod ním hoří začouzená olejová lampička, do které není vidět a tak nikdo neví, kolik má ještě na zemi času.\n\nZuzana Řezáčová Lukášková v návaznosti na tento pohádkový obraz považuje Moranu za archetyp bohyně stařeny a nabízí ji jako vhodnou postavu pro psychoterapeutickou práci s archetypy a s ženským cyklem. V tomto pojetí se Morena stává symbolem moudrosti, která nám pomáhá rozlišit co je potřeba v životě opustit, protože je to již nefunkční. \n\nMoranu zobrazuje například luneta \"Žalov\" Mikoláše Alše a Františka Ženíška, která je poslední 14. lunetou z jeho cyklu lunet \"Vlast\" původně vytvořených pro pražské Národní divadlo. Obraz odkazuje na poslední cestu člověka na onen svět, na Žalov, bohyně Morana zde staroslovanskému hrdinovi na koni ukazuje jeho poslední cestu (z kontextu díla lze usuzovat, že jeho kůň také pošel).\n\nObjevuje se i v některých historických filmech z prostředí starých Západních Slovanů, vystupuje například v americko-českém filmu \"Kněžna Libuše\" z roku 2009.\n\nJe rovněž uvedena v ruském fantasy filmu Vlkodav z kmene Šedých psů. Ten byl natočen podle knižní série \"Vlkodav\" a Morana zde vystupuje jako bohyně hlavních záporáků, kterou se pokoušejí oživit.\n\n\n"}
{"id": "27602", "url": "https://cs.wikipedia.org/wiki?curid=27602", "title": "Rod (mytologie)", "text": "Rod (mytologie)\n\nRod je východoslovanský démon osudu či božstvo. V písemných pramenech se objevuje vždy společně s Rožanicemi, v pozdních etnografických pramenech se vyskytuje jen zřídka. Nejstarší zmínka o něm pochází z církevního traktátu \"Slovo nekogejo christoljubca\" z 11. či 12. století. Prameny uvádí, že se lidé k Rodu a Rožanicím modlily, přinášeli jim med, sýr, chléb, kaši a obilí jako oběti. Jejich svátek připadal na svátek Bohorodičky, tedy 26. prosince Slovo sv. Grigorija Bogoslova uvádí dobovou hypotézu, že kult Roda a Rožanic převzali Slované od Chaldejců, Egypťanů, Řeků a Římanů, a také jej spojuje s Artemidem. Jeden z rukopisů, pocházející z přelomu 12. a 13. století, také uvádí „...je Bůh, ne Rod.“ Prameny dále uvádí, že Rod tvoří lidi tím, že hází na zem hroudy hlíny a z nich se rodí děti. Tento mýtus se podobá řecké báji o Deukaliónovi a Pyrrze, ale na rozdíl od něj probíhá stvoření člověka házením hlíny neustále.\n\nNejčastěji je chápán jako démon, bytost nižšího řádu. Izmail Srezněvskij, Jevgenij Aničkov a Lubor Niederle jej pokládali za domácího ducha s mocí nad osudem mužů, Rožanice ztotožňovali s řeckými Moirami. Podle Niederleho Rod představuje duše předků ochraňující rodinu. Podle Alexandra Veselovského byl Rod nahrazen domovojem. Podle Zdeňka Váni byl démonem plodnosti, snad související s falickým kultem, jehož uctívání se rozmnohlo v 11. a 12. století, tedy v době, kdy proti němu nejvíce brojí církevní prameny, který sesílal duše na zem, aby se mohli zrodit lidé. Jako důkaz démonického charakteru Roda poukazovali na zmínku ve Slovu Daniela Zatočnika, že jím strašili rodiče děti. Proti tomuto výkladu stojí názor, že po christianizaci došlo k jeho degradaci z božstva v nižší bytost.\n\nBoris Rybakov jej považoval za nejstarší a nejvyšší slovanské božstvo, až v době vzniku knížecí vlády zastíněné Perunem. Dle jeho názoru byl stvořitelem, bohem zrození a lidského osudu, a ochráncem úrody. Podle Vjačeslava Ivanova byl Rod božskou persofinikací rodu. Za významné božstvo jej považoval také Aleksander Gieysztor. Tato teorie je podpořena tím, že je vždy, na rozdíl od Rožanic i jiných duchů, zmiňován vždy v jednotném čísle.\n"}
{"id": "27605", "url": "https://cs.wikipedia.org/wiki?curid=27605", "title": "Crossing-over", "text": "Crossing-over\n\nCrossing-over je proces, během kterého si dva homologní chromozómy spárované v profázi I meiózy vymění část své DNA. Výsledkem správně provedeného crossing-overu je výměna části alel mezi chromozómy - tj. narušení vazby genů. Důsledkem je značné zvýšení variability potomstva.\n\nCrossing over je vedle mutací a nahodilého rozchodu chromozómů do gamet, jedním z hlavních zdrojů genetické variability. Nevytváří sice nové alely, ale umožňuje vytváření nových kombinací již existujících alel genů lokalizovaných na stejném chromozómu (viz vazba genů).\n\nV profázi I se k sobě homologní chromozomy (chromozomy obsahující tytéž geny) přiblíží, až se díky synaptonemálnímu komplexu spojí v oblasti centromer v jeden útvar, tzv. bivalent. U bivalentů dochází k překřížení, zlomům, rozpojením a znovuspojení chromatid, výsledkem čehož může být výměna úseků chromatid mezi sesterskými i nesesterskými chromatidami. Po rozpadu synapt. komplexu od sebe chromozomy poodstoupí. Sesterské chromatidy jsou navzájem spojeny v centromerách (tvoří jeden chromozom), nesesterské, jež se překřížily, jsou spojeny v „chiazmatech“ (0 až 2 na jeden crossing over), která zaniknou. Poté se dokončí redukční dělení. \n\nVýsledkem správně provedeného crossing-overu je výměna odpovídajících úseků chromatid a tudíž prohození alel na těchto úsecích lokalizovaných genů mezi chromatidami homologních chromozómů: tj. narušení vazby genů a vznik nové kombinace alel na jednom chromozómu, což zvyšuje variabilitu potomstva. \n\nV případě nesprávně provedeného crossing overu (vymění se odlišné úseky chromatid), vzniká mutace, jejíž nebezpečnost se liší případ od případu. Zpravidla jde o mutaci chromozómovou, pokud však díky crossing-overu jeden z chromozómů ztratí centromeru, může celý defekt ve výsledku vyústit až v genomovou mutaci v dceřiných buňkách.\n\nRozlišujeme jednoduchý crossing-over (vzniká na základě jednoho překřížení a chromatidy si při něm prohodí konce) a vícenásobný crossing-over, ke kterému dochází při několikanásobném překřížení a prohozeny jsou (i) úseky „uvnitř“ chromatid (běžně se uvažuje dvojitý crossing-over, někdy se bere v úvahu i trojitý crossing-over). Dvojitý (a případně další vícenásobné) crossing-overy narušují výpočty určující sílu vazby a vzdálenost genů na chromozómu (veličiny založené na pravděpodobnosti překřížení a následného crossing-overu mezi nimi), proto se k jejich odfiltrování používá tříbodový test.\n\nCrossing-over probíhá u člověka během jednoho meiotického dělení asi 30–40krát, tedy obvykle jednou či dvakrát na jeden chromozom.\n\nCrossing-over neprobíhá vždy a všude. U člověka například nemůže (již z logiky věci) probíhat mezi nehomologními částmi pohlavních chromozómů, u některých další druhů (či u některých pohlaví některých druhů) může být možnost crossing-overu zcela zablokována u všech chromozómů.\n\n\n"}
{"id": "27609", "url": "https://cs.wikipedia.org/wiki?curid=27609", "title": "Učedníci", "text": "Učedníci\n\nUčedníci jsou východočeská hudební skupina zaměřená na křesťanský folk, která vznikla v roce 1985. V roce 2010 ji tvořili čtyři členové: manželé Pavel a Jana Drábkovi a Josef a Jiřina Hrubí.\n\nPísně prvních osmi alb jsou shromážděny ve \"Zpěvníku Učedníci\".\n\n"}
{"id": "27610", "url": "https://cs.wikipedia.org/wiki?curid=27610", "title": "Měsíce Neptunu", "text": "Měsíce Neptunu\n\nNeptun má 14 měsíců.\nPoznámky:\n\nNa základě charakteru oběžných drah jsou Neptunovy měsíce rozdělovány do dvou skupin, nazývaných obvykle \"rodinami\".\n\n\nNASA v roce 2013 oznámila objev čtrnáctého měsíce s velmi slabým odrazem světla. Byl označen S/2004 N 1.\n\n"}
{"id": "27613", "url": "https://cs.wikipedia.org/wiki?curid=27613", "title": "Louis de Funès", "text": "Louis de Funès\n\nLouis Germain David de Funès de Galarza [lui də fy.nɛs] (31. července 1914 Courbevoie, Francie – 27. ledna 1983 Nantes, Francie) byl slavný francouzský herec a komik španělského původu. Od mládí působil v divadle a po roce 1945 odehrál desítky epizodních rolí ve filmu. Jako komik se až ve svých padesáti letech stal filmovou hvězdou v celoevropském měřítku. Proslavily jej filmy o četníkovi ze Saint-Tropez, spolupracoval také s dalšími významnými herci (Bourvil, Jean Marais, Jean Gabin, Annie Girardotová). Dlouhodobě patřil ke komerčně nejúspěšnějším francouzským hercům; každý jeho film měl v kinech návštěvnost v řádech miliónů diváků. V roce 1973 obdržel Řád čestné legie, v roce 1980 získal čestného Césara za celoživotní přínos francouzské kinematografii.\n\nNarodil se jako nejmladší ze tří dětí nedaleko Paříže rodičům, kteří přišli do Francie v roce 1904 ze španělské Sevilly. Jeho otec Carlos Luis de Funès de Galarza (1871–1934) byl původně právník a pocházel z Málagy. Ve Francii obchodoval s klenoty. Matka Leonor Soto y Réguéra (1878–1957) se narodila v městečku Ortigueira v Galicii. Louis měl sestru Marii (1909–1993), která se provdala za režiséra Françoise Gira. Bratr Charles (1908–1939) byl zastřelen ve druhé světové válce.\n\nV dětství se věnoval kreslení a hře na klavír. Kromě francouzštiny dobře ovládal i španělštinu a angličtinu. Než se stal hercem, Louis neúspěšně vystřídal řadu zaměstnání: byl kožešník, dekoratér, aranžér, účetní, prodavač. Koncem třicátých let začal pracovat jako pianista v pařížské čtvrti Pigalle. Přitom absolvoval Simonovy herecké kurzy. V roce 1936 se oženil s Germaine Carroyer, s níž měl syna Daniela (*1937). V roce 1942 se rozvedli. O rok později se oženil s Jeanne Barthelémy de Maupassant (praneteří Guy de Maupassanta), s níž měl dva syny: Patricka (*1944) a Oliviera (*1949). Patrick je lékařem, Olivier se několik let věnoval herectví a hrál v několika filmech společně s otcem. Později pracoval jako pilot letadel Concorde pro Air France.\n\nSám Funès uváděl jako svůj první velký úspěch film \"Pouic-Pouic\" (1963), skutečný triumf přišel v roce 1964 s prvním filmem o četníkovi ze Saint-Tropez, do nějž jej proti vůli producentů angažoval režisér Jean Girault. Ve spolupráci s Bourvilem dosáhl pak největšího úspěchu s filmem \"Velký flám\" (1966), který si se 17 milióny diváků dlouhodobě držel první pozici v návštěvnosti francouzských kin. Naopak problematickou se ukázala spolupráce s jinými významnými herci, kteří se těžko smiřovali s rostoucí popularitou komika z okrajových bulvárních divadel. Týkalo se to například natáčení série o Fantomasovi s Jeanem Maraisem nebo filmu \"Tetovaný\" (1968) s Jeanem Gabinem. \n\nKromě četnické série a trilogie o Fantomasovi točil úspěšné adaptace divadelních her (\"Oskar\", 1967). Na přelomu 60. a 70. let dvacátého století se zařadil mezi komerčně nejúspěšnější francouzské herce, každý jeho film viděly ve francouzských kinech milióny diváků. Oblíbený byl v celé západní Evropě, ale také ve východním bloku včetně Sovětského svazu nebo bývalého Československa, kde k jeho popularitě přispěl dabing Františka Filipovského. Zatímco filmy o četníkovi ze Saint-Tropez měly kvalitativně sestupnou tendenci a i další Funèsovy filmy se jen zřídka setkaly s kladným ohlasem kritiků, v USA se prosadil s mezinárodně srozumitelnou satirou \"Dobrodružství rabína Jákoba\" (1973). Celkem v jedenácti filmech byla jeho partnerkou Claude Gensac. Aktivity ve filmu i v divadle musel omezit po prodělání dvou infarktů počátkem 70. let; ze zdravotních důvodů také úkončil své angažmá v divadle (1973). S Annie Girardotovou později natočil film \"Jeden hot a druhý čehý\" (1978), divácký ohlas měly i další adaptace osvědčených divadelních předloh (\"Lakomec\", 1980). Jeho posledním filmem byla závěrečná část četnické série \"Četník a četnice\" (1982). \nJeho herecký styl se opíral o živelnou komiku a neuvěřitelné mimické schopnosti, jež zdědil hlavně po matce, které mu vynesly přezdívku \"Muž tisíce tváří\", nebo \"Muž s tváří z gumy\". Své typické grimasy okoukal z grotesek s Charlie Chaplinem, kačerem Donaldem i od Laurela a Hardyho.\n\nLouis de Funès miloval svoji rodinu, zahradu a film. Žil na zámku Clermont na Loiře u Nantes, rád trávil čas ve skleníku, kde se věnoval růžím. Podařilo se mu vyšlechtit oranžovou La rose de Louis de Funès, která je oficiálně uznaným druhem.\n\nDe Funès měl problémy se srdcem a s každou svojí rolí, ve kterých představoval různé cholerické postavy, riskoval srdeční infarkt, jejž prodělal po skončení natáčení filmu \"Četník a četnice\" a na který nakonec dne 27. ledna 1983 také zemřel.\n\nLouis de Funés byl katolík a royalista a dlouhodobě podporoval arcibiskupa Lefebvra a Kněžské bratrstvo sv. Pia X. V závěti odkázal FSSPX 1/3 svého majetku.\n\n\n\n\n\n"}
{"id": "27615", "url": "https://cs.wikipedia.org/wiki?curid=27615", "title": "Fred Saberhagen", "text": "Fred Saberhagen\n\nFrederick Thomas Saberhagen (* 18. května 1930, Chicago, Illinois – 29. června 2007) byl americký autor science fiction a fantasy literatury známý zejména svými romány o válce s Berserkry. Jeho další série románů má jako protagonisty upíry (včetně Draculy). Napsal také sérii post-apokalyptických románů začínající knihou \"Empire of the East\".\n\nSloužil v USAF, poté pracoval jako elektrotechnik. V letech 1967–1973 napsal několik článků pro Encyklopedii Britannicu, mimo jiné informaci o science fiction, vědách a technologiích. Poprvé publikoval v magazínu Galaxy v roce 1961. Jeho první román, \"The Golden People\", byl vydán v roce 1964. Od roku 1981 do 1989 navrhli Fred a Joan Saberhagenovi několik počítačových her: Berserker, Star Web, Descent Freespace: The Great War.\n\nSe svou ženou, Joan Spicci, žil v Albuquerque, Nové Mexiko.\n\n\n"}
{"id": "27616", "url": "https://cs.wikipedia.org/wiki?curid=27616", "title": "Kaple Matky Boží", "text": "Kaple Matky Boží\n\nNázev kaple Matky Boží nese velké množství sakrálních staveb v Česku. Tento výčet je jen výběrový:\n\na další...\n\n"}
{"id": "27617", "url": "https://cs.wikipedia.org/wiki?curid=27617", "title": "Wilhelm Steinitz", "text": "Wilhelm Steinitz\n\nWilhelm Steinitz (17. května 1836, Praha – 12. srpna 1900, New York City) byl rakouský a později americký šachista, první mistr světa v šachu v letech 1886– 1894.\n\nWilhelm Steinitz se narodil 14. května 1836 v Praze v rodině nezámožného židovského obchodníka. Šachy se učil hrát od roku 1848 se svým přítelem ze školy, ale nebral je nijak vážně, dokud se v roce 1858 nepřestěhoval do Vídně, kde studoval matematiku a pokušel se stát se novinářem. Poté co z finančních a také ze zdravotních důvodů neuspěl, začal hrát šachy ve vídeňské kavárně \"Romer\". V roce 1859 skončil na přeboru Vídně \"(Wiener Schachgesellschaft)\" na třetím místě, v roce 1860 byl druhý a v roce 1861 jej vyhrál impozantním výsledkem třiceti bodů z 31 partií a získal přezdívku \"rakouský Morphy\".\n\nPo neúspěchu na šachovém turnaji v Londýně roku 1862, kde skončil až na šestém místě (turnaj vyhrál Adolf Anderssen), se Steinitz rozhodl zůstat v britské metropoli, tehdejším \"„středu“\" šachového světa. Brzy pak bylo všem zřejmé, že Anderssenovi, „úřadujícímu“ prvnímu hráči světa, roste ve Steinitzovi velmi vážný soupeř. Ještě v roce 1862 porazil Steinitz v Londýně Itala Serafina Duboise 5:3 (=1) a v září zvítězil na mistrovství Londýna s výsledkem 7:0 (po tomto turnaji se stal Steinitz šachovým profesionálem). Na přelomu let 1862 a 1863 porazil (opět v Londýně) anglického hráče Josepha Henryho Blackburna 7:1 (=2), v roce 1863 Frederika Deacona 5:1 (=1) a Augustuse Mongrediena 7:0 (=0), na přelomu let 1863 a 1864 Valentina Greenna 7:0 (=2). V roce 1865 vyhrál Steinitz společně s Georgem Alcockem MacDonnellem v Dublinu mistrovství Irska a v červnu roku 1866 vyřazovací turnaj v Londýně, kde dosáhl osmi vítězství a tří remíz, přičemž ve finále porazil Valentina Greena 2:0.\nK zápasu mezi Anderssenem a Steinitzem došlo v Londýně v létě roku 1866 (zápas začal 18. července a skončil 10. srpna), přičemž bylo dohodnuto, že vítězem se stane ten, kdo první vyhraje osm partií. Steinitz v zápase zvítězil v poměru 8: 6 (=0) a začal být považován za nejsilnějšího hráče světa (Steinitz později tvrdil, že již tomto zápase se stal oficiálním mistrem světa v šachu, ačkoliv žádný takový titul nebyl před zahájením zápasu v sázce). Zápas je zajímavý také tím, že v něm poprvé byly použity mechanické šachové hodiny (muselo se odehrát dvacet tahů za dvě hodiny).\n\nSvé světové prvenství potvrdil Steinitz ještě na podzim téhož roku v zápase s jedním z nejlepších anglických hráčů Henrym Edwardem Birdem, kterého porazil 7:5 (=5).\n\nAle již v roce 1867 bylo Steinitzovo neoficiální prvenství ve světovém šachu snadno zpochybnitelné. Na turnaji v Dundee byl druhý za Gustavem Neumannem a na turnaji v Paříži, konaném u příležitost čtvrté světové výstavy, až třetí za Ignazem Kolischem a překvapením turnaje Simonem Winawerem. Rovněž neúspěch na silně obsazeném turnaji, konaném v roce 1870 v Baden-Badenu, kde skončil druhý za Adolfem Anderssenem (se kterým na turnaji prohrál obě dvě partie), jej příliš neopravňoval k tomu, aby se považoval za světovou jedničku.\nV dalších letech však šla Steinitzova forma opět nahoru. V Londýně roku 1872 nejprve vyhrál s plným počtem sedmi bodů (před J. H. Blackburnem, Johannesem Zukertortem, Cecilem Valentinem De Vere, G. A. MacDonnellem a dalšími) a poté zde zvítězil v zápase nad Zukertortem 7:1 (=4). Roku 1873 zvítězil na silně obsazeném turnaji pořádaném ve Vídni u příležitosti páté světové výstavy (před Blackburnem, Anderssenem a dalšími – celkem se zúčastnilo dvanáct hráčů). Roku 1875 rozdrtil v Londýně Blackburna v poměru 5:0 (=1) a o rok později dokonce 7:0 (=0).\n\nSilných turnajů v Paříži roku 1878 a v Londýně roku 1881 se však Steinitz zúčastnil pouze jako dopisovatel, na turnaji ve Vídni v roce 1882 se podělil o první místo se Simonem Winawerem a v roce 1883 v Londýně skončil druhý za Zukertortem, kterého proto mnozí (především v Německu) začali považovat za světovou jedničku namísto Steinitze.\n\nDruhým místem na londýnském turnaji přišel Steinitz také o jeden ze zdrojů svých příjmů. Od roku 1873 vedl totiž šachovou rubriku v deníku \"Field\", ale nyní redakce \"Fieldu\" převedla vedení šachové rubriky na vítěze turnaje Zukertorta. Steinitz se pak ještě téhož roku přestěhoval do USA, zde si změnil své křestní jméno na William a posléze roku 1888 získal americké státní občanství.\n\nV Americe již v roce 1883 porazil Steinitz v New Yorku Georga Henryho Mackenzieho 3:1 (=2), ve Filadelfii Diona Martineze 3:1 (=3) a v Havaně Celsa Golmaya Zúpideho 8:1 (=2). Roku 1885 založil Steinitz \"International Chess Magazine\", který řídil do roku 1891 a psal také šachové články do \"The New York Tribune\" a do \"The New York Herald\".\n\nProtože od roku 1883 byl za nejlepšího hráče světa jedněmi považován Steinitz a druhými Zukertort, dohodli se oba hráči na vzájemném zápase, jehož podmínky oba soupeři dokonce uzavřeli u notáře. Vítěz zápasu se měl stát oficiálním mistrem světa v šachu.\nZápas se uskutečnil v roce 1886 v USA, Vítězem zápasu se měl stát ten, kdo první dosáhne deseti výher. První třetina zápasu se hrála od 11. do 20. ledna 1886 v New Yorku (do čtyř výher jednoho ze soupeřů), druhá od 3. do 10. února v Saint Louis (do dalších tří výher) a zbytek do 16. února do 29. března v New Orleansu.\n\nSteinitz zahájil zápas výhrou s černými kameny. V dalších třech partiích pak dosáhl vždy zpočátku určité převahy, ale chybami partie ztratil. Když pak prohrál i pátou partii, byl výsledek po první části zápasu překvapivě 4:1 pro Zukertorta. Po čtrnácti dnech odpočinku však Steinitz v Saint Louis získal ze čtyř partií tři body a vyrovnal stav zápasu na 4: 4. V New Orleansu pak Steinitz triumfoval. Z jedenácti partií ztratil jen jednu (šlo o třináctou, nejdelší, partii zápasu), šest vyhrál, ve čtyřech remizoval, zvítězil celkově 10:5 (=5) a stal se prvním oficiálním mistrem světa v šachu, tj. mistrem, kterého všeobecně uznala celá šachová veřejnost.\n\nSteinitz se v zápase představil ve velké formě. Pečlivě uplatňoval drobné poziční výhody a jeho důsledně vedená obrana se ukázala rovnocenná útoku. Přesvědčivě tak dokázal, že titul nejlepšího šachisty světa mu patří právem. Je ovšem také pravda, že Zukertort v důsledku počínajících zdravotních obtíží nevydržel nervově náročný zápas.\n\nRoku 1888 navrhli šachoví mecenáši z Havany, že uspořádají další zápas o titul mistra světa a na Steinitzovi ponechali, koho si vybere za soupeře. Steinitz si k zápasu o titul sportovně vybral Rusa Michaila Ivanoviče Čigorina, se kterým dvakrát prohrál na turnaji v Londýně v roce 1883.\n\nZápas mezi Steinitzem a Čigorinem na deset výher z dvaceti partií začal v Havaně 20. ledna roku 1889 a skončil 24. února. Probíhal v nezvykle ostrém sledu výher a proher, až na poslední partii bez jediné remízy a Steinitz v něm zaslouženě, zejména díky drtivému závěru, zvítězil 10:6 (=1).\n\nDalším Steinitzovým soupeřem se stal britský hráč původem z Maďarska Isidor Gunsberg, kterému vítězství na významných mezinárodních šachových turnajích i výsledky v zápasech s předními šachovými mistry té doby umožnily pomýšlet na zápas se Steinitzem.\n\nJejich střetnutí začalo 9. prosince roku 1890 a skončilo 22. ledna 1891. Hrálo se na dvacet partií a o možnostech vyzývatele se hodně pochybovalo. Gunsberg však celý šachový svět do jisté míry překvapil, neboť po pěti partiích zápasu vedl 2:1 (=2). Pak se však Steinitz vzpamatoval a výbornou hrou v dalších šesti partiích otočil stav ve svůj prospěch na 4:2 (=5). Po určitém polevení, kdy začal uplatňovat určité novinky v zahájení, dovolil Steinitz Gunsbergovi snížit na 5:4 (=7), pak však přišlo definitivní rozhodnutí. Steinitz v sedmnácté partii dosáhl černými kameny remízy, osmnáctou partii bílými vyhrál a v devatenácté mu již stačilo remizovat, což se také stalo. Steinitz tedy celkově zvítězil 6:4 (=9) a opět obhájil svůj titul šachového mistra světa.\n\nNa šachové scéně se ale opět objevil Čigorin, který porazil Steinitze ve dvou partiích hraných telegraficky kabelogramy mezi New Yorkem a Petrohradem. V těchto partiích měl Steinitz demonstrovat správnost svých teoretických rozborů Evansova gambitu, a to vedením jak bílých, tak i černých kamenů. Hra začala 23. října 1890, na jeden tah měl každý hráč dva dny, a koncem dubna 1891 oznámil mistr světa, že obě partie vzdává. Toto působivé Čigorinovo vítězství vyvolalo tlak na jeho nový zápas se Steinitzem. Během tří dnů přišly dva návrhy na organizaci tohoto střetnutí, a to od Petrohradské šachové společnosti a z Havany. Volba místa náležela Steinitzovi, jako obhájci titulu, a ten zvolil opět Havanu.\n\nZápas byl zahájen na Nový rok 1892 a skončil 24. února. Hrálo se do deseti výher, ale bylo dohodnuto, že pokud bude dosaženo stavu 9:9, bude se hrát tak dlouho, dokud jeden ze soupeřů nevyhraje další tři partie. Ještě po dvanácté partii byl stav zápasu 5:3 (=4) pro Čigorina, ale následující dvě partie Steinitz vyhrál a vyrovnal na 5: 5. Následovala série šesti výher bílými kameny, takže po dvacáté partii byl stav nerozhodný 8:8. Dvacátá první partie skončila nerozhodně, ale pak Steinitz opět vyhrál dvě partie za sebou a zvítězil 10:8 (=5).\n\nJiž po zápase s Gunsbergem se pětapadesátiletý Steinitz vyjádřil, že by již nechtěl nastoupit k nějakému dalšímu velkému zápasu o mistra světa, a toto své tvrzení opakoval i po svém druhém vítězství nad Čigorinem. Steinitz správně tušil, že ztratil dost na své bývalé síle, a také jeho zdravotní stav se značně zhoršil (byl postižen těžkou dnou, pohyboval se jen o holi a trpěl i častými nervovými záchvaty). Avšak aktivní šachové činnosti zanechat nemohl, protože to byl prakticky jediný zdroj jeho příjmů. Proto musel také přijmout výzvu nového soupeře, mladého Němce Emanuela Laskera, jehož dosažené výsledky jej k zápasu opravňovaly. Po delších jednáních bylo dohodnuto, že se bude hrát do deseti výher, a to nejprve v New Yorku. Po dosažení čtyř výher u jednoho ze soupeřů se pak zápas přesune do Filadelfie a po dalších třech výhrách jednoho soupeře se zbytek zápasu odehraje v kanadském Montréalu.\n\nZápas začal v \"Manhattan Chess Clubu\" v New Yorku dne 15. března roku 1894. Ještě po šesti partiích byl stav 2:2 (=2), ale pak Steinitz ztratil dvě partie a po první třetině, která skončila 5. dubna, prohrával 4:2 (=2). Během devítidenní přestávky se hráči přesunuli do Filadelfie, kde se ale hrály od 14. do 21. dubna pouhé tři partie, které všechny Lasker vyhrál. Nevyrovnaná Steinitzova hra, která zavinila, že prohrál pět partií za sebou, přivodila pro něho zoufalý stav 2:7 (=2). Pak následovalo stěhování do Montréalu s přerušením zápasu skoro na dva týdny. Steinitz možná ještě doufal v obrat, jako v zápase proti Zukertortovi v roce 1886, ale tentokrát se zázrak nekonal.\n\nV Montréalu se začalo hrát 3. května a začátek se Steinitzovi skutečně vydařil. Ve dvanácté partii sice bílými remizoval, ale pak vyhrál dvě partie za sebou a upravil stav zápasu na 4:7 (=3). Lasker však poté vyhrál patnáctou i šestnáctou partii a dosáhl tak stavu 9:4 (=3). Od této chvíle by ztráta partie znamenala pro Steinitze ztrátu titulu. Z posledních sil se proto Steinitz vzchopil a vyhrál černými sedmnáctou partii. V osmnácté však jen remizoval a devatenáctá partie, která se hrála 26. května 1894, byla poslední partií zápasu. Lasker zvítězil 10:5 (=4) a získal titul mistra světa.\n\nPo ztrátě titulu využil Steinitz svého práva na odvetný zápas. Tento zápas se však uskutečnil až po dvou letech a mezitím byly uspořádány tři významné šachové turnaje, na kterých mohl Lasker potvrdit své světové prvenství:\n\nOdvetný zápas Lasker – Steinitz se hrál od 7. listopadu roku 1896 do 13. ledna roku 1897 v Moskvě. Steinitzova forma však byla nevalná a jeho fyzický stav dosti špatný. Trpěl nespavostí, nervovou vyčerpaností a špatně se pohyboval. Bojoval sice zoufale, ale zabránit drtivé porážce 10:2 (=5) již nemohl. Po zápase se nervově zhroutil a musel strávit přes měsíc na psychiatrické klinice, což se jej velmi dotklo a pravděpodobně také urychlilo konec jeho šachové kariéry. Čtvrté místo na velkém mezinárodním turnaji ve Vídni roku 1898, bylo tak posledním jeho úspěchem. V Kolíně nad Rýnem v tom samém roce skončil pátý a v Londýně v roce 1899 dokonce až desátý a poprvé tak nezískal finanční cenu. Závěr života tak prožil v nouzi. Emanuel Lasker uspořádal v jeho prospěch sbírku a v newyorské Opeře se hrálo představení, jehož výtěžek připadl Steinitzovi, ten však brzy nato v New Yorku zemřel.\n\nSteinitz rozvinul, položil základní kameny moderní strategie a stal se jedním z vyvratitelů starého romantického vedení partie. Za svůj život sehrál dvacet devět zápasů s předními světovými hráči a odešel jen dvakrát (právě s Laskerem) poražen. Z partií, které sehrál (a bylo jich přes čtyři sta), vyhrál přes 64 procent.\n\nNa začátku své šachové dráhy hrával Steinitz jako všichni ostatní v rytmu romantické šachové školy. Později se však prosadil Steinitzův nezměrný strategický talent a jeho hra se od základu změnila. Steinitz se už nehnal za kolosálními obětními kombinacemi, ale začal uplatňovat malé strategické výhody, vedoucí k výhře, a tak otevřel šachové hře nové, doposud neprozkoumané kraje šachového myšlení. Steinitz tak navázal na poziční umění boje založené Phillidorem a Stauntonem a rozvinul je. Mnohé z jeho teoretických myšlenek si zachovaly platnost až do dnešních dnů. Steinitz například učil, že hráč, který má dočasnou výhodu, musí útočit, aby ji proměnil ve výhodu trvalou.\n\nSteinitzovo šachové dílo zevšeobecnil a díky svému nespornému pedagogickému talentu zpřístupnil nejširší šachové veřejnosti vynikající německý mistr Siegbert Tarrasch.\n\n\n\n\n"}
{"id": "27618", "url": "https://cs.wikipedia.org/wiki?curid=27618", "title": "Hormizd III.", "text": "Hormizd III.\n\nHormizd III. byl perský velkokrál z rodu Sásánovců panující v letech 457–459. Jeho otcem byl král Jazdkart II., matkou královna jménem Dénak. Z Hormizdových sourozenců jsou známi dva bratři – Péróz a Valgaš – kteří oba později zasedli na perský trůn.\n\nHormizdova dvouletá vláda byla z větší části vyplněna boji s mladším bratrem Pérózem, jenž chtěl získat korunu pro sebe. Ví se, že Hormizd sídlil v Raj v Médii, zatímco v Ktésifóntu pobývala a řídila administrativu jeho matka. Bližší podrobnosti však nejsou známy, jen králova násilná smrt po Pérózově vítězství v roce 459.\n\n\n\n"}
{"id": "27619", "url": "https://cs.wikipedia.org/wiki?curid=27619", "title": "Měsíce Uranu", "text": "Měsíce Uranu\n\nPlaneta Uran má 27 v současné době známých měsíců. První a největší z nich, Titania a Oberon, byly objeveny Williamem Herschelem už v roce 1787, tedy 6 let po objevu vlastní planety.\n\nPoznámky:\n\nNa základě charakteru oběžných drah jsou Uranovy měsíce rozdělovány do 3 skupin, nazývaných obvykle \"rodinami\".\n\n\n\n\nPrvní měsíce objevil sám objevitel Uranu William Herschel. Do roku 1986 bylo známo jen 5 největších měsíců.\n\nJedenáct dalších měsíců objevila sonda Voyager 2 v roce 1986, přičemž jeden z nich (Perdita) byl objeven až při pozdějším studiu fotografií. Vzdálené měsíce byly objeveny až po roce 1997 se zdokonalením pozorovacích metod.\n\nJména Uranových měsíců se volí podle postav z děl Williama Shakespeara a Alexandra Popea (některé z nich jsou zároveň mytologické). Například Titania a Oberon jsou král a královna skřítků ze Snu noci svatojánské. Puck se jmenuje rozpustilý skřítek z téže hry.\n\n"}
{"id": "27629", "url": "https://cs.wikipedia.org/wiki?curid=27629", "title": "Kaple Matky Boží na Veveří", "text": "Kaple Matky Boží na Veveří\n\nKaple Matky Boží na Veveří, zvaná také kaple Matky Boží veverské, přesně kaple Nanebevzetí Panny Marie, je původně farní kostel ležící cca 400 m jihozápadně od hradu Veveří. Pochází pravděpodobně z 12. století, první písemná zmínka je z roku 1240. V okolí se rozkládala středověká vesnice, která tvořila předhradí hradu Veveří. Zanikla za husitských válek. Vesnice obklopovala zeměpanský dvorec velmi starého původu.\n\nKaple dnes leží v Brně, katastrálním území Bystrc, ale církevně spadá pod správu římskokatolické farnosti Veverská Bítýška. V současné době se v kapli konají bohoslužby nepravidelně, církevním účelům slouží pouze při některých křesťanských svátcích. Kaple Matky Boží je také oblíbeným místem církevních sňatků a pravidlených poutí. Kaple a její nejbližší okolí se nachází na území přírodního parku Podkomorské lesy.\n\nJde o dvoulodní sakrální stavbu; původně románská kaple byla později částečně přestavěna v gotickém slohu. Věž byla zbořena Švédy během třicetileté války a do dneška se dochovala pouze malá věžička se dvěma zvony. Jižní románský portál je na tympanonu ukončen řeckým křížem se dvěma lvy a vede do boční, gotické lodi. Vstup do hlavní románské lodi vede přes gotický západní vchod. Na štítě na východní straně kostelíka je zřetelný pozdně gotický reliéf lidského obličeje.\n\nVnitřní vybavení kaple je strohé. Obzvláště cenný originál obrazu Madony Veverské, který je některými badateli připisován Mistru vyšebrodského oltáře činnému kolem roku 1350, byl odvezen v roce 1938 z důvodů restaurování do Národní galerie v Praze, již se nevrátil a byl vystaven několik desetiletí v tamní expozici. V prosinci 2015 rozhodl pravomocně městský soud v Praze, že má být vrácen vlastníku obrazu - římskokatolické farnosti ve Veverské Bitýšce, která jej zapůjčí do expozice Diecézního muzea v Brně. Jde o dílo mimořádné umělecké i historické hodnoty. Jeho kopie byla z kaple ukradena v říjnu 1993.\n\nU kaple stávala také poustevna, v roce 1797 byla však kvůli neutěšenému stavu zbourána a její základy rozebrány.\n\nVe výklenku kůrového schodiště byl 27. února 1837 pochován sesazený švédský král Gustav IV. Adolf. Gustav IV. Adolf zemřel tři týdny předtím, 7. února v St. Gallen ve Švýcarsku. Do Veveří, kde na svém hradu sídlil jeho syn, korunní princ Gustav (Vasa), bylo tělo k pohřbu převezeno. O půlstoletí později, poté co byla jeho rodina částečně rehabilitována, byly jeho ostatky v roce 1884 vyzdviženy a přeneseny do mauzolea švédských králů Riddalskyrkan ve Stokholmu.\n\nProstranství okolo kaple sloužilo také jako hřbitov pro okolní vesnice. Například nebožtíci z Veverské Bítýšky zde byli pohřbíváni až do roku 1837, kdy byl založen nový obecní hřbitov. Poslední pohřeb se u kaple konal až v roce 1880.\n\n\n\n"}
{"id": "27632", "url": "https://cs.wikipedia.org/wiki?curid=27632", "title": "Kantele", "text": "Kantele\n\nKantele je tradiční finský drnkací strunný nástroj. Konvenční kantele má obvykle pět strun (diatonicky laděných) a dřevěné tělo. Moderní koncertní kantele může mít až 36 strun a přepínací mechanismus, díky kterému lze hrát půltóny. Podobně jako při hře na citeru lze při hraní nástroj opřít o stehna nebo položit na malý stolek. Vybrnkávat lze buď prsty nebo trsátkem.\n\nPodle pověsti vytvořil první kantele starý moudrý čaropěvec Väinämöinen z kostí obrovské štiky. Nikdo, kromě samotného Väinämöina na něj prý neuměl zahrát. Když se do hraní dal Väinämöinen, všichni se seběhli, aby poslouchali. Podle Kalevaly jím Väinämöinen uspal Pohjolany, aby jim ukradl zázračný mlýnek sampo, který mlel z jedné strany mouku, z druhé sůl a ze třetí zlato. Toto kantele prý spadlo do moře, když Louhi, paní nad Pohjolou, poslala bouři na Väinämöinena, aby získala sampo zpět.\n\n"}
{"id": "27633", "url": "https://cs.wikipedia.org/wiki?curid=27633", "title": "Slabikář", "text": "Slabikář\n\nSlabikář je učebnice čtení ve vybraném (obvykle mateřském) jazyce určená pro žáky prvních tříd základních škol.\n\nPro učení čtení a latině vznikaly ve středověku abecedáře, tabulky s písmeny. První slabikáře v mateřském jazyce vznikaly s rozšířením městských škol v 16. století a obsahovaly abecedu i jednoduché texty ke čtení, základy náboženství, případně i básně. Staré slabikáře patří mezi nejvzácnější tištěné knihy, protože se jich zachovalo velmi málo. V 19. století se začaly tisknout obrázkové slabikáře, kde bylo na každé stránce písmeno a odpovídající obrázek. Začátkem 20. století se užívala jiná, tzv. globální metoda učení čtení, kde se děti učily rozpoznávat celá (jednoduchá) slova. Takovým slabikářem byla \"Poupata\". Na slabikář pak navazovala \"Čítanka\" a další učebnice.\n\n\n\n\n\n"}
{"id": "27634", "url": "https://cs.wikipedia.org/wiki?curid=27634", "title": "Brněnská přehrada", "text": "Brněnská přehrada\n\nBrněnská přehrada (v hantecu \"Prýgl\" nebo \"Prygl\") nebo vodní nádrž Brno, zastarale též Kníničská přehrada či vodní nádrž Kníničky, je rozlohou největší vodní dílo na řece Svratce. Vznikla vystavěním hráze na 56. říčním kilometru Svratky a zatopením údolí s obcí Kníničky. Přehrada dříve sloužila jako zásobárna vody pro Brno (nyní se využívá vody z Vírské přehrady a vody z vrtů v Březové), k rekreaci a také jako zdroj elektrické energie. Většina plochy přehrady je součástí přírodního parku Podkomorské lesy.\n\nVzdutí přehrady začíná pod splavem u Tejkalova mlýna ve Veverské Bítýšce a k hrázi na hranici brněnských městských částí Brna-Bystrce a Brno-Kníničky měří necelých 10 km. Zatopená plocha je 259 ha. Stálé nadržení dosahuje 7,6 milionů m³, zásobní prostor pak 10,8 milionů m. Betonová gravitační hráz má v koruně šířku 7,14 m a délku 120 m, v nadmořské výšce 233,72 m ční 23,5 m nade dnem. V poměru k ploše přehradního jezera je hráz velmi krátká.\n\nV hrázi se nachází Vodní elektrárna Kníničky.\n\nMyšlenka přehrazení kaňonu Svratky nad Bystrcí se objevovala od začátku 20. století, ale k její realizaci došlo až v letech 1936–1940. Hlavním investorem bylo tehdejší ministerstvo veřejných prací a vedle Brna se na ní 25 % podílela také Země Moravskoslezská .\n\nNa konci druhé světové války ustupující německá armáda vozovku zaminovala a umístila na hráz sud s trinitrotoluenem (původně měly být výbušniny umístěny do potrubí hráze, ale to bylo zaměstnanci z rozkazu ochrany před sabotáží zabetonováno) a do domku hrázného Šikuly kulomety. Šikula s několika lidmi, ukrytými ve strojovně elektrárny, konvoj Rudé armády varovali, ale Šikula byl postřelen. V současnosti je na hrázi umístěná jeho plaketa.\n\nOd roku 1946 na přehradě provozuje Dopravní podnik města Brna turistickou vodní dopravu loděmi na elektrický pohon.\n\nCelá oblast brněnské přehrady byla k Brnu připojena k 1. lednu 1957 usnesením tehdejšího KNV v Brně, který vyšel vstříc požadavku tehdejší radnice na připojení rozsáhlého území kolem přehrady, aniž by s tímto připojením souhlasily dotčené obce.\n\nV roce 2011 vznikla rozepře mezi příznivci a odpůrci zamýšlené lanové dráhy.\n\nBrněnská přehrada je oblíbeným místem rekreace místních obyvatel i návštěvníků. Po obou stranách je lemována rozsáhlými lesy (Obora na levém břehu, Podkomorské lesy na pravém) a nabízí tak příležitost nejenom ke koupání a vodním sportům, ale i k turistice a cykloturistice. V zimě při dostatečných mrazech je jezero využíváno i k bruslení. \n\nČastým cílem výletníků je také hrad Veveří, který se tyčí na skále na pravém (jižním) břehu v západní části jezera. U hradu byl přes nádrž vybudován most pro chodce a pro cyklisty.\n\nPřehrada je dostupná brněnskou městskou hromadnou dopravou (tramvaje č. 1, 3 a 11), celý pravý břeh nádrže (po silnici II/384) obsluhuje autobusová linka IDS JMK č. 303.\n\nPřehrada má využití i jako sportoviště. Kromě kanoistiky, vodního lyžování a jachtingu slouží také veslařům. Působí zde například veslařské kluby ČVK Brno nebo jachtařský a veslařský klub TJ Lodní sporty Brno (nejznámější veslařka Miroslava Knapková).\n\nNa hladině bystrcké části přehrady se pravidelně koná významná mezinárodní soutěžní přehlídka ohňostrojů Ignis Brunensis.\n\nV důsledků znečištění vody komunálními splašky přehradu sužuje nadměrné množství nebezpečných sinic. Povodí Moravy dostalo počátkem roku 2010 od krajského úřadu výjimku pro použití chemických látek proti sinicím. Podle studie Hydrobiologického ústavu Akademie věd ČR ale nejsou taková opatření efektivní a nezajistí dlouhodobé řešení. Sdružení Děti Země se navíc domnívalo, že šlo jen o předvolební trik, protože sinice měly zmizet v podstatě jen na dobu volební kampaně.\n\nVyčištění Brněnské přehrady inicioval starosta MČ Brno-Bystrc dne 25.10.2001 na lodi Dallas za přítomnosti zástupců veřejné správy, odborníků a dalších. Cesta nebyla jednoduchá a bylo zapotřebí neustálé desetileté iniciativy, aby nakonec se v roce 2011 objevil výsledek.. V roce 2011 byla přehrada čistá s vodou vhodnou ke koupání po celé léto.\n\n\n"}
{"id": "27635", "url": "https://cs.wikipedia.org/wiki?curid=27635", "title": "Čadské jezero", "text": "Čadské jezero\n\nČadské jezero resp. jezero Čad ( , , ) je velké mělké bezodtoké jezero mezi státy Nigérie, Niger, Čad a Kamerun v severní části střední Afriky. Je neobyčejně ekonomicky důležité, protože představuje hlavní zdroj vody a obživy pro 20 miliónů lidí 4 států na jeho březích. Rozloha jezera se mění v důsledku dlouhodobého kolísání hladiny a pohybuje se kolem 1350 km². Maximální hloubka pak kolísá mezi 2 a 11 m. Jezero leží v nadmořské výšce 240 m.\n\nPobřeží je nízké, převážně bažinaté. Na severu je obklopeno písečnými dunami. Odkrytá vodní prostranství na severozápadě, jihu a jihovýchodě jsou rozdělena mělčinami (starými zatopenými dunami), které jsou porostlé rákosem a šáchorem.\n\nKvůli jeho mělkosti je velikost jeho plochy velmi citlivá na jakékoliv kolísání hladiny. Do jezera ústí řeky Šari (z jihu), Komaduru-Jobe (ze západu) a několik menších mělkých. Řeká \"Šari\" je největší zdroj vody, protože tvoří přes 90% přítoku. Průměrná roční odchylka úrovně hladiny je 1 m. Nejvyšší úroveň je v prosinci a lednu (když je nejvyšší stav na řece \"Šari\") a nejnižší v červenci. Ve výjimečných případech při mimořádně vysokém stavu vody odtéká voda z jezera na severovýchod (suchým ramenem Bahr-el-Gazal)\n\nPoblíž ústí řek je voda sladká a ve zbývající pouze mírně slaná. Nízká mineralizace je vysvětlována neustálou výměnou vody v jezeře díky podzemnímu průsaku vody do proláklin Soro a Bodele.\n\nV jezeře žijí hroši a krokodýlové. Velmi bohatě jsou zastoupeni vodní a bažinatí ptáci. Je zde rozvinuté rybářství. Roční výlov činí přibližně 100 000 t.\n\nNa jezeře je rozvinutá místní vodní doprava mezi ústími řek \"Šari\" a \"Komaduru-Jobe\".\n\nSoučasné jezero je pozůstatkem starého vnitrozemského moře. Nejedenkrát se zvětšilo (před 5 až 6 tisíci lety až na 1 000 000 km², což je více než má v současnosti např. Kaspické moře), a poté znovu zmenšilo. Vzhledem ke klimatickým změnám a neustále rostoucí spotřebě vody z jezera i jeho přítoků jezero v současné době rychle vysychá (z více než 26 000 km² v roce 1960 se zmenšilo na současných méně než 1 500 km². Na druhou stranu bylo jezero vždy pověstné svou nestálou hladinou (zcela či téměř zcela vyschlo v letních obdobích let 1908 a 1984). Určitá naděje, že se situace postupem času opět zlepší, tedy stále existuje, byť nadměrnost současné spotřeby vody je evidentní.\n\n"}
{"id": "27640", "url": "https://cs.wikipedia.org/wiki?curid=27640", "title": "Moštěnský jinan", "text": "Moštěnský jinan\n\nMoštěnský jinan je jinan dvoulaločný rostoucí v zámecké zahradě v obci Horní Moštěnice. Jde o samičí strom asi 170 let starý (vysazen byl někdy v letech 1830–1877, odborníci se kloní spíše ke staršímu datu). V roce 1998 byl vyhlášen památným stromem. V celostátní soutěži Strom roku 2002 se umístil na šestém místě.\n\n\nObvod kmene je 274 cm, kmen je nezvykle krátký. Vzhledem k neobvyklému tvaru koruny (výška 8 m, šířka 19 m) je považován za raritu i v rámci svého druhu. Stav stromu není ideální a jeho spodní větve musely být podepřeny podpěrami.\n"}
{"id": "27643", "url": "https://cs.wikipedia.org/wiki?curid=27643", "title": "Generativní", "text": "Generativní\n\nGenerativní je pojem, který u rostlin udává, že označená část či funkce slouží k pohlavnímu rozmnožování. \n\nU buněk přídomek generativní znamená, že buňka má haploidní (poloviční) genetickou informaci, která je tak připravena pro rekombinaci s haploidní genetickou informací odpovídající buňky pohlavního partnera. Jinými slovy jde o pohlavní buňku určenou k pohlavnímu rozmnožování.\n\n"}
{"id": "27644", "url": "https://cs.wikipedia.org/wiki?curid=27644", "title": "Vegetativní", "text": "Vegetativní\n\nVegetativní je pojem, který z obecně biologického hlediska znamená, že se daná věc týká růstu a výživy organismu a funkcí, jež s tím souvisí. Vegetativní funkce jsou tedy pochody udržující organismus při životě (např. trávení, udržování srdeční frekvence, dýchání) a většina jich je nezávislých na vůli. Řízeny jsou autonomní nervovou soustavou.\n\nU rostlin tento pojem udává, že označená část rostliny (vegetativní část), fáze vývoje (vegetativní fáze) či funkce (vegetativní funkce) slouží k růstu, tedy vegetaci. Jako vegetativní (na rozdíl od generativních) se označují nepohlavní orgány rostliny, pomocí nichž se rostlina může rozmnožovat pouze nepohlavně - viz vegetativní rozmnožování.\n\nNa úrovni buněk to pak znamená, že buňky mají plný počet chromozómů tedy 2n, tzn.,že jsou diploidní. (V generativní fázi - tedy při pohlavním rozmnožování dochází k redukci počtu chromozomů v pohlavních buňkách na poloviční počet. Tyto buňky se nazývají jinak také generativní a poloviční počet chromozomů - obvykle 1n umožňuje přímou kombinaci rodičovských generativních buněk za vzniku nové vegetativní buňky s už obvyklým počtem chromozomů.)\n\n"}
{"id": "27645", "url": "https://cs.wikipedia.org/wiki?curid=27645", "title": "Horní Újezd", "text": "Horní Újezd\n\nNázev Horní Újezd nese více obcí: \n\n"}
{"id": "27646", "url": "https://cs.wikipedia.org/wiki?curid=27646", "title": "Líšná", "text": "Líšná\n\nNázev Líšná nese více obcí: \n"}
{"id": "27647", "url": "https://cs.wikipedia.org/wiki?curid=27647", "title": "Frederik Pohl", "text": "Frederik Pohl\n\nFrederik George Pohl (26. listopadu 1919, New York - 2. září 2013, Palatine, Illinois) byl americký autor science fiction známý především svými romány o Heechee. Pracoval také jako editor časopisů \"Astonishing Stories\", \"Super Science Stories\", \"If\", \"Galaxy\" a jiných. Jako literární agent zastupoval řadu jiných spisovatelů. Začátky jeho tvorby jsou spojeny s obdobím tzv. Zlatého věku science-fiction.\n\nPohlovo první vydané dílo, báseň, se objevila v \"Amazing Stories\" v roce 1937 pod pseudonymem Elton V. Andrews. Byl členem skupiny nazvané Futuriáni (The Futurians) tvořené newyorskými spisovateli a fanoušky science fiction (jejími členy byli mimo jiné také Isaac Asimov, Pohlův spoluautor Cyril M. Kornbluth, jeho pozdější třetí žena Judith Merrilová nebo Donald A. Wollheim a John B. Michel. V mládí byl také členem americké komunistické strany, byl z ní však vyhozen. Pohlova první povídka, \"Before the Universe\", napsaná společně s Kornbluthem, se objevila v \"Super Science Stories\" v roce 1940 pod pseudonymem S. D. Gottesman. Ve svých 21 letech se Pohl stal editorem magazínů Super Science Stories a Astonishing Stories a zveřejňoval v nich své práce. Po zániku těchto časopisů pracoval jako literární agent, v roce 1950 se ke své předchozí práci vrátil při přípravě dalšího magazínu \"Galaxy Science Fiction\" jako asistent H. L. Golda. Redakci \"Galaxy\" převzal v roce 1961 a do roku 1969 vydával také magazín \"If\", který získal třikrát cenu Hugo Award pro nejlepší magazín.\n\nPo rozpadu skupiny pokračoval v psaní s Judith Merrilovou, Isaacem Asimovem, Lesterem del Reyem a Jackem Williamsonem. Za nejdůležitější je však považována jeho práce se C. M. Kornbluthem, a zejména jejich antiutopická satira \"Obchodníci s vesmírem\" o světě ovládaném reklamními agenturami. Po Kornbluthově smrti roku 1958 vydal Pohl ještě jejich poslední povídku \"The Meeting\", která se objevila v antologii \"Critical Mass\" a která také získala cenu Hugo. Jako dodatek k románu \"Obchodníci s vesmírem\" napsal větší množství příběhů zajímavých svým satirickým pohledem na konzumní společnost a reklamu v padesátých a šedesátých letech – například \"The Wizard of Pung's Corner\" o nablýskaném, komplikovaném vojenském stroji, který se ukáže být nepoužitelný proti rolníkům s puškami a \"Tunel pod světem\" o společnosti zcela v moci reklamních výzkumníků. Skutečností ovšem je, že jeho práce v tomto období mnoho pozornosti nesklidily.\n\nV sedmdesátých letech se však Pohl vrátil na výsluní románem \"Man Plus\" a sérií románů o Heechee. \"Man Plus\" je román o kolonizaci nevlídného prostředí planety Marsu lidmi. V románu je člověk přetvářen za účelem jeho života na Marsu v kyborga. Román získal cenu Nebula v roce 1976.\n\nPohl se také snažil sjednotit autory science fiction do profesní organizace, která by jim pomohla se prosadit na trhu. V letech 1976–1976 byl prezidentem organizace \"Science Fiction Writers of America\" a od roku 1980 do 1982 předsedal organizaci \"World Science Fiction\". Během této doby založil novou cenu za překlady science fiction nazvanou Karel. V osmdesátých a devadesátých letech pokračoval ve spisovatelské práci. Mezi jeho romány této doby patří \"The Years of the City\", \"The World at the End of Time\", \"Outnumbering the Dead\", and \"Mining the Oort\". Roku 1986 získal Pohl cenu Hugo za povídku \"Fermi and Frost\".\n\nPřestože zpočátku nebyla jeho díla hodnocena jako kvalitní, během dlouhých let jeho kariéry se jejich úroveň postupně zlepšovala a postupně se jeho díla dostala mezi nejlepší práce v žánru. V roce 1992 byl oceněn titulem Velmistr žánru sci-fi a roku 1998 byl uveden do Síně slávy science-fiction.\n\nPříběhy románové trilogie se odehrávají v okolí podmořského města zvaného Marinia a jejich hrdinou je kadet Jim Eden z podmořské akademie:\nSouborné vydání trilogie pod názvem \"The Undersea Trilogy\" je z roku (1992).\nRománová trilogie zobrazuje lidstvo, které je v budoucnosti ovládané brutální autoritářskou totalitní vládou využívající počítačový dohled. Skládá se z těchto románů:\nSouborné vydání trilogie pod názvem \"The Starchild Trilogy\" je z roku 1977.\nTato série románů a několika povídek se odehrává ve vesmíru, kde lidstvo objevilo vesmírné lodě a jiné artefakty mimozemské civilizace označované jako Heechee. Jejich společným hrdinou je Robinette Broadhead, původně prospektor na asteroidu Gateway (bývalé základně Heechee pro vesmírné lety). Na asteroidu je přibližně tisíc funkčních vesmírných lodí Heeche. Každá je naprogramovaná k nadsvětelnému letu na vzdálené místo kdesi v neprobádaném vesmíru. Není možné je řídit, ale přesto se hlásí dobrovolníci, prospektoři, kteří se těmito loděmi vydávají do neznáma. Někdy najdou poklady a jindy smrt.\n\nBěhem jednotlivých příběhů se dozvídáme podrobnosti o technologiích Heechee, jejich dopadu na lidskou společnost, a také kam a proč Heechee zmizeli. Série se skládá z těchto románů a povídek:\nSouborné vydání trilogie pod názvem \"The Eschaton Sequence\" je z roku (1999).\n\nDvoudílná série vypráví snahu odhalit tajemství původu obří planety Cuckooo obývané různými rasami včetně lidské. \n\nMan Plus je poslední zoufalý plán na záchranu lidstva a odvrácení hrozivé předpovědi vládního počítače. Podle plánu se lidstvo musí biologicky modifikovat v kyborgy, aby přežilo na cizích planetách (konkrétně na Marsu) dříve, než samo zničí Zemi. Jde o dva romány:\n\n\n"}
{"id": "27648", "url": "https://cs.wikipedia.org/wiki?curid=27648", "title": "Pylová láčka", "text": "Pylová láčka\n\nPylová láčka je buněčný útvar (polárně rostoucí buňka), který prorůstá na povrch pylového zrna poté, kdy pylové zrno dopadne na povrch blizny.\n\nProtože samčí pohlavní buňky vyšších rostlin nejsou pohyblivé, musí si dopravu genetické informace k vajíčku zajistit jinak. Pylové zrno je mikrospora, která obsahuje dvě (až tři) buňky obalené (sporodermou). Jedna z buněk je vegetativní, ta druhá je generativní, je to generativní buňka, která má za úkol předat svou genetickou informaci oplodňované vaječné buňce. Vegetativní buňka se stará o výživu a podporu buňky generativní. Generativní buňka je zcela obklopena druhou buňkou („plave“ uvnitř ní).\n\nPylová láčka je původně vegetativní buňka pylového zrna, která roste skrze zeslabená místa v jeho sporodermě. O pylovém zrnu pak říkáme, že vyklíčí, a pylová láčka se chová vlastně analogicky jako kořínek. Jde však stále jen o nitkovitě tenkou část jediné (vegetativní) buňky, která přirůstá směrem k vajíčku. Větší část obsahu pylového zrna (jádro vegetativní buňky a generativní buňka resp. dvě spermatické buňky, které z ní při růstu láčky vznikají) postupně přejde do pylové láčky. Spermatické buňky se udržují při vrcholu rostoucí láčky. U krytosemenných rostlin pak pylová láčka prorůstá postupně čnělkou, směrem k semeníku s vajíčky. Láčka poté, co doroste až k vajíčku a vytvoří zduřeninu. V ní se vytváří tlak, který nakonec způsobí to, že se buňka roztrhne a vystřelí spermatické buňky dovnitř do vajíčka, kde dojde k oplodnění vajíčka jednou ze spermatických buněk s následným vznikem zygoty, druhá spermatická buňka se spojí s centrální buňkou vajíčka a z tohoto spojení vznikne endosperm, který později zajistí výživu klíčícímu semenu.\n"}
{"id": "27649", "url": "https://cs.wikipedia.org/wiki?curid=27649", "title": "Vlkoš", "text": "Vlkoš\n\nNázev Vlkoš nesou dvě obce: \n\n\nV minulosti se název Vlkoš používal též pro vesnici:\n\n"}
{"id": "27650", "url": "https://cs.wikipedia.org/wiki?curid=27650", "title": "Věžky", "text": "Věžky\n\nNázev Věžky nesou dvě obce: \n\n"}
{"id": "27652", "url": "https://cs.wikipedia.org/wiki?curid=27652", "title": "Boleslav III. Křivoústý", "text": "Boleslav III. Křivoústý\n\nBoleslav III. Křivoústý (1085 – 28. říjen 1138) byl polský kníže (od roku 1102 do své smrti), který znovusjednotil stát. Boleslav byl posledním piastovským panovníkem, který vládl sjednocenému Polsku před jeho rozpadem ve 12.– 14.století, ke kterému sám napomohl svým nástupnickým testamentem.\n\nByl synem polského knížete Vladislava I. Hermana a české princezny Judity, dcery krále Vratislava II.\n\nJeště za života svého otce Vladislava I. Hermana, který byl jen slabým panovníkem, si Boleslav Křivoústý a jeho starší bratr Zbyhněv (vládl 1102–1107) vynutili podíl na vládě. Zbyhněv získal severní území, zatímco Boleslav dostal do správy jih Polska, Slezsko a Malopolsko. Po smrti Vladislava Hermana (1102) vypukly mezi jeho nástupci neshody. Boleslav prosazoval silnou knížecí moc a zjevně usiloval o sjednocení polského státu, rozpolceného nyní na dvě části, a připojení slovanského Pomoří. Získal podporu kyjevského knížete Svjatopolka, s jehož dcerou se oženil, a uzavřel příměří s Kolomanem Uherským, namířené proti českým Přemyslovcům a říši. Napětí mezi Boleslavem III. a jeho bratrem přerostlo roku 1106 do otevřeného konfliktu. Rok nato uprchl Zbigniew ze země a uchýlil se k německému králi Jindřichu V., který podnikl roku 1109 pod záminkou ochrany jeho práv výpravu do Polska. Ve slavné bitvě na Psích polích byl však císař poražen. Zbyhněv dal na slib bratra o usmíření a vrácení území a vrátil se roku 1111 do Polska, byl však ihned zajat a oslepen. Ve vězení dožil zbytky svého života, těžkým zraněním podlehl pravděpodobně nedlouho po svém oslepení\n\nNěmecké výpravy do Polska se zúčastnil také český kníže Svatopluk Olomoucký (byl na ní zavražděn). V odvetu zaútočily téměř současně na Čechy uherské oddíly. Energický a bojovný Boleslav III. se snažil stejně jako císař využít ve svůj prospěch sporů, jež v té době vypukly mezi přemyslovskými knížaty. Příklonem k té či oně straně se snažil zasahovat do vnitřních záležitostí sousedního českého státu, ať už s cílem získat zde vliv, či ho oslabit, aby jeho představitelé nemohli klást překážky Boleslavovým politickým plánům.\n\nBoleslav podporoval především sesazeného Bořivoje II. a jeho nejmladšího bratra Soběslava I. Roku 1110 vpadl společně s nimi do Čech a pomohl jim obsadit Prahu. Roku 1115 se účastnil schůzky, na níž se znesváření Přemyslovci smířili. Také česko-polské spory byly dočasně vyřešeny smlouvou o přátelských vztazích, jíž se český kníže vzdal poplatku za Slezsko.\n\nKdyž Zbyhněv někdy po roce 1112 zemřel, ztratila opozice proti Boleslavově vládě silné ruky svůj hlavní nástroj. Kníže se mohl začít věnovat realizaci svého politického programu. Kromě toho se počátkem 30. letech angažoval v bojích o moc v Uhrách, podporoval Borise, zavrženého syna krále Kolomana a postavil se proti Bélovi II., jehož podporovali Přemyslovci. Roku 1132 byl poražen koalicí, v níž se spojila říše, čeští Přemyslovci a rakouští Babenberkové. Krátce nato vpadl kníže Soběslav I. do Slezska a česko-polský konflikt vypukl nanovo.\n\nSpory byly ukončeny až roku 1137. Úmluvy, které tehdy Boleslav uzavřel s Přemyslovci, byly stvrzeny jeho kmotrovstvím Soběslavovu synovi Václavovi. Soběslav se naopak stal kmotrem syna polského knížete.\n\nRoku 1138, nedlouho před svojí smrtí vydal Boleslav III. nařízení o nástupnictví, tzv. testament, jímž rozdělil polský stát na úděly pro své čtyři syny s tím, že nejstaršímu z nich zajistí seniorátní úděl (Krakovsko, část Velkopolska s Hnězdnem a Kališí ad.) vrchní moc nad ostatními. Kníže se tak snažil zajistit jednotu svého státu do budoucna a zároveň ji sladit s odstředivými snahami a ambicemi jednotlivých členů rodu. Byl to však jen kompromis odsouzený k brzkému zániku. Po Boleslavově smrti se jeho synové ve svých údělech maximálně osamostatnili a vrchní vláda rychle slábla, až zanikla zcela v roce 1226 po událostech v Gasavě (Gąsawie).\n"}
{"id": "27655", "url": "https://cs.wikipedia.org/wiki?curid=27655", "title": "Kozlovice (okres Frýdek-Místek)", "text": "Kozlovice (okres Frýdek-Místek)\n\nKozlovice () jsou obec v Moravskoslezském kraji, asi 7 km severovýchodně od Frenštátu pod Radhoštěm a 15 km jihozápadně od Frýdku-Místku v údolí řeky Ondřejnice. Žije zde obyvatel.\n\nObec leží v předhůří Beskyd, lemována kopci Tábor a Strážnice a pohořím Ondřejníků. Sousedí s obcemi Kunčice p.O., Mniší (Kopřivnice), Čeladná, Lhotka, Tichá, Palkovice a Hukvaldy. Částí obce jsou i Měrkovice.\n\n\nPrvní písemná zmínka o obci pochází z roku 1294. Historicky se jedná vesnici ležící na hranici mezi Lašskem a Valašskem. Pro Valašsko hovoří fakt, že zde sídlil Valašský vojvoda, pro Lašsko zase skutečnost, že Leoš Janáček zde sbíral podklady pro své \"Lašské tance\".\n\nV obci se nachází kostel sv. Michala, obecní úřad, fotbalové hřiště, hasičskou zbrojnici, sportovní a relaxační centrum a několik různých restauračních zařízení. Kozlovice disponují vlastní wifi sítí, kde je možné se bezplatně připojit.\n\nVodní mlýn z 16. století s 250 m dlouhým náhonem a plně funkčním mlýnským kolem byl rekonstruován a nyní slouží především jako hostinec a restaurace. Najdete zde ale také malé muzeum mlynářských artefaktů nebo dobové expozice ze statků našich dědečků a kuchyní našich babiček.\n\nV katastru obce se nalézají přírodní rezervace Rybníky a přírodní památka Pod Hukvaldskou oborou.\n\nOd roku 2006 vede na Skalce nad obcí Křížová cesta.\n\nMezi kulturní složky obce patří folklorní soubory Valášek a Valašský vojvoda. Dlouhodobou tradici zde mají místní divadelní ochotníci. Nedílnou součástí je i místní sbor dobrovolných hasičů.\n\n"}
{"id": "27656", "url": "https://cs.wikipedia.org/wiki?curid=27656", "title": "Všechovice", "text": "Všechovice\n\nNázev Všechovice nesou dvě obce: \n\n\n"}
{"id": "27657", "url": "https://cs.wikipedia.org/wiki?curid=27657", "title": "Urbanice", "text": "Urbanice\n\nNázev Urbanice nesou dvě obce: \n\n"}
{"id": "27658", "url": "https://cs.wikipedia.org/wiki?curid=27658", "title": "Karel Smělý", "text": "Karel Smělý\n\nKarel Smělý (10. listopadu 1433 v Dijonu – 5. ledna 1477 v Nancy) byl burgundským, brabantským, lucemburským, geldernským vévodou a nositelem Řádu zlatého rouna. Pocházel z mladší větve rodu Valois.\n\nKarel Smělý (\"Charles le Téméraire\") byl synem Filipa III. Dobrého a Isabely Portugalské. Jeho snem bylo vytvořit z Burgundska a dalších svých území samostatné království nezávislé na Francii. Za tímto účelem podobně jako jeho otec utvořil koalici s Anglií proti francouzskému králi Ludvíkovi XI.\n\nKarel byl třikrát ženat, jeho první manželkou se stala Kateřina Francouzská († 1446), dcera Karla VII.\nZ druhého manželství s Isabelou Bourbonskou († 1465), dcerou vévody Karla I. Bourbonského, se narodila jeho jediná dcera Marie Burgundská. Protože se Karel nechtěl vzdát naděje na mužského potomka, oženil se potřetí, tentokrát se sestrou anglického krále Eduarda IV., Markétou z Yorku. Svatba se konala ve vlámském městě Damme r. 1468. Manželství ale zůstalo bezdětné a tak Markéta věnovala veškerou svou mateřskou lásku své nevlastní dceři Marii.\n\nV rámci rozšiřování svého panství a hlavně spojením svých držav, které rozdělovalo Lotrinské vévodství, vedl válku proti Ludvíkovým spojencům Švýcarům a Ludvíkovi věrným šlechticům sídlícím poblíž švýcarských hranic. Dočasně získal Lotrinské vévodství vévody Reného s hlavním městem Nancy. Pokračoval v rozšiřování útokem na Švýcarsko, ale utrpěl ze strany Švýcarů dvě těžké porážky způsobené hlavně nedostatečným průzkumem a tím, že se mu žoldnéři rozutekli. Poté se osmělil vévoda René k pokusu získat zpět své vévodství.\nKarel Smělý zemřel 5. ledna 1477 na bitevním poli, když se snažil uhájit obsazené lotrinské vévodství, které rozdělovalo jeho území. Lotrinský vévoda René najal jeho nepřítele, švýcarskou pěchotu, a připravil tak Karlovi drtivou porážku, jež vévodu stála život (nechal se opět překvapit a jeho armáda se opět rozutekla).\n\nJeho dcera Marie se po otcové smrti stala burgundskou vévodkyní a podle dohody se provdala za císařova syna Maximiliána Habsburského. Práva na burgundské dědictví museli mladí manželé hájit zejména proti nárokům francouzského krále Ludvíka XI. a jeho nástupců, kteří je považovali za odumřelé léno. Uhájit všechny rozsáhlé Karlovy državy pro potomky se nepodařilo. Po Mariině předčasné smrti připadlo burgundské vévodství Francii a Habsburkům zůstaly především burgundské hrabství a nizozemské provincie.\n"}
{"id": "27659", "url": "https://cs.wikipedia.org/wiki?curid=27659", "title": "Rohoznice", "text": "Rohoznice\n\nNázev Rohoznice má více sídel: \n\n"}
{"id": "27660", "url": "https://cs.wikipedia.org/wiki?curid=27660", "title": "Přepychy", "text": "Přepychy\n\nNázev Přepychy má více sídel: \n\n"}
{"id": "27661", "url": "https://cs.wikipedia.org/wiki?curid=27661", "title": "Alexander Fleming", "text": "Alexander Fleming\n\nSir Alexander Fleming (6. srpna 1881 farma Lochfield u Darvelu v hrabství Ayrshire ve Skotsku – 11. března 1955 Londýn) byl skotský lékař známý objevem baktericidních účinků lysozymu, ale hlavně získáním penicilinu z plísně \"Penicillium notatum\".\n\nCelý svůj život působil na Lékařské škole Panny Marie v Londýně, kam se rozhodl jít pouze kvůli tomu, že znal tamní plavecké družstvo. Jeho život byl plný náhod, bez kterých by se asi nikdy nestal slavným. I když původně složil zkoušky z chirurgie, přešel do oddělení Almrotha Wrighta, kde zkoumal bakteriální nákazy, a také byl při vývoji vakcín působících proti některým chorobám. Byl známý tím, že si kultury ponechával i několik týdnů ve své laboratoři, aby mohl pozorovat, jestli se nestane něco neobvyklého. V roce 1928 zjistil, že plíseň \"Penicilinum notatum\", která byla zanesena do Petriho misky s bakteriemi zřejmě otevřeným oknem v laboratoři, vytváří látky, které zabíjí některé kmeny bakterií. V roce 1941 se začal penicilin masově vyrábět a používat v medicíně. Zásluhu na tom mají také německý biochemik Ernst Chain a australský patolog Howard Florey, kteří objevili způsob izolace a průmyslové výroby. Všichni tři dostali za své objevy v roce 1945 Nobelovu cenu.\n\nAlexander Fleming se narodil 6. srpna 1881 jako sedmé a předposlední dítě statkáře Hugha Fleminga a jeho druhé ženy Grace Mortonové na statku Lochfield Farm v hrabství Ayrshir ve Skotsku. Měl sedm sourozenců, z otcova prvního manželství sestru Jane, bratra Hugha (nejstarší syn Hugha Fleminga, takže měl převzít hospodářství), bratra Toma a sestru Mary, z otcova druhého manželství sestru Grace a bratra Johna a Roberta (jediný mladší sourozenec). Druhý nejstarší syn Tom odešel na univerzitu v Glasgow studovat medicínu.\n\nOd pěti let chodil Alec (jak mu říkali) do malotřídní školy. Vzhledem k velikosti školy (asi 15 žáků) se zde vyučovaly pouze absolutní základy. V osmi nebo deseti letech přešel A. Fleming a jeho sourozenci na školu v Darvelu, což bylo město vzdálené asi čtyři míle od jejich statku. Na této škole si Fleming zlomil nos, čímž získal pro něj typický zmáčknutý \"boxerský\" nos. Ve svých dvanácti letech (roku 1893) ukončil A. Fleming darvelskou školu. Po ukončení školy rodina rozhodla, že A. Fleming nepůjde pracovat na statek, ale že půjde studovat dál, proto téhož roku nastoupil akademii v Kilmarnocku v hrabství Ayrshir. Na této Akademii studoval přírodní vědy: anorganickou chemii, magnetismus a elektřinu, teplo, světlo a zvuk a fyziologii.\n\nVe čtrnácti letech (1895) byl poslán za svými sourozenci do Londýna, kde navštěvoval obchodní větev Polytechnic school v Regent street. Zde se vyučovaly všechny předměty kromě řečtiny a latiny.\n\nRoku 1899 vypukla Druhá búrská válka a Fleming spolu se svými bratry Johnem a Robertem vstoupili jako dobrovolníci do armády. Přihlásili se do pluku London Scotish, což byl pluk složený výhradně ze Skotů. Jelikož počet dobrovolníků značně překračoval potřeby expedičního sboru, většina dobrovolníků do jižní Afriky neodjela. Mezi těmi, co neodjeli, byli i všichni tři Flemingové.\n\nVe dvaceti letech (1901) zdědil Fleming po svém strýci 250 liber, které se na radu staršího bratra Toma rozhodl investovat do studia medicíny. V Londýně byl v tu dobu zvláštní systém lékařských fakult, kdy každá nemocnice měla vlastní fakultu a z ní přebírala doktory. Fakulty si ponechaly právo přijímat studenty i bez středoškolského vysvědčení, takový student po ukončení studia dostal zvláštní diplom – conjoint, který povoloval provozování všeobecné lékařské praxe, ale už neumožňoval přístup k vyšším univerzitním hodnostem.\n\nFleming však neměl ani imatrikulační diplom požadovaný univerzitou, a tak chodil na soukromé hodiny. Roku 1902 složil imatrikulační zkoušku a přihlásil se na lékařskou fakultu při nemocnici Saint Mary. Fleming byl vynikající student a několikrát byl dokonce nejlepším studentem ročníku. Ke konci studia úspěšně složil chirurgickou zkoušku, ale chirurgem se nikdy nestal, protože se začal věnovat bakteriologii. Závěrečné lékařské zkoušky Fleming složil v roce 1908 jako nejlepší z ročníku, za což dostal zlatou medaili londýnské univerzity.\n\nK bakteriologii ho přivedla náhoda, vybral si ho totiž profesor Freeman. Nevybral si ho však kvůli tomu, že by se domníval, že bude dobrý bakteriolog, ale protože uměl střílet a Freeman chtěl založit shooting club. Freeman provozoval spolu s Wrightem na fakultě laboratoř, do které roku 1906 nastoupil i Fleming, aby v ní zůstal až do své smrti. V době Flemingova příchodu se laboratoř potýkala s existenčními potížemi, ale jelikož se jí podařilo najít metodu stanovení tuberkulózy v předstihu před jejími příznaky, byla v roce 1907 rozšířena. Téhož roku se jí podařilo získat pravidelný příjem za prodej očkovacích látek, sér, antitoxinů a opsoninů.\n\nRoku 1908 složil Fleming závěrečné lékařské zkoušky a hned téhož roku začal také publikovat. Napsal pojednání \"O akutních bakteriálních onemocněních\", zde psal o chorobách a jejich způsobu léčení a o dalších výsledcích výzkumu laboratoře, ve které působil. V tomto roce se Fleming rozhodl udělat na sobě pokus. V tuto dobu zdaleka ne všichni souhlasili s Wrightovou očkovací teorií ohledně endokarditidy a poukazovali na některé nejasnosti, které vznikaly. Fleming vyslovil teorii, že účinnost je v tomto případě otázkou způsobu aplikace, což na sobě i experimentálně potvrdil.\n\nV průběhu několika dalších let se stal respektovaným lékařem v Saint Mary. Mimo nemocnici ještě ordinoval u doktora Freemana, který tuto praxi již nestíhal.\n\nNa začátku roku 1914 opustil London Scotish pluk, protože vojenský výcvik nešel časově sloučit s jeho prací v laboratoři a ordinaci. Do první světové války zasáhl jako lékař. Wright byl jmenován plukovníkem a poslán do Francie, aby tam zřídil laboratoř a výzkumné středisko, kromě Freemana si vzal několik dalších lidí, mezi nimiž byl i Fleming, který k tomuto účelu dostal hodnost nadporučíka.\n\nFleming objevil, že raněným vojákům je nutno odebrat tkáně, které jsou velmi poškozeny, aby mohli odolat infekci. Wright zde dokázal, že ke zničení mikrobů je nutno do rány zavést hypertonický roztok soli, a tím přinutit tělo k velkému odtoku lymfy, ve které jsou leukocyty, které infekci zničí. Tato laboratoř také objevila, že antiseptické prostředky používané na sterilizaci chirurgických nástrojů jsou neúčinné, protože bakteriím neškodí a v některých případech jim i napomáhají. Tyto poznatky se zpravidla prosadily až koncem války nebo až po ní, ale i tak napomohly rozvoji chirurgie.\n\nBěhem války se Fleming zamiloval a oženil se zdravotní sestrou Sarah Marion McElroyovou.\n\nPo první světové válce se Fleming vrátil do laboratoře při nemocnici Saint Mary. V roce 1922 učinil Fleming objev s lysozymem, který ve své době neměl příliš velký význam, ale o třicet let později se k němu věda vrátila. Fleming, při rýmě totiž umístil vlastní hlen do Petriho misky s koloniemi mikroorganismů a zjistil, že uhynuly. Pokus později úspěšně opakoval se slzou, proto podrobil slzy zkoumání. Zjistil látku, která tyto organismy hubí a pojmenoval ji lysozym. Při dalším výzkumu zjistil, že se lysozym vyskytuje téměř ve všech částech těla.\n\nLysozym nezabíjí všechny mikroby, působí jen na neškodné organismy. Fleming si uvědomil, že tak vlastně lysozym určuje, který mikroorganismus je patogenní a který je neškodný. Většinu bakterií zabíjel pouze lysozym obsažený ve vaječném bílku. Protože v tu dobu nešel lysozym z vaječného bílku oddělit, pokusil se dát infikovanému králíkovi ředěný bílek nitrožilně. Tyto pokusy byly úspěšné, práce s bílkem však v tu dobu byla natolik problematická, že od dalších pokusů bylo upuštěno.\nV roce 1928 Fleming objevil Penicilin, k tomto objevu došlo z části náhodou, Fleming totiž náhodou našel na staré petriho misce plíseň usazenou na agaru. Tato plíseň vylučovala látku, která hubila mikroby kolem. Jeho přítel slavný americký mykolog Tom určil tuto plíseň jako Penicillium Notatum. Tuto plíseň podrobil zkoumání a zjistil, že hubí většinu mikrobů, které při zkoumání použil, kromě mikrobu způsobujícího tyfus. Tento jev byl znám jako antibiosa, ale nikomu se ho nepovedlo laboratorně provést s takovým úspěchem.\n\nAby plíseň mohli zkoumat a hlavně získat z ní onu látku hubící bakterie, potřebovali ji množit. A tak začali všichni v laboratoři pěstovat penicillium v masovém vývaru při 37 stupních Celsia. Na radu jednoho mykologa později upravili teplotu na 20 stupňů. A tento bujón opravdu fungoval, zabíjel bakterie a neškodil fagocytům. Takto získávaná látka zabíjela všechny bakterie i při zředění 1:600, ale velice rychle (v řádu hodin maximálně dní) ztrácela své schopnosti. Dalším problémem bylo, že potřebovali penicilin izolovat čistý, protože vývar nešlo používat v normální lékařské praxi. Izolovat čistý penicilin se nepodařilo a když Fleming přednesl tento objev svým mimolaboratorním kolegům, nikdo se o něj nezajímal. O jeho práci se však začali zajímat bakteriologové Raistrick a Clutterbuck, kteří měli i znalosti z chemie, přesto se ani jim nepodařilo penicilin izolovat.\n\nIzolovat penicilin se podařilo teprve v květnu 1940 oxfordskému chemikovi Ernstu Chainovi a biochemikovi Howardu Floreyovi. Brzy byl penicilin úspěšně otestován na laboratorních zvířatech. V únoru roku 1941 byl lék poprvé podán člověku, který umíral na septikemii. Po podání penicilínu bylo jasné, že dochází k zotavování, jeho nedostatečné zásoby však neumožnily pacienta vyléčit. Poté byla nashromážděna zásoba léku a byl proveden další pokus na třech lidech, z nichž dva se podařilo vyléčit a třetí zemřel na jiné komplikace.\n\nNastala otázka, kdo bude vyrábět nový lék, britská vláda si v průběhu války nemohla dovolit sponzorovat výrobu nového léku a soukromé továrny odmítaly výrobu penicilinu kvůli malým výnosům. Florey s jedním kolegou odjel do USA, kde se měli pokusit zajistit jeho výrobu. V mykologickém ústavu v Peorii se povedlo zvětšit produkci pomocí kukuřičného výluhu. Potom zde sledovali, jestli i jiné plísně produkují penicilin, ale neúspěšně. Objevili pouze jeden plesnivý meloun, jehož plíseň penicilin produkovala a z nějž vznikly všechny plísňové kultury, ze kterých se i dnes penicilin vyrábí. Florey se z USA vracel se zárukou výroby deseti tisíc litrů penicilinu.\n\nV tomto období již bylo penicilinem vyléčeno větší množství lidí, nakonec článek v New York Times přinesl první informace o novém léku. Následná medializace a Flemingovy známosti zařídily, že v září 1942 se největší farmaceutické firmy začaly zabývat výrobou penicilinu. V roce 1943 se již ve velkém množství dodával do armády na léčení raněných. Za objev penicilinu dostal Fleming celou řadu cen, dne 25. října 1945 získal, společně s Floreyem a Chainem, Nobelovu cenu za medicínu.\n\nAlexander Fleming zemřel doma dne 11. března 1955 a byl pohřben v katedrále svatého Pavla v Londýně.\n\n\n"}
{"id": "27662", "url": "https://cs.wikipedia.org/wiki?curid=27662", "title": "Hráz (rozcestník)", "text": "Hráz (rozcestník)\n\nSlovo hráz může znamenat:\n\n"}
{"id": "27663", "url": "https://cs.wikipedia.org/wiki?curid=27663", "title": "Antoni van Leeuwenhoek", "text": "Antoni van Leeuwenhoek\n\nAntoni van Leeuwenhoek [\"le:uvnhuk\"] (24. října 1632, Delft – 27. srpna 1723, Delft) byl nizozemský přírodovědec a průkopník mikroskopie. Občanským povoláním byl obchodník s textilem, vrátný na radnici a výrobce mikroskopů. Vědeckému výzkumu se věnoval pouze jako amatér, dosáhl v něm však výsledků prvořadé důležitosti. Stal se objevitelem mikroorganismů, krevních buněk, spermií, svalových vláken a dalších mikroskopických útvarů a je nazýván „otcem mikrobiologie“.\n\nNarodil se do vážené, dobře situované měšťanské rodiny v Delftu. Otec brzy zemřel, Antoni ukončil školu v šestnácti letech. Zprvu byl zaměstnán v Amsterdamu v obchodě s látkami. Poté ve svých 22 letech odešel nazpět do rodného města, kde si založil obchod a zůstal zde celých 70 let. Dvakrát se oženil a měl několik dětí, z nich se dožila dospělého věku jen dcera Maria. O jeho životě není mnoho přesných zpráv. V roce 1660 získal sinekuru na městském úřadě, což mu umožnilo věnovat se své celoživotní vášni – výrobě čoček, mikroskopů a pozorování různých přírodních objektů a materiálů. O svých pozorováních začal, povzbuzen svým přítelem anatomem Ragnierem de Graaf, psát do Královské společnosti v Londýně. Během následujících padesáti let napsal stovky dopisů. Van Leeuwenhoek neměl příslušné vědecké vzdělání, a tak jeho popisy mikroskopického světa byly často neobratné a naivní. Členové společnosti jeho pozorování přijímali zpočátku s nedůvěrou. Časem si sami ověřili, že jeho objevy mají reálný základ a v roce 1677 byl přijat za člena Královské společnosti. Stal se známým v celém světě, navštívil ho ruský car Petr Veliký i anglická královna Anna, kteří se zajímali o jeho práci. Zemřel ve věku 90 let a ještě na smrtelné posteli diktoval dopis členům Královské společnosti.\n\nSvé mikroskopy a čočky si sám vyráběl, dochované kusy mají zvětšení až 275×, spekuluje se však, že svými nejlepšími výrobky mohl dosáhnout až asi pětisetnásobného zvětšení. Objevil jednoduchou metodu, jak vyrábět přesné skleněné kuličky nepatrných rozměrů, které používal jako čočky svých přístrojů, a tak překonal úroveň tehdy dostupné mikroskopické techniky. Tajemství výroby si ovšem celý život držel pro sebe, aby si zajistil vědecké prvenství a prestiž.\n\nZkoumal pod mikroskopem listy květin, drobný hmyz a poté i vlasy, lidskou krev, kůži, sliny, vodu, pepřový nálev, sperma a mnoho dalších materiálů. Jako prvnímu člověku se mu podařilo objevit, že lidská krev protéká tenkými cévkami (kapilárami), a popsat krevní buňky. Další jeho velký přínos mikrobiologii byl v tom, že roku 1676 poprvé uviděl pod mikroskopem bakterie, které označil jako \"animalcules\" („zvířátka“). V roce 1703 objevil sladkovodní polypy. Své výsledky, doprovázené kvalitními kresbami mikroskopických preparátů, publikoval od roku 1673 v časopise \"Philosophical Transactions\" britské Královské společnosti.\n\nJeho jméno nese planetka (2766) Leeuwenhoek.\n\n"}
{"id": "27664", "url": "https://cs.wikipedia.org/wiki?curid=27664", "title": "Morašice", "text": "Morašice\n\nNázev Morašice nese několik obcí: \n\n"}
{"id": "27668", "url": "https://cs.wikipedia.org/wiki?curid=27668", "title": "Avicenna", "text": "Avicenna\n\nIbn Síná, na Západě známý jako Avicenna, celým jménem Abú ʿAlí al–Ḥusajn ibn ʿAbd Alláh ibn Al-Hasan ibn Ali ibn Síná (asi 980–1037, persky \"أبو علي الحسين بن عبد الله بن سينا\") byl středověký perský filosof, lékař a polyhistor, který je považován za jednu z nejvýznamnějších postav zlatého věku islámu.\n\nZe 450 prací, o kterých se ví, že byl jejich autorem, přežilo okolo 240, včetně 150 o filozofii a 40 o medicíně. Jeho \"Kánon medicíny\" patřil k základním dílům západního lékařství až do novověku.\n\nKromě filozofie a medicíny Avicennovo dílo obsahuje spisy o astronomii, alchymii, geografii a geologii, psychologii, islámské teologii, logice, matematice, fyzice a poezii.\n\nRozlišoval mezi \"schopností prorockého poznání\" (\"svatým věděním\") a \"zjevením\" (imaginárním vypodobněním, které má za cíl přesvědčit ostatní a zlepšit jejich pozemský život)\" Pokud ale zjevení bylo pouze \"imaginárním vypověděním\", byly dveře ke skepsi otevřeny. Pro nábožensky založené muslimy to bylo příliš. Podle historika Wilhelma Winkelbanda \"byly Avicennovy názory pozorovány žárlivýma očima mohamedánské ortodoxie a v 10. století byl vědecký proud tak zuřivě perzekvován, že hledal útočiště v tajném spolku \"Bratři čistoty\"; sám Avicenna byl také pronásledován.\n\nIbn Síná se narodil roku 980 ve městě Afšana u Buchary v tehdejší Persii (nyní Uzbekistán). Jeho otec (narozen ve městě Balch, persky: بلخ – Balch v tehdejší provincii Chorásán, nyní Afghánistán) byl výběrčím daní a opatřil synovi již v útlém dětství schopného učitele z význačných osobností, které se setkávaly v jeho domě. Mladý Husajn studoval v Buchaře a dalších perských městech (která tehdy poskytovala vzdělání i mnohým Evropanům). Studoval zejména logiku a metafyziku a ve studiu různých oborů včetně medicíny pokračoval i jako samouk.\n\nČetl většinu významných antických děl. Věnoval se však hlavně studiu medicíny, teoreticky vycházel z Hippokrata, Aristotela a Galéna. Byl velmi pilný a podle svého vlastního životopisu již jako desetiletý znal zpaměti korán i řadu dalších knih. Pokud nevykonával lékařskou praxi, věnoval celý den studiu, které přerušoval jen po čas modlitby. Rovněž v noci četl a psal a kdykoli jej zmáhal spánek, posilňoval se vínem. Až do 18 let žil v ústraní, ač již tehdy měl znamenitou pověst lékaře.\n\nJeho postavení změnilo onemocnění syna bucharského vládce z rodu Samanidů. Ibn Síná prince v krátké době vyléčil a stal se dvorním lékařem a vládcovým osobním přítelem. Tím mu byla zpřístupněna bohatá královská knihovna s jedinečnými rukopisy a opisy děl ze všech tehdy pěstovaných vědních oborů – např. s překlady antických klasických filosofů, např. Platóna a Aristotela nebo předních lékařů.\n\nPo smrti svého otce Avicenna opustil královský dvůr a začal vést dobrodružný život, cestoval různými městy a živil se jako lékař a správce. Vždy kolem sebe soustředil řadu studentů, s nimiž vedl filozofické a vědecké diskuse.\n\n„V dalším období svého života přišel do severoíránského Hamadánu, kde se usadil a působil jako lékař královského dvora a vládnoucí kníže ho jmenoval vezírem. V Hamadánu sepsal dvě svoje nejvýznamnější knihy, a to persky psanou Dánešnáme (Kniha o vědě),\" která je vědeckou encyklopedií zabývající se logikou, přírodními vědami, psychologií, geometrií, astronomií, aritmetikou a hudbou, a arabsky sepsaný Kánún,\" který je nejslavnější encyklopedií lékařství, od 13. století známý v latinském překladu Gerarda z Cremony po celé Evropě. Když měl být Avicenna v roce 1022 po smrti vladaře uvězněn, rozhodl se Hamadán opustit. Odcestoval do Isfahánu, kde několik let sloužil na dvoře Alá-uddaula Kakavajha. V Isfahánu se věnoval poezii i próze a napsal řadu dalších děl o filozofii a medicíně, vedl rozsáhlou korespondenci s al-Birunim a prováděl také astronomická pozorování na jejichž základě učinil několik správných závěrů: pozoroval Venuši proti slunečnímu kotouči a správně usoudil, že Venuše musí být Slunci blíže než Země. Avicenna také tvrdil, na základě nám neznámých důvodů, že rychlost světla musí být konečná. Během válečných tažení Avicenna podporoval svého vladaře a napsal několik prací na toto téma. Když na sklonku svého života onemocněl, směl se vrátit a strávit své poslední roky opět v Hamadánu.“\n\nIbn Síná, jehož zdraví bylo značně podlomeno přepracováním a nezdravou životosprávou (únavu zaháněl vínem), možná i chemicko-farmaceutickými experimenty na vlastním těle, o kterých se píše v některých životopisech, zemřel v severoíránském Hamadánu v roce 1037, kde je i pochován.\n\nNad jeho hrobem byl počátkem 50. let postaven kónický monument s dvanácti pilíři. Autorem pietního areálu s hrobkou, muzeem a knihovnou je architekt Hooshang Seyhoon a jako vzor si vybral Gonbad-e Qaboos, gigantickou stavbu z pálených cihel, která vznikla v čase Abú Sínova života.\n\nNěkteří islámští učenci tehdejší doby jako Al-Ghazálí obviňovali Avicennu z hereze a ateismu.\n\nVe 12. století italský překladatel Gerard z Cremony přeložil do latiny na příkaz římského císaře Fridricha některá Avicennova díla, jež se nacházela v arabských knihovnách v Toledu ve Španělsku. „Avicena měl zásadní vliv na rozvoj středověkých věd a také v českých knihovnách lze nalézt mnoho spisů z 13. – 16. století, které ho citují. Ve svých úvahách se na jeho autoritu odvolával v teologicko-filozofických spisech také Mistr Jan Hus.“\n\nAvicenna byl autorem děl o fyzice, matematice, metafyzice a astronomii, nejvíce však o medicíně a filozofii.\nCelkem je autorem více jak 165 děl (dle jiných zdrojů až 450), týkajících se mnoha oblastí poznání, jež byla zdrojem pozdějším učencům až do 17. století.\n\nAvicennova filozofie navazuje na Aristotelovu a Platónovu školu, z arabských učenců jej ovlivnil al-Fárábí. Dle jeho tvrzení je hmota věčná a je příčinou rozmanitosti věcí.\n\n\"Avicenna uvažoval o Bohu jako o jediném absolutním, s ničím neslučitelném, zakladním bytí. ... vyslovil myšlenku, že Bůh vidí celý řetězec příčin a důsledků zvenku (mimo čas), a proto si je vědom každé dílčí události (v čase).\"\n\nProroky Avicenna vnímal jako lidi s velkou představivostí, kteří se dokážou spojit s velkým intelektem – Bohem; nechybí jim charisma, mají dar politika a jsou schopni alegoricky vyjadřova filozofické myšlenky tak, aby byly ve své náboženské fomě pochopitelné.\n\nVe svých vědeckých spisech 600 roků před Newtonem zformuloval zákon pohybu a poukázal na nerozlučnou souvislost mezi časem a pohybem. Kdyby byly věci bez pohybu, ztratil by čas smysl, uvažoval správně Avicenna.\nAvicenna tvrdě kritizoval alchymisty a jejich snahy o transmutaci, byl první, kdo se vysmál alchymistické transmutaci.\nVe spise \"Sciant artifices\" (Alchymisté by měli vědět) v díle Kitáb aš-Šífá (Kniha uzdravení, míněno z nevědomosti) láteří nad jejich pochybným uměním: „Nepopírám, že je možné dosáhnout tak dokonalé imitace, že jí lze ošálit i nejchytřejší lidi, ale možnost transmutace jsem si nikdy představit nedovedl.“ Je však třeba zdůraznit, že z našeho hlediska se jednalo jen o opačnou filosofii, nikoliv pokrokovou myšlenku podpořenou jednoznačnými důkazy.\n\nZa jeho nejvýznamnější dílo se považuje kniha \"Al-Kánún fi ttibb\" (Kánon medicíny/Canon Medicinae), která vznikla kolem roku 1030 – sbírka řecko-arabské lékařské moudrosti.\n\nDílo bylo vrcholem lékařského vědění 10. století a stalo se vedle spisů Galénových nejdůležitějším lékařským pramenem středověku. Kniha sloužila jako základní učebnice muslimských a křesťanských žáků lékařství.\nPrakticky do roku 1800 se o Kánon, který jen v rozmezí 15. – 17. století byl vytištěn šestatřicetkrát, opírala výuka medicíny na všech evropských univerzitách. Jen málokdo dnes asi tuší, že Avicenna předpokládal existenci neviditelných tvorů, kteří mohou způsobovat nákazu šířenou vzduchem či vodou, a z toho důvodu doporučoval ke konzumaci pouze vodu převařenou. Přesto je nutno kriticky přiznat, že ne vždy byl tento nestor arabské medicíny jednoznačným nositelem pokroku. Ač se to může zdát až neuvěřitelné, ve svém \"Spisu o pulsu\" se například zásadně postavil proti hypotéze o možné souvislosti srdečních kontrakcí s tepem.\n\nKánon je rozdělen na pět knih, z nichž každou tvoří několik oddílů (Fannů) a každý oddíl se rozpadá na několik kapitol.\n\n\nSpis vyniká systematičností a skvělým uspořádáním faktů. Jednou z velkých předností je, že při popisu nemocí vědomostem z patologie a terapie předchází vždy úvod anatomicko-fyziologický a že je tento popis vybaven jasně osvětlujícími příklady.\n\nČást kánonu (knihy 2 a 5) je věnována i botanice a ovlivnila vývoj středověké botaniky evropské.\n\nPředpokládalo se, že do latiny tento Avicennův spis přeložil italský učenec Gerard z Cremony ve 12. století jako \"Canon Medicinae\", dnes je ale tato hypotéza zpochybňována a překlad je připisován tzv. Druhému Gerardu z Cremony neboli Gerardu ze Sablonety (Sabbionety) ze 13. století.\n\n\n\n\n"}
{"id": "27670", "url": "https://cs.wikipedia.org/wiki?curid=27670", "title": "Half-Life 2", "text": "Half-Life 2\n\nHalf-Life 2 (označovaný též HL2, HλLF-LIFE nebo také jednoduše λ) je počítačová hra, která byla vyvinuta Valve Corporation a vydána firmou Valve 16. listopadu 2004. Je to pokračování známé FPS Half-Life. Vleklý vývoj hry zabral pět let a stál 40 milionů dolarů.\n\nHra byla vyvinuta společně s enginem Source a systémem Steam. Hra byla jako vůbec první, která používala Source engine a také fyziku Havok, byla první, která požadovala aktivaci přes Steam.\n\nStejně jako jeho předchůdce obdržela hra Half-Life 2 od všech kritiků pozitivní ohlas. Na hře bylo pozitivně hodnoceny vlastnosti jako pokročilá fyzika věcí, animace, zvuk, umělá inteligence, grafika a příběh. Hra vyhrála 39 ocenění „Hra roku“ a v několika publikacích byla označena jako „Hra dekády“. Přes 6,5 milionu prodaných kusů, do 3. prosince 2008, dělá ze hry jednu z nejlépe prodávaných her historie (toto číslo neobsahuje prodeje přes Steam). Hru vlastní zhruba 11 milionů lidí.\n\nHalf-Life 2 je, stejně jako jeho předchůdce Half-Life, first-person shooter, rozdělený do kapitol, v nichž se hráč ujímá Gordona Freemana. Hra používá stejné mechanismy jako jeho předchůdce: neustálé střídání prostředí, postupné přibývání zbraní a také drobné hádanky, založené na fyzikálním enginu. Hráč také začíná bez jakéhokoliv předmětu a pomalu, díky postupu ve hře, sbírá arzenál nutný pro boj.Podobné je také chování nepřátel: někteří spolupracují ve skupinách, někteří létají, někteří jsou ozbrojení, někteří využívají různých charakteristických pohybů a někteří jenom číhají. Hráč je může zabíjet přímo (pomocí zbraní), nebo nepřímo pomocí prostředí (shodit auto na nepřátele, zapálit plyn, pustit elektřinu) a nebo pomocí výbušných barelů.\n\nHra využívá detailní simulaci fyzikálních jevů. Díky tomu jsou ve hře použity drobné hádanky založené na fyzikálních jevech, které jsou na rozdíl od prvního dílu (ve kterém jsou použity hádanky, jejímž řešením bylo správné nastavení tlačítek) založeny na posunování a přemisťování věcí. Řešení hádanek bylo většinou založeno na hmotnosti, velikosti a vztlaku věcí. Například na začátku hry je hráč nucen poskládat bedny, aby po nich mohl vyskákat do okna, jenž je umístěno několik metrů nad zemí.\n\nHra nemá cutscény, ani žádné další formální zobrazení příběhu. Místo toho je hráč nucen sledovat různé stopy a vodítka, která mu pomůžou pochopit situaci. Hodně z chybějícího spojení mezi prvním a druhým dílem je možno vyčíst z rozhovoru s hlavními postavami.\n\nPrvní byl vylepšený HEV oblek obohacen o nové možnosti, přičemž nyní kromě poskytování protijedu při otravě či ochraně v podmínkách nehostinných pro život a světla poskytoval také možnosti krátkodobého sprintu, kdy Gordonova kondice byla podporována energií (která se ve speciálních článcích po určité době sama dobíjí. Později v updatu byl také obohacen zoomem, který ale, kvůli absenci možnosti střelby, nebyl příliš využit. Hlavní změnou druhého dílu ovšem byla přítomnost fyzikálního enginu, který byl v době vydání (a vlastně i nyní je) považován za jeden z nejzdařilejších. Designéři Valve (v čele s hlavním mozkem a mluvčím Gabe Newell) totiž dokázali hru navrhnout tak, aby hráč fyzikální engine využívat musel. Tato změna je asi stejně podstatná jako vzájemné krytí nepřátel v díle prvním. Některé hádanky byly na využití gravitace přímo postaveny, většinou šlo však o velice jednoduché úkony, které po několika sekundách přemýšlení udeřily do očí. Co se umělé inteligence nepřátel týče, společně například s Far Cry patří k nejlepším, co je v počítačových hrách k vidění, ani zde tedy Valve svou laťku nesnížili. Nepřátelé se účinně kryjí, snaží se hráče všelijak obejít a přelstít, i nepřátelská fauna se chová velice inteligentně (i když pudově). Hráč cestou potká několik NPC, které se ze všech sil snaží hráči pomoci, ačkoliv příliš nepřátelské palby nevydrží.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nHalf-Life 2 si získala přízeň moderů a vznikly kvalitní mody jak single-playerové, tak multi-playerové. Half-Life 2 je nejvíce modifikovaná hra ze všech, pro tuto hru vzniklo nespočet modifikací od hororových módů po hopsačky či zahradničení.\n\n"}
{"id": "27677", "url": "https://cs.wikipedia.org/wiki?curid=27677", "title": "Seznam postav z Harryho Pottera", "text": "Seznam postav z Harryho Pottera\n\nToto je seznam postav ze světa Harryho Pottera. Svět zahrnuje knihy, filmy i počítačové hry o Harrym Potterovi napsané Joanne K. Rowlingovou či vytvořené na základě jejích knih. Postavy v seznamu představují jak lidi, tak i nelidi, zvířata, případně také auto či vrbu.\n\nSeznam je řazený abecedně dle příjmení postavy v českém překladu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSeznam je řazený abecedně dle známého jména v českém překladu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "27678", "url": "https://cs.wikipedia.org/wiki?curid=27678", "title": "Stanislav Rosypal", "text": "Stanislav Rosypal\n\nStanislav Rosypal (12. června 1927, Štúrovo – 22. srpna 2012) byl přední český odborník v oblasti mikrobiologie a buněčné a molekulární biologie. Jeho speciálním zaměřením byly stafylokoky a stafylokokové fágy. Od roku 2000 byl v důchodu, občas přednášel na Přírodovědecké fakultě Masarykovy univerzity v Brně. Zemřel v roce 2012.\n\nByl autorem, spoluautorem a editorem mnoha mimořádně úspěšných středoškolských a vysokoškolských učebnic týkajících se jeho oboru.\n\n\n"}
