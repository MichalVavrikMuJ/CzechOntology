{"id": "62488", "url": "https://cs.wikipedia.org/wiki?curid=62488", "title": "Katalepsie", "text": "Katalepsie\n\nKatalepsie, či \"katalepse\" (z řeckého \"κατάληψις, katálēpsis\", někdy také pod latinskými názvy \"akineze\", \"tanatóza\", či \"stupor vigilans\") je stav specifické strnulosti, doprovázný symptomy jako jsou ztuhlost a vnější manipulovatelnost těla a končetin, netečnost, ztráta vědomé svalové kontroly apod.\n\nKatalepse se nejčastěji projevuje strnulostí těla nebo končetin, které je manipulovatelné z vnějšku. Poloha či postoj těla, končetiny apod. kataleptického subjektu zůstávají v pozici, do jaké jsou aktivně nebo pasivně nastaveny, a to tak dlouho, dokud není tento stav přerušen. Je-li například jedna noha subjektu zdvižena vzhůru, zůstává trčet v této pozici i po puštění.\n\nDalším příznakem je zpomalení tělesných funkcí, jako například dýchání, snížená citlivost k bolesti a jakási \"vosková ohebnost\" - \"flexibilitas cerea.\" Vědomí bývá většinou zachováno v bdělosti, ale často je přítomen druhý stupěň hlubokého spánku, tzv. sopor. \n\nMůže se jednat o projev způsobený neurologickou poruchou, nebo o vědomě či nevědomě vsugerovaný - hypnotický stav. V některých případech může být kataleptický stav způsobený extrémním emočním šokem.\n\nV minulosti se odborníci domnívali, že je výsledkem (kontrolovatelného) mentálního stavu, který nemá žádný fyziologický základ. Výzkum ovšem potvrdil, že katalepsie se nevyskytuje jako základní onemocnění, ale jako součást komplexu symptomů, které jsou zapříčiněny různorodými poruchami. Příčiny katalepsie mohou být různorodé, jako například schizofrenie, Parkinsonova nemoc nebo epilepsie. Katalepsie je také symptomem mizejícího kokainového opojení.\n\nDo doby před běžnou autoptickou praxí, bylo mnoho osob, které trpěly nemocemi a zůstávaly dlouho ve stavu ztuhlosti, prohlášeno za mrtvé. Byly pak pohřbeny zaživa a je pravděpodobné, že když se jejich stav zlepšil, ze svých hrobů se vyhrabaly. Tak pravděpodobně vznikly historky o nemrtvých vracejících se z hrobu.\n\nKatalepsie je také termín používaný hypnotizéry, kterým označují stav, kdy u subjektu zhypnotizují paži, nohu nebo záda. „Končetinová katalepsie“ je často předhypnotickým testem, který hypnotizér provádí na subjektu dříve, než se pokusí o plnou hypnózu. Na počátku 20. století se touto problematikou zabýval parapsycholog Břetislav Kafka\n\n"}
{"id": "62491", "url": "https://cs.wikipedia.org/wiki?curid=62491", "title": "Belfort", "text": "Belfort\n\nBelfort je město na východě Francie, v regionu Franche-Comté, departmentu Territoire de Belfort, asi 50 km jihozápadně od Mulhouse. Město leží v úvalu mezi pohořími Vogézy a Jura, na důležité dopravní trase mezi řekami Rýn a Rhôna. Toto údolí bývá nazývané Belfortská brána. Už od prehistorické doby bylo toto území významným koridorem, kterým procházely obchodní, vojenské a migrační trasy mezi západní a střední Evropou.\n\nV roce 2010 zde žilo 50 078 obyvatel.\n\n\n\n\n"}
{"id": "62493", "url": "https://cs.wikipedia.org/wiki?curid=62493", "title": "Besançon", "text": "Besançon\n\nBesançon je město na východě Francie, v regionu Burgundsko-Franche-Comté a hlavní město departementu Doubs. Má obyvatel. Město patří mezi 9 měst regionu označených jako \"Cités patrimoine\" pro svou urbanistickou, architektonickou a kulturní hodnotu. Rozkládá se v meandru řeky Doubs.\n\nV roce 1962 mělo město 102 tisíc obyvatel, v roce 1997 už mělo 114 tisíc obyvatel.\n\nVe městě je botanická zahrada a státní univerzita. S Paříží je město dnes spojeno jak dálnicí, tak i tratí TGV. Besançon je přístupný přímým TGV vlakem z Paříže (za 2 hodiny 30 minut) či ze Strasbourgu či Lyonu.\n\nVýznamný je zde obchod s obilím a vínem. Oblast kolem Besançonu je proslulá svými mléčnými výrobky, zejména sýry (\"Comté\" a \"Morbier\"). V Besanconu otevřel chemik Hilaire de Chardonnet v roce 1889 první komerční továrnu na výrobu umělého hedvábí. Nejvýznamnějšími odvětvími jsou mikrotechnologie, strojírenství a hodinářství, které se zde rozvíjelo od 17 století. Počátkem 20. století zde působila také automobilka Th. Schneider. V Besançonu je též továrna, vyrábějící důležité komponenty vysokorychlostních vlaků TGV.\n\nCitadela, městské hradby a pevnost Griffon v Besançonu jsou jako součást Vaubanových opevnění od roku 2008 na seznamu světového dědictví.\n\n\n\n\n\n"}
{"id": "62494", "url": "https://cs.wikipedia.org/wiki?curid=62494", "title": "CSV (rozcestník)", "text": "CSV (rozcestník)\n\nZkratka CSV může označovat následující:\n\n"}
{"id": "62497", "url": "https://cs.wikipedia.org/wiki?curid=62497", "title": "Bordeaux", "text": "Bordeaux\n\nBordeaux (vysl. [\"bordó\"] okcit. \"Bordèu\" vysl. [\"burdeu\"], latinsky \"Burdigala\") je přístavní město na jihozápadě Francie, při ústí řeky Garonny do Atlantského oceánu. Živé obchodní a univerzitní město s bohatou historií je hlavním městem departementu Gironde a regionu Nová Akvitánie. Oblast Bordeaux je jednou z nejznámějších vinařských oblastí na světě s objemem asi 14,5 miliardy EUR. V oblasti je ale i významný průmysl, zejména letecký, technologický a informatický. Žije zde obyvatel. \n\nHistorická část města se starým přístavem byla v červnu 2007 zařazena na seznam světového dědictví UNESCO.\n\nBordeaux je vzdáleno asi 500 km jihozápadně od Paříže, sousední obce jsou Mérignac, Cenon, Talence a Bègles.\nMěsto leží na obou březích řeky Garonny, která zde tvoří oblouk. Na levém (západním) břehu, kde je koryto hlubší, je historicky významnější část s přístavem, kam mohou vplouvat i oceánské lodi. Pravý (východní) břeh je plochý a místy bažinatý.\n\nMěsto má oceánské klima, ovšem v létě teplejší a v zimě mírnější. Vydatnými dešti v létě se odlišuje od středozemního klimatu.\n\nVe 3. století př. n. l. zde bylo město Burdigala, sídlo keltského kmene Biturges Vivisci, kteří zde razili zlaté mince. Roku 107 př. n. l. bylo v bitvě u Burdigaly poraženo římské vojsko, které bránilo své spojence Allobrogy, a jeho velitel, konsul Lucius Cassius Longinus v bitvě padl. Kolem roku 60 př. n. l. město ovládli Římané, kteří z přístavu dováželi olovo a cín. Stalo se hlavním městem Římské Akvitánie a vzkvétalo zejména ve 3. stol. Během 5. století bylo několikrát vypleněno a koncem 6. století se stalo sídlem hrabství a arcibiskupství v rámci merovejského království. V 8. století je vyplenili Arabové a po jejich porážce připadlo karolinské říši, muselo se však bránit nájezdům Vikingů a vzpourám Basků.\n\nMěsto získalo na významu za vévodkyně Eleonory Akvitánské, která se stala francouzskou královnou a roku 1152 se po druhé provdala za Jindřicha Plantageneta, pozdějšího anglického krále. Za krále Eduarda, „Černého prince“ bylo hlavním městem nezávislého vévodství a 1453 bylo opět připojeno k Francii. Roku 1462 dostalo samosprávu a v 16. století k obchodu s vínem přibyl i zámořský obchod s cukrem a s otroky.\n\nRoku 1653 je dobyl král Ludvík XIV. a v 18. století neobyčejně rozkvetlo. Velkolepá náměstí a asi 5 000 budov dnešního Bordeaux pochází z této doby. Baron Haussmann, dříve prefekt v Bordeaux, se inspiroval zdejším urbanismem při velkorysé přestavbě Paříže v 60. letech 19. století. Za Velké francouzské revoluce hráli liberální poslanci za Gironde – girondisté – významnou úlohu, než je radikálové začal pronásledovat. Za Napoleonských válek se začal stavět první kamenný most přes Garonnu, dokončený 1822. Roku 1858 bylo Bordeaux připojeno na dvojí železnici, severní a jižní, které se o dva roky později propojily mostem.\n\nZa války v roce 1870 se sem uchýlila francouzská vláda, stejně jako za obou světových válek, za druhé války se však brzy přestěhovala do Vichy. V Bordeaux vznikla důležitá základna italského a německého ponorkového loďstva, které odtud operovalo v Atlantiku. Po roce 1940 se vyznamenal portugalský konsul v Bordeaux, Aristides de Sousa Mendes, který vydal tisíce portugalských víz uprchlíkům před nacisty. Za války byla oblast Gironde jedním ze středisek odporu, koncem války se však jeho představitelé dohodli s místním velením \"Wehrmacht\", že přístav a most nebudou vyhozeny do povětří, jak zněl Hitlerův rozkaz. Němečtí vojáci tak mohli bez překážek odejít, město však nebylo válkou téměř vůbec poškozeno.\n\nPo válce prošlo město velkými změnami. Přístav byl přeložen blíže k moři, kam mohou vplouvat i kontejnerové lodi a tankery a poblíž vznikla nová rafinerie. Na pravém břehu vznikl nový průmysl (Ford, IBM, Siemens, Aérospatiale aj.), univerzita dostala nový kampus za městem, byly postaveny čtyři nové mosty a kolem města vznikla okružní dálnice. Od 80. let začala rekonstrukce starého města s omezením automobilového provozu a s podporou pěších, cyklistů i zeleně. Roku 1994 vznikl nový plán rozvoje města a od roku 2004 byla obnovena tramvajová doprava.\n\nMěsto je především mimořádně dobře zachovaný celek s dlouhými ulicemi měšťanských domů i veřejných budov, z velké části z 18. století. Významné je zejména nábřeží Garonny, ulice jako \"Allée de Tourny\" a náměstí jako \"Place des Quinconces\", \"Place de la Bourse\", \"Place du Parlement\" a \"Place de la Victoire\". Obraz města dotvářejí četné kostely, věže a brány.\n\n\n\n\"Počet obyvatel\"\n\n\nBordeaux je od starověku významný přístav a dopravní křižovatka, včetně pozemní dopravy ze Španělska a Portugalska, která dnes probíhá převážně po silnici\n\nV Bordeaux se křižuje několik dálnic:\n\nOd roku 1858 mělo Bordeaux dvě nádraží na obou stranách řeky, od roku 1860 propojená jednokolejným mostem, na jehož stavbě se podílel mladý Gustave Eiffel. Pravobřežní nádraží pak ztrácelo na významu a roku 1898 bylo otevřeno současné nádraží Saint-Jean s jedinou prosklenou ocelovou halou.\n\nV současnosti má přímé spojení TGV s Paříží (jízdní doba 3 hodiny, po zavedení LGV bude 2 hodiny 10 minut), se španělským Irunem, a přes Toulouse do Středomoří. Další trať je spojuje s Chartres.\n\nMezinárodní letiště Bordeaux (zkratka BOD) leží západně od města v obci Mérignac a s městem je spojeno autobusy.\n\nAčkoli význam lodní dopravy výrazně poklesl, je Bordeaux v několika ohledech druhým nejvýznamnějším přístavem Francie. Nákladní doprava končí za hranicemi města, do městských přístavů vplouvají hlavně turistické lodi, a to i zaoceánské výletní. Směrem proti proudu Garonny je živý turistický provoz do Toulouse, který pak pokračuje po Canal du Midi až do Středozemního moře.\n\nMístní dopravu zajišťují četné autobusové linky a od roku 2004 obnovená tramvaj. Její tři linky (A, B, C) celkové délky 44 km užívají v centru systém APS bez troleje, aby dráty nehyzdily obraz města. Třetí kolej je rozdělena na úseky, střídavě po 8 metrech (vodivý) a 3 metrech (izolační) a vůz si sám přívod proudu do právě projížděného úseku zapíná. Trať je sice asi třikrát dražší než běžná tramvajová trať, je však čtyřikrát levnější, než by byla odpovídající trať metra. Po počátečních provozních problémech, hlavně po silném dešti, funguje dnes už spolehlivě.\n\n\n\n"}
{"id": "62500", "url": "https://cs.wikipedia.org/wiki?curid=62500", "title": "Brest (Francie)", "text": "Brest (Francie)\n\nBrest () je město na severozápadě Francie v departmentu Finistère v regionu Bretaň. Je to nejzápadněji položené velké francouzské město. Leží na pobřeží, omýváno Atlantským oceánem. Jedná se o významný přístav a slouží i jako námořní základna. Počet obyvatel k roku 2012 činí něco okolo 140 tisíc.\n\nMěsto je známo až od roku 1240, kdy je získal bretaňský vévoda Jan I. Od roku 1342 do roku 1397 bylo v anglickém držení. Jeho výjimečnosti ve středověku dopomohlo i rčení: \"„Kdo není pánem Brestu, není bretaňským vévodou“\". Nakonec díky svatbě Františka I. Francouzského s Klaudií Francouzskou, dcerou Anny Bretaňské, se Brest dostal do francouzského držení. Jeho pozdějšímu rozkvětu dopomohl kardinál Richelieu, který roku 1631 nechal postavit dřevěné hradby. Brest se stal střediskem francouzského loďstva. Později Jean-Baptiste Colbert, ministr financí na dvoře krále Ludvíka XIV., nechal posílit opevnění kamennými hradbami. Další úpravy pokračovaly hlavně během druhé poloviny 17. století pod vedením maršála Vaubana.\n\nPři Devítileté válce se roku 1694 John Berkley pokusil Brest dobýt se svým loďstvem, ale marně.\n\nV roce 1918 zde přistál americký prezident Woodrow Wilson při své cestě do Evropy na mírovou konferenci, která měla za úkol poválečné vyrovnání v Evropě po první světové válce.\n\nBěhem druhé světové války město Brest ovládali nacisté a proměnili jej ve velkou základnu ponorek německého námořnictva (Kriegsmarine). Při bitvě o Normandii srovnalo město se zemí bombardování (zůstaly stát jen asi tři budovy). Po válce muselo poražené Německo zaplatit několik miliard dolarů na obnovu města. Tyto pozůstatky německých ponorkových základen lze ve městě vidět, jelikož zbourání těchto opevnění by bylo finančně náročné. Další významnými ponorkovými základnami na území dnešní Francie byla města Saint-Nazaire, Lorient, Bordeaux a La Rochelle.\n\nMuseum de la Tour Tanguy uschovává kolekci dioramat, která ukazují Brest po 2. světové válce. Námořní muzeum zase obsahuje expozice ukazující námořní tradici města.\n\nMěsto neskýtá mnoho architektonických památek, protože, jak již bylo zmíněno, po bombardování zde prakticky nezůstal kámen na kameni. Jedinou významnější památkou je zámek a věž Tanguy.\n\n\n"}
{"id": "62503", "url": "https://cs.wikipedia.org/wiki?curid=62503", "title": "Okres Krupina", "text": "Okres Krupina\n\nOkres Krupina je jedním z okresů Slovenska. Leží v Banskobystrickém kraji, v jeho jihozápadní části. Na severu hraničí s okresem Banská Štiavnica a Zvolen, na jihu s okresy Veľký Krtíš a Levice.\n\n"}
{"id": "62504", "url": "https://cs.wikipedia.org/wiki?curid=62504", "title": "Calais", "text": "Calais\n\nCalais (anglicky Calle) je město na severu Francie v departmentu Pas-de-Calais a regionu Hauts-de-France. Má 77 000 obyvatel.\n\nMěsto leží na pobřeží Lamanšského průlivu. Je nejvýznamnějším přístavem spojujícím pomocí trajektů Velkou Británii se zbytkem Evropy. Nedaleko města je také ústí Eurotunelu.\n\nSousední obce: Marck, Coulogne, Coquelles a Sangatte.\n\n\"Počet obyvatel\"\nCalais a okolí bylo od roku 1347 do roku 1558 anglickou državou pod názvem Pale of Calais. Jean Froissart ve své kronice píše, že během obléhání města král Eduard III. vyhlásil, že pokud se najdou dobrovolníci z řad měšťanů, kteří vyjdou prostovlasí a bosí z hradeb a vydají mu klíče od města, ušetří životy všech ostatních. Šest radních se rozhodlo obětovat a vydat se do rukou nepřítele, i když před popravou je nakonec zachránila přímluva královny Filipy. Na počest tohoto činu vytvořil Auguste Rodin bronzové sousoší \"Občané z Calais\", které je umístěno před místní radnicí.\n\nMěsto bylo známé produkcí krajek, které je zasvěceno muzeum \"Cité internationale de la dentelle et de la mode de Calais\".\n\nVýznamnými památkami jsou hodinová věž Tour du Guet a farní kostel Notre-Dame, obojí ze 13. století, a citadela ze 16. století.\n\n\n\n\n"}
{"id": "62507", "url": "https://cs.wikipedia.org/wiki?curid=62507", "title": "Chazarská říše", "text": "Chazarská říše\n\nChazarská říše je název zaniklého státního útvaru na pomezí východní Evropy a Asie, který v době svého největšího rozkvětu v 8. a 9. století zahrnoval oblasti od dolního Dněpru a Krymu až ke Kaspickému moři a úpatí severovýchodního Kavkazu. Říše vznikla v letech 661–678 na troskách Velkého Bulharska. Již od roku 618 jí vládla západoturkická královská dynastie z rodu Ašına v čele s Tung-jabguem. Na jihu za Kavkazem sousedili s Byzantskou říší a Abbásovským chalífátem; na jihovýchodě s Chorézmem; na západě, severu a severovýchodě pak s Maďary, Varjagy, Volžskými Bulhary a Pečeněhy.\n\nChazaři byli původně kočovný, později polokočovný turkický národ nejasného původu, který obýval střední Asii. Podle práce s názvem Chudud ul-Alem, mají chazarští kaganové původ v dynastii Ansa (zde existuje tvrzení o pravděpodobnosti původu ze západoturkuckých Ašınovců) a pocházejí ze Střední Asie. Další možností je, že Chazaři byli příbuzní kmenům Siung-nuské říše. Po roce 586 se v byzantských zdrojích Chazaři uvádějí jako \"„Východní Turci“\", naproti tomu Maďaři jsou nazývání \"„Západní Turci“\" (např.: v roce 950 císař Konstantin VII. Porfyrogennetos).\n\nTím, jak Chazaři postupně bohatli z kontroly tranzitního obchodu mezi evropským severem a Orientem, stále více přecházeli k usedlému způsobu života. Jejich nejdůležitějším obchodním střediskem a zároveň panovnickou rezidencí se stala nově založená pevnost Itil v deltě Volhy.\n\nZ konfesního a kulturního hlediska bylo obyvatelstvo říše a především vládnoucí kruhy postupně ovlivněny islámem, judaismem i řeckým ortodoxním křesťanstvím, což souviselo s politickými děním v daném teritoriu. Dobré vztahy měli Chazaři tradičně s Byzancí, jejíž vládnoucí kruhy v nich viděly možné spojence proti společným nepřátelům. Již roku 626, kdy ještě kočovali u Kaspického moře, se s nimi snažil navázat kontakt císař Herakleios (610–641), připravující se tehdy na tažení proti Persii. O století později, kdy byla chazarská říše podobně jako Byzanc nebezpečně ohrožena arabskou expanzí, bylo dohodnuto spojenectví, které roku 733 zpečetil sňatek byzantského následníka trůnu Konstantina s chánovou dcerou jménem Čiček. Chazaři vstoupili do války s Araby po boku Byzantinců, neměli však úspěch a dostali se na dlouhou dobu do arabského vlivu. Jeho důsledkem byla mimo jiné vynucená islamisace zajatého chána i chazarské aristokracie.\n\nZa vlády abbásovského chalífy Hárúna ar-Rašída (786–809) zahájili Chazaři nový boj proti arabské nadvládě. Mnozí z nich konvertovali k judaismu, který se pak stal státním náboženstvím. Chazaři byli jediným nehebrejským etnikem, které hromadně přijalo židovské vyznání. Podle profesora Shaula Stampfera z Hebrejské univerzity v Jeruzalémě však názory o konverzi Chazarů k judaismu nejsou založeny na důvěryhodných pramenech, ani archeologické nálezy konverzi Chazarů nepotvrzují a zřejmě k ní tedy nedošlo. Také v 9. století si chazarská říše udržela dobré vztahy s Byzancí. Roku 834 poslal císař Theofilos (829–842) Chazarům odborníky, kteří vybudovali na obranu proti nájezdníkům ze stepí pevnost Sarkel na dolním Donu (stavba byla již v této době provedena z cihel/vepřovic). Jde o jedinou zachovalou památku Chazarské říše. V této oblasti měl chanát problémy především s podmaněnými maďarskými kmeny, které kočovaly v tzv. Lebedii, mezi Kaspickým mořem a Dněprem. Stupňující se nebezpečí představoval ve druhé polovině 9. století pro obě říše mocenský nástup Varjagů ve východní Evropě. Po prvním nájezdu Rusů na Konstantinopol roku 860 se Byzanc pokusila obnovit spojenectví s Chazary a vyslala k nim misi, vedenou Konstantinem Filosofem a Metodějem, kteří byli pověřeni úkoly v rovině politické i náboženské.\n\nSjednocování východních Slovanů varjažskými náčelníky muselo nevyhnutelně vést k jejich konfrontaci s Chazary, kteří si podle některých interpretací již v době stěhování národů zpoplatnili kmeny Poljanů, Severjanů, Radimičů a Vjatičů. Názor o vazalství Slovanů vůči Chazarům je založen na informaci Nestorovy \"Pověsti dávných let\" (1113) – daň ve formě mečů je však zřejmě Nestorovou dezinterpretací starého zvyku posílání meče jako vyjádření podřízení a vazalství obdarovaného vůči dárci, na což ukazují jiné méně interpolované kroniky, např. První novgorodský letopis. Vztah Chazarů a Slovanů tak mohl být zcela opačný, resp. by bylo možno jej označit jako „rivalský“.\n\nÚzemím chazarského chanátu a bulharské říše vedla také důležitá obchodní cesta využívaná Seveřany (Varjagy), nacházející se však pod kontrolou Chazarů a Bulharů. S příchodem Askolda a Dira do Kyjeva došlo k posílení pozic místních Slovanů, zejm. kmene Poljanů, na což Chazaři reagovali v letech 875–900 blokádou obchodu se stříbrem. Kromě toho začala být chazarská říše oslabována nájezdy nomádského svazu Pečeněhů, kteří vpadli do Lebedie a vytlačili odsud dále na západ Maďary, a loupeživými nájezdy Varjagů, takže nebyla s to již dále poskytovat závislému obyvatelstvu ochranu proti nomádským vpádům ze stepí. Tu jim nyní nabízeli Varjagové a odměnou požadovali placení tributu. Dávky, které dosud plynuly do Itilu, se začaly přivážet do Kyjeva. Zpočátku jen tributárně závislé oblasti byly postupně začleňovány do utvářejícího se ruského státu. Kyjevští vládci užívali titulu \"kagan\" („král králů“), což je tradiční turkické pojmenování pro vůdce kmene, později panovníka. Tím dávali najevo, že panovnická moc byla přenesena z Chazarů na Rusy a legitimizovali tak svoji vládu.\n\nK přímému střetnutí Chazarů s Rusy došlo za vlády kyjevského knížete Svjatoslava Igoreviče (962–972/973), který se cele orientoval na expanzi. Brzy po nástupu na trůn dobyl donskou pevnost Sarkel (965) a poté zničil i hlavní chazarské město Itil (969). V dalších taženích pronikl až na Krym a k úpatí Kavkazu. Pod svoji kontrolu tak uvedl důležité obchodní středisko Tmutarakaň na východním pobřeží Azovského moře. Kyjevu zpoplatnil slovanské Vjatiče a dočasně také Volžské Bulhary, kteří dosud zůstávali tributárně závislí na Chazarech. Již delší dobu slábnoucí chazarský chanát tak utrpěl další citelnou újmu, což umožnilo ještě razantnější nástup Pečeněhů v přičernomořských stepích. Po dalším útoku Rusů pod Svjatoslavovým vedením se chazarská říše rozpadla.\n\nRuské prameny uvádějí, že Chazaři splynuli s nově se formujícím ruským národem. Existuje však i názor, že většina současných Židů jsou etničtí Chazaři, což zveřejnil britský spisovatel Arthur Koestler roku 1976 v knize \"The Thirteenth Tribe\". Toto tvrzení podpořila studie DNA, kterou vypracoval roku 2012 genetik Eran Elhaik ze školy veřejného zdravotnictví na Johns Hopkins University v americkém Baltimoru. Na genomu 1287 Židů pocházejících z osmi židovských a 74 nežidovských populačních skupin vyplynulo, že většina z nich pochází geograficky z oblasti mezi Kavkazem a Kaspickým mořem, kde se ve středověku rozkládala Chazarská říše..\n\nNaprosto odlišné výsledky byly zveřejněny ve studii DNA, kterou vypracoval roku 1999 mezinárodní kolektiv vědců pod vedením Michaela F. Hammera na Arizonské univerzitě v Tucsonu. Výsledkem této studie bylo, že aškenázští Židé jsou příbuzní jiných semitských národů (čímž vyvrací chazarskou hypotézu). Ke stejným závěrům dospěl v roce 2003 molekulární genetik Doron M. Behar a v roce 2009 tým vědců N. M. Kopelman, L. Stone, Ch. Wang, D. Gefel, M. W. Feldman, J. Hillel a N. A. Rosenberg. Jiné současné studie dospěly ke genetické afinitě s jihoevropskými národy, např. Italy – jde o studie G. Atzmona z roku 2010 a A. Zoossmanna-Diskina z téhož roku. Značná variabilita výsledků je pravděpodobně zatížena metodou výběru z omezeného množství vzorků populace evropského židovstva, jak uvedl ve své studii právě genetik Eran Elhaik.\n\n\n"}
{"id": "62508", "url": "https://cs.wikipedia.org/wiki?curid=62508", "title": "Colmar", "text": "Colmar\n\nColmar (česky a německy Kolmar, alsasky \"Colmer\") je město na východě Francie v departmentu Haut-Rhin a regionu Grand Est. k 1. lednu 2015 zde žilo 70 284 obyvatel.\n\nPěstuje se zde vinná réva, protože Colmar má slunečné mikroklima s minimem srážek (550 mm). Je zde typická gotická architektura (např. klášter sv. Antonína).\n\n\"Počet obyvatel\"\n\nNejvýznamnější turistickou atrakcí historického centra jsou hrázděné domy v alsaském stylu.\n\n\n\n"}
{"id": "62509", "url": "https://cs.wikipedia.org/wiki?curid=62509", "title": "Clermont-Ferrand", "text": "Clermont-Ferrand\n\nClermont-Ferrand je město ve střední části Francie v departmentu Puy-de-Dôme a regionu Auvergne-Rhône-Alpes. Díky své výjimečné poloze ve Francouzském středohoří má Clermont-Ferrand strategickou pozici a leží na spojnici Francie a střední Evropy.\n\nClermontu se říká, že byl zrozen z ohně, vody a vzduchu z toho důvodu, že je obklopen 80 sopkami (již nečinnými), nejznámější z nich je Puy de Dôme, který ční nad městem. Na severu regionu v Limagne se nacházejí rozsáhlá úrodná obilná pole.\n\nNedaleko města můžeme najít oppidum Gergovia, kde mladý bojovník Vercingetorix porazil Gaia Iulia Caesara.\nClermont-Ferrandd má vlastně dvě důležité historické fáze – antický Clermont a středověký Montferrand založený hrabětem d´Auvergne. Tyto dvě města se vyvíjela paralelně, první pod rukou biskupa, druhé pod mocí hraběcí. Kateřina Medicejská se zmocnila clermontského hradeb, aby jej začlenila pod královskou moc. Až později dva úředníci Ludvíka XIII. a Ludvíka XV. upevnili svazek mezi těmito dvěma městy.\n\nNa základě toho byla tato města celkem rozdílná jak v bohatosti, tak i v obyvatelích. Ve středověku se Clermont rozvíjel, roku 1095 se zde konal koncil, kde papež Urban II. vyhlásil první křížovou výpravu. Z této doby zde nacházíme dvě důležité památky a to Notre-Dame-du-Port (románská bazilika) a gotickou katedrálu, která má unikátní vitrážní zdobení a nástěnné malby.\n\nV průběhu renesance a osvícenství město žilo čilým životem, z této doby se zde nachází přes 50 fontán. Socha Vercingetoriga od Bartholdiho je unikátní památkou, kterou mohou obdivovat i milovníci současného moderního umění. Montferrand je jedinečným obrazem města z XII. století.\n\nV blízkosti města se nachází dva vulkanické národní přírodní parky: Přírodní regionální park Auvergnských sopek a Livradois-Forez. V srdci těchto parků leží mnoho jezer, hradů a římských památek. Vulcania je jediný evropský sopečný park, kde lze sledovat zrod sopky a její život.\n\nOkolí Clermontu je rájem pro turistiku, cykloturistiku, paragliding, kluzáky.\n\n\"Počet obyvatel\"\n\n\n"}
{"id": "62510", "url": "https://cs.wikipedia.org/wiki?curid=62510", "title": "Charleville-Mézières", "text": "Charleville-Mézières\n\nCharleville-Mézières je město na severu Francie v departmentu Ardensko a regionu Grand Est. Má 50 000 obyvatel. Rodiště významného dekadentního básníka Arthura Rimbauda. Vzniklo roku 1966 spojením měst Charleville a Mézières. Charleville bylo známé výrobou mušket. Od roku 1961 se zde každoročně koná mezinárodní festival loutkového divadla.\n\n\n"}
{"id": "62511", "url": "https://cs.wikipedia.org/wiki?curid=62511", "title": "Carcassonne", "text": "Carcassonne\n\nCarcassonne patří k nejzachovalejším středověkým pevnostním městům v celé Evropě, proto bylo roku 1997 zařazeno na seznam kulturních památek organizace UNESCO. Nachází se na jihu Francie v departementu Aude a regionu Languedoc-Roussillon, asi 70 km severozápadně od Perpignanu.\n\nV 6. století př. n. l. se na malém návrší nad říčkou Aude usadili iberští Keltové. Jejich nadvláda neměla dlouhého trvání, protože již o tři století později se na tomto strategickém místě usadil jiný keltský kmen (fr. Les Volces-Tectosages) a založil zde galské oppidum. Toto oppidum bylo nazýváno později Římany \"Colonia Julia Carcaso\".\n\nRoku 122 dobyli tuto oblast Římané a opevnění někdejšího oppida vylepšili. Stěhování národů je přimělo k tomu, aby v úpravách pokračovali, ve 3. století okruh hradeb zesílili a přistavěli několik věží. Podstatná část tohoto opevnění se zachovala do dnešní doby a tvoří vnitřní prstenec hradeb. Okruh sestává z třiceti věží galsko-římského typu s velkými okny, aby byl usnadněn boj oštěpy.\n\nŘímané ovládali region okolo Carcassonne až do poloviny 5. století, poté padlo město do rukou západních Gótů. Hradní město zůstalo v jejich rukou až do roku 725 přesto, že se je Chlodvík I. pokoušel v roce 509 neúspěšně dobýt. V 8. století město obsadili Arabové, ale franský král Pipin Krátký je s pomocí západogótských kmenů roku 759 zapudil a Carcassonne se stalo franským lénem. Po smrti Karla Velikého se začalo s dělením Franské říše. Město připadlo rodu Trencavelů za jejichž vlády (1082–1209) dosáhlo nebývalého rozkvětu. Hrabě z Trencavelu nechal postavit na nejvyšším místě pahorku uprostřed hradního města opevněný zámek. Od zbytku opevnění byl oddělen suchým příkopem a chráněn pěti věžemi. Přístupu brání dvě padací mříže a okovaná brána, kterou musely kvůli znemožnění zrady obsluhovat alespoň dvě osoby.\n\nV dobách tohoto nebývalého rozkvětu se v okolí rozšířilo katarské hnutí (Albigenští). Carcassonnský vikomt Raymond Roger Trencavel, (1185–1209) na svém panství tuto heresi trpěl a dokonce i ochraňoval. Avšak papež Inocenc III. rozhodl v roce 1208 o křížové výpravě proti albigenským a město začalo obléhat vojsko severofrancouzských rytířů pod vedením Simona IV. z Montfortu. Carcassonne, jehož opevnění bylo z velké části přes 1000 let staré, po 15 dnech padlo. Současně bylo dobyto sousední město Béziers, které rovněž patřilo k vlastnictví Raymonda Rogera Trencavela. Obyvatelstvo obou měst bylo kompletně zmasakrováno (20 000 obětí) a Simon z Montfortu kraj obdržel jako své léno.\n\nV následujících letech se o Carcassonne často bojovalo, trencavelští se je neustále snažili získat zpátky. Následkem toho bylo hospodářství regionu silně poškozeno a období kulturního rozkvětu vzalo za své. Konečně roku 1240 připadlo s konečnou platností francouzskému králi, který nechal celé okolí srovnat se zemí. Tímto se stalo Carcassonne základním prvkem obranného systému Francie na jeho jižní hranici s Aragonem. Začleněním do oblasti královského vlivu se město začalo rychle rozvíjet a během následujících dvou století získalo svoji současnou podobu. Roku 1262 vznikl na levém břehu řeky nový městys – La Bastide Saint-Louis. Zde se naplno rozvíjelo hospodářství a obchod, kdežto staré město sloužilo jako královská pevnost. Pomalu chátrající zeď byla zesílena a zajištěna druhou vnější hradbou a město získalo pověst nedobytnosti. Eduard z Woodstocku, Černý princ město roku 1355 obléhal, ale protože si byl vědom nesmyslnosti svého počínání, nechal alespoň zapálit spodní město a s nepořízenou odtáhl. La Bastile však bylo okamžitě opraveno.\n\nPo pyrenejském míru roku 1659 byl k francouzské říši připojen Roussillon a Carcassonne jako hraniční město ztratilo na významu. S nástupem nových válečných technik už nemělo smysl do hradního města investovat, a tak se opevnění pomalu rozpadalo.\n\nV 18. století z něj byla už jenom zchudlá čtvrť, které hrozilo stržení, zatímco takzvané spodní město se dále rozrůstalo. Teprve architekt Viollet-le-Duc se spolu se spisovatelem Prosperem Mériméeem postaral o rozsáhlou rekonstrukci a zachránil město i pro další generace obdivovatelů.\n\nPrvní sídliště na místě dnešního Carcassonne založili Keltové. Z jejich řeči pochází i název \"Carcaso\".\n\nAle legenda zní mnohem zajímavěji. Podle pověsti obléhal Carcassonne již pátým rokem Karel Veliký. Městu pomalu docházely zásoby a obyvatelstvu nezbývalo nic jiného než se brzy vzdát. Hradní paní byla žena saracénského krále Balaacka, Carcas. Aby hrad zachránila, uchýlila se ke lsti. Z posledních zásob nechala vykrmit prase a když bylo dostatečně tlusté, shodila jej z hradeb přímo před Karla Velikého. Obléhatelé byli již sami na hranici vyčerpání a tak si při pohledu na vykrmené zvíře mysleli, že na hradě musí být jídla víc než dost. Zdrceně se tedy obrátili na cestu k domovu. Rozradostnělá tímto úspěchem nechala Dame Carcas znít všechny městské zvony. Karlovo vojsko si na odchodu jenom povzdechlo \"Dame Carcas sonne\", což znamená \"Deme Carcas zvoní\". A tak přišlo Carcassonne ke svému jménu.\n\n\"Počet obyvatel\"\n\n\n\n Eggenfelden\n\n\n"}
{"id": "62512", "url": "https://cs.wikipedia.org/wiki?curid=62512", "title": "Cannes", "text": "Cannes\n\nCannes je město na jihu Francie v departmentu Alpes-Maritimes a regionu Provence-Alpes-Côte d'Azur.\n\nHistorické jádro na hoře Le Suquet je velice skromné, ale od druhé polovice 19. století se původně rybářský přístav s 4500 obyvateli změnil na moderní lázně s nově vystavěnými luxusními hotely lemujícími promenádu \"La Croisette\".\n\nOd roku 1946 v květnu je zde každoročně ve Festivalovém paláci pořádán mezinárodní filmový festival. V letech 1955–1963 nesla velká cena festivalu název \"Zlatá palma festivalu\", vedle níž začala být udělována i \"Stříbrná palma festivalu\". Od roku 1964 se této ceně opět říká \"Velká mezinárodní cena festivalu v Cannes\".\n\nSousední obce: La Roquette-sur-Siagne, Mougins, Le Cannet, Vallauris a Mandelieu-la-Napoule.\n\n\"Počet obyvatel\"\n\n\n"}
{"id": "62519", "url": "https://cs.wikipedia.org/wiki?curid=62519", "title": "Brníčko (Uničov)", "text": "Brníčko (Uničov)\n\nBrníčko je bývalá samostatná obec východně od Uničova, nyní je jeho místní částí. Původně osídlena německojazyčným obyvatelstvem, které bylo po druhé světové válce odsunuto. Německý název je \"Pirnik\". Brníčko je odděleno od města Uničova řekou Oskavou, východní část sousedí s katastrem obce Újezd.\n\nV katastru obce se nachází velký strojírenský podnik UNEX, a. s., který vyrábí produkty těžkého strojírenství. V dřívějších dobách to byly přístavní jeřáby, korečková rypadla nebo technologické celky hliníkáren. V blízkosti zmíněného strojírenského podniku se nachází areál bývalé cihelny, jejíž provoz byl ukončen v sedmdesátých letech 20. století.\n\nVsí prochází silnice druhé třídy číslo II/444 z Města Libavá přes Šternberk do Uničova a dále do Úsova a Mohelnice, kde se napojuje na dálnici D35. Ve vsi je zastávka železniční tratě číslo 290 z Olomouce do Šumperka.\n\n\nV Brníčku se nachází dětské hřiště, hned u autobusové zastávky. Dále je tu fotbalové hřiště \"cihelna\", tam chodí nejvíce lidé, právě z Brníčka. Dále je u fotbalového hřiště, betonová plocha, kde se dá hrát basketbal, florbal, tenis, nohejbal, volejbal. V sousedství strojírenského podniku UNEX, a.s. se nachází letiště pro modeláře.\n\n"}
{"id": "62523", "url": "https://cs.wikipedia.org/wiki?curid=62523", "title": "Fyzikální rozměr veličiny", "text": "Fyzikální rozměr veličiny\n\nFyzikální rozměr veličiny nebo zkráceně rozměr veličiny je formální vyjádření závislosti měřené fyzikální veličiny na veličinách základních, odpovídajících základním jednotkám. Zpravidla se jedná o součin celočíselných mocnin rozměrů základních veličin, v případě některých veličinových soustav mohou být mocniny polocelé (např. soustava CGS).\n\nRozměr veličiny \"X\" se korektně značí jako dim \"X\", pro zjednodušení se však často používá stejný zápis jako pro jednotky, tedy značka veličiny v hranatých závorkách: [\"X\"].\n\nV každé fyzikální rovnici musí být rozměry veličin na obou stranách stejné. Toho lze využít k rozměrové kontrole správnosti složitějších fyzikálních rovnic.\n\nRozměr odvozené veličiny se stanoví z definičního vztahu dané veličiny.\n\nVeličiny koherentních soustav jsou zpravidla definovány jako součiny a podíly základních veličin. V definičním vztahu se nahradí značky veličin symboly rozměrů a ty se rozepíší do součinu mocnin rozměrů základních veličin (majících obvykle specifické značky). Výsledný vztah se pak převede do tvaru součinu mocnin rozměrů základních veličin podle zásad pro úpravu součinů a podílů mocnin. Pokud v definičním vztahu figuruje číselný koeficient, nahradí se (stejně jako každá bezrozměrná veličina) jednotkou, efektivně se tedy vynechá. Sčítat a odečítat lze pouze veličiny stejného rozměru - proto je přirozené, že každý z členů musí mít stejný rozměr (a pro definici rozměru odvozené veličiny postačuje ponechání pouze jediného členu). Derivace v definičním vztahu se bere jako naznačené dělení infinitezimálních přírůstků – nahradí se proto prostým podílem, integrál jako nekonečný součet součinů integrované veličiny a infinitezimálního přírůstku integrační proměnné – nahradí se tedy součinem obou rozměrů. Vyskytuje-li se v definičním vztahu exponenciální, logaritmická nebo goniometrická funkce, její hodnota se bere jako bezrozměrná; taktéž její argument musí být bezrozměrný.\n\nKe každé veličinové rovnici lze napsat podle stejných zásad odpovídající rovnici rozměrovou a rozepsat ji až na vztahy rozměrů základních veličin. Rozměrovou rovnici lze využít k rozměrové kontrole správnosti původní rovnice - obě strany rovnice musí mít stejný rozměr, jakož i všechny členy naznačených součtů a rozdílů musí mít shodný rozměr. Protože argumenty exponenciálních, logaritmických a goniometrických funkcí musí být bezrozměrné, přibude ke každé takové funkci ještě kontrolní rozměrová rovnice pro její argument.\n\nDo roku 1995 měly svůj zvlášní nezávislý rozměr i tzv. doplňkové veličiny a jednotky, ač měly charakter bezrozměrných odvozených veličin a jednotek. V současnosti mají jako bezrozměrné odvozené veličiny a jednotky rozměr 1.\n\nDříve tedy tabulka rozměrů obsahovala ještě:\n\nTyto rozměry vystupovaly i v rozměrech veličin odvozených z veličin doplňkových; např. korektní rozměr úhlové rychlosti byl do roku 1995 Tα, rozměr osvětlení (a jednotky lux) byl LJΩ apod.\n\nJako příklad použijeme veličinu \"práce\" \"W\", která je definována jako součin síly \"F\" a dráhy \"s\" po níž působila, tedy\n\nRozměr veličiny \"W\", který označíme [\"W\"], dostaneme následujícím způsobem: Protože dráha \"s\" představuje základní veličinu (délku), dosadíme za \"s\" příslušný symbol, tedy L. Síla však není základní veličinou, proto bude\nV dalším kroku použijeme definici síly\n\nkde \"m\" je hmotnost tělesa (tedy základní veličina, dosadíme M) a \"a\" je zrychlení, které mu síla \"F\" uděluje; pro rozměr [\"F\"] získáme vztah\n\nZpracujeme zrychlení podobným způsobem\n\nkde \"v\" je rychlost a \"t\" je čas, a získáme\n\nKonečně\n\nz čehož dostaneme\n\nZpětným dosazováním do předchozích rovnic a úpravami nakonec získáme fyzikální rozměr veličiny \"práce\"\n\nZpracujeme-li obdobným způsobem rovnici pro výpočet \"kinetické energie\" \"E\"\n\nzjistíme, že rozměr této veličiny je\n\nJe tedy stejný jako rozměr práce. Tato skutečnost nepřekvapuje, protože \"kinetická energie\" má stejnou jednotku jako \"práce\", a jednotkou je dán i rozměr. Není však pravidlem, že veličiny stejného rozměru musí mít stejnou jednotku - stejný rozměr má i \"moment síly\", je to však veličina s jiným fyzikálním charakterem, proto má i jinou jednotku - newton metr.\n\n\n"}
{"id": "62525", "url": "https://cs.wikipedia.org/wiki?curid=62525", "title": "Kolejový obvod", "text": "Kolejový obvod\n\nKolejový obvod je součást zabezpečovacího zařízení dráhy. Slouží k zjištění volnosti kolejového úseku, případně též k přenosu informace na drážní vozidlo.\n\nKolejový obvod funguje na principu průchodu elektrického proudu přes kolejnice, dvojkolí drážních vozidel a kolejový přijímač (např. relé), jehož výstup je zapojený do navazujícího zabezpečovacího zařízení (ZZ). Kolejové obvody lze rozdělit do dvou základních skupin:\n\n\nK bezpečné detekci volnosti koleje se používají výhradně paralelní kolejové obvody (PKO), protože při poruše hlásí bezpečnější stav \"obsazeno\". PKO se také používají k vyhodnocení průjezdu vlaku kolejovými úseky (úsekem) - při správné sekvenci postupného obsazení a uvolnění dvou či více PKO se v navazujícím ZZ vyhodnotí průjezd vlaku naposledy uvolněným úsekem. Tato funkce se používá především ve staničních ZZ k rušení závěru jízdních cest, u traťových ZZ pak pro účely tzv. úplné blokové podmínky. \n\nSériové kolejové obvody se používají ke spolehlivému vyhodnocení obsazení koleje nebo průjezdu vlaku kolejovým úsekem. Používají se např. při uvolňování závěru vlakových cest nebo ke kontrole průjezdu vlaku prostorem přejezdu. Při poruše hlásí bezpečnější stav \"vlak kolejovým úsekem neprojel\".\n\nParalelní kolejový obvod lze zjednodušeně popsat následovně: K jednomu konci elektrického kolejového úseku je připojen zdroj napětí. Ke druhému konci je připojena výstroj kolejového přijímače. Pokud se na koleji nenachází žádné kolejové vozidlo a nedošlo k lomu kolejnice či jiné uvažované poruše, protéká kolejovým přijímačem proud dostatečný k jeho vybuzení. V navazujícím ZZ je dotčený kolejový úsek vyhodnocen jako volný. Pokud je kolejový úsek obsazený vlakem nebo pokud došlo k lomu kolejnice či jiné uvažované poruše, kolejovým přijímačem teče malý nebo žádný proud, dojde k jeho odpadu a v navazujícím ZZ se kolejový úsek vyhodnotí jako obsazený.\n\nPůvodní kolejové obvody používaly pro svou funkci stejnosměrný proud. Z důvodu možného ovlivnění bezpečné funkce KO (např. zpětnými proudy stejnosměrné trakce) se postupně přešlo na střídavý signální proud. Dále se zaváděním elektrické trakce (a elektrického vytápění) vzniknul problém zajištění průtoku zpětných trakčních (a topných) proudů kolejovým vedením. Tento problém je v praxi vyřešen následujícími způsoby:\n\n\n\n\nJednopásové a dvoupásové kolejové obvody jsou určeny pro tratě elektrické i nezávislé trakce. Kromě toho lze však na tratích nezávislé trakce za určitých podmínek provozovat také bezprůtokové a částečně průtokové kolejové obvody. V obou případech se jedná o kolejové obvody bez stykových transformátorů.\n\n\n"}
{"id": "62526", "url": "https://cs.wikipedia.org/wiki?curid=62526", "title": "Postmoderní architektura", "text": "Postmoderní architektura\n\nPostmoderní architektura je pojem označující architektonický styl následující po období modernismu, tj. období po druhé světové válce, kdy se ve světě a zejména v USA stavěly mohutné kancelářské budovy s uniformními prosklenými stěnami, které dostávaly pro svou snadnou montáž přednost před jiným typem architektury. Samotná estetika uniformního modernismu šla stranou – budovy byly jednotvárné, odosobněné, po celém světě si podobné. Proto se pro tuto architekturu vžil i pojem architekta Philipa Johnsona - \"mezinárodní styl\". Je celkem přirozené, že se proti tomuto trendu brzy začaly objevovat protichůdné tendence – je paradoxem, že jako jeden z prvních reagoval Philip Johnson, který se předtím zasloužil o moderní architekturu v Severní Americe. \n\nJeště více se od klasické moderny distancoval architekt Robert Venturi, který se ve svých návrzích snažil rozčlenit jednolitou plochu budov. Venturiho realizace ze začátku 60. let jsou považovány za základy postmoderny. V architektuře se tak i dnes označují všechny, často i rozdílné směry, které mají jen jednoho společného jmenovatele – odloučení od klasické moderny. \n\nPostmoderna se často obrací pro inspiraci do historie, ale zcela jinak, než např. pseudoslohy v 19. století. Znovu se do architektury dostávají symetrie, antikizující sloup, obloukové okno, dekorace a podobně. Vzniká postmoderna retrospektivní – zatímco postmoderna progresivní se snaží využívat tvarosloví i techniky soudobé, ale zcela odlišné od klasické moderny. \n\n"}
{"id": "62530", "url": "https://cs.wikipedia.org/wiki?curid=62530", "title": "Alwaid", "text": "Alwaid\n\nBeta Draconis (β Dra / β Draconis / Alwaid) je třetí nejjasnější hvězda v souhvězdí Draka. Jedná se o žlutého jasného obra nebo veleobra spektrální třídy G<nowiki>2</nowiki>. Je to dvojhvězda (ADS 10611) obíhaná hnědým trpaslíkem s oběžnou dobou kolem čtyř tisíc let.\n\nNěkdy je také označována Rastaban (ra's ath-thu'ban – „hlava hada“), ale toto jméno je „putovní“ a je udělováno té hvězdě, která zrovna dotyčnému připadá jako hlava. Speciálně je často používáno pro Etamin (Gamma Draconis).\n\nJméno Alwaid se překládá jako „ta, kdo bude zničena“ nebo jako „hráč na loutnu“ (z arabského al'awwad).\n\n"}
{"id": "62533", "url": "https://cs.wikipedia.org/wiki?curid=62533", "title": "Gepidové", "text": "Gepidové\n\nGepidové či Gepidé () byli východogermánský kmen, původem zřejmě z jižní Skandinávie. Byli blízce příbuzní s Góty nebo jejich odnoží. Poprvé jsou zmíněni v roce 260 n. l., když se s Góty zúčastnili invaze do Dácie. Od druhé poloviny 3. století sídlili v Karpatské kotlině a během 4. století se stali součástí říše Hunů. Pod vůdcem Ardarichem se sjednotili s ostatními germánskými kmeny a Huny v roce 454 nebo 455 porazili v bitvě na řece Nedao. Poté vzniklo království známé jako Gepidia s centrem ve městě Sirmium, dokud nebylo roku 567 poraženo Langobardy. Zbytky Gepidů si podmanili Avaři v 6. století a Gepidové se poté rozplynuli v národnostních proudech závěru stěhování národů.\n\nPodle gótského historika Jordana pochází jméno Gepidů z gótštiny ze slova \"gepanta\", což znamená „líný“ nebo „pomalý“. Gótové jim tak říkali, poněvadž Gepidé se živili zemědělstvím (na rozdíl od Gótů, kteří sháněli obživu z kořisti, tributů a z římských \"foederátních\" plateb). Anglosasové naproti tomu označovali Gepidy za šťastné, když jim říkali \"Gifdas\" nebo \"Gefdas\".\n\nNejstarší historicky známá sídelní oblast Gepidů je u ústí řeky Visly, odkud se v první polovině 3. století vydali na jihozápad. Pod vedením krále Fastidy porazili Burgundy. V roce 248 se spojili s Góty, Vandaly a napadli římské provincie Moesii a Thracii a usadili se v Dácii. V témže roce se dostali do konfliktu se svými příbuznými Góty.\n\nVe druhé polovině 3. století se tedy Gepidové usadili v okolí řeky Tisy, ve 4. století byli podmaněni Ostrogóty, kteří se sem po roce 375 uchýlili z Černomoří, kde byli napadeni Huny. Počátkem 5. století pronikli Hunové až do Panonie a kmeny zde usazené si podmanili. Na rozdíl od Ostrogótů, kteří pod hunskou vládou neměli své vlastní krále, měli Gepidové po celý čas hunské nadvlády možnost volit si krále.\n\nZa vlády krále Ardaricha se gepidští bojovníci stali respektovaným mocenským faktorem a v roce 451 tvořili v bitvě na Katalaunských polích levé křídlo hunského vojska. Po Attilově smrti (453) se Gepidové spojili s Ostrogóty a dalšími germánskými kmeny, porazili Huny roku 454 v bitvě na řece Nedao.\n\nÚzemí ovládané Gepidy, Gepidská říše, se rozkládalo v oblasti Karpatské kotliny vymezené Tisou, Dunajem, Oltem a Karpatami. Styky s blízkými Ostrogóty byly již tradičně konfliktní a Gepidové proti nim roku 469 spolu s dalšími Germány válčili. S Římem, reprezentovaným východořímským císařem Marcianem, nejdříve uzavřeli spojenectví, ale brzy se zmocnili území v Panonii a obsadili město Sirmium. Roku 504 je však ostrogótský král Theodorich o tuto část územních zisků připravil.\n\nNejvětší síly dosáhli Gepidové v roce 537, kdy se usazovali v bohatých oblastech okolo Bělehradu. Začali však být ohrožováni Langobardy, v té době spojenci Byzance, a Gepidové byli z této oblasti roku 546 vyhnáni. Za krále Thurisinda se spojili s bulharskými Kutrigury a slovanskými kmeny proti Langobardům a bulharským Utigurům, podporovaným Byzancí. V roce 552 došlo mezi Gepidy a Langobardy k bitvě u Asfeldu, v níž byli Gepidové poraženi.\n\nByzanc obávajíc se vzrůstu moci Langobardů se vzápětí s Gepidy spojila a roku 566 Langobardy porazila. To však vedlo Langobardy k vyhledání pomoci u Avarů. Zaštítěni jejich vlivem porazili roku 567 Gepidy vedené posledním gepidským králem Kunimundem. Na území poražených Gepidů se potom přesunuli Avaři. V roce 568 ustoupili před Avarským tlakem sami Langobardi, a k jejich cestě do Itálie se připojily i zbytky Gepidů. Část Gepidů nadále žila s Avary a část se připojila k Byzanci. Po těchto událostech ztratilo toto germánské etnikum dějinný význam.\n\nBěhem doby hunského područí se nejspíše seznámili s křesťanstvím, pravděpodobně prostřednictvím Ostrogótů, jejichž část se po roce 439 vrátila z jižní Galie od tehdy již křesťanských Vizigótů. Podporuje to Jordanovo líčení jejich christianizace, kterou spojuje s konverzí Ostrogótů. Nadále však setrvávali i u pohanství, jak dokládá ve 40. letech 5. století Salvianus z Massilie. Zcela jasně jako křesťané jsou Gepidové uvedeni až v díle Prokopia z Kaisareie, z doby diplomatických jednání Gepidů s císařem Justiniánem.\n"}
{"id": "62535", "url": "https://cs.wikipedia.org/wiki?curid=62535", "title": "Okres Brezno", "text": "Okres Brezno\n\nOkres Brezno je jedním z okresů Slovenska. Leží v Banskobystrickém kraji, tvoří jeho celou severní část. Na severu hraničí s okresem Liptovský Mikuláš a Ružomberok v Žilinském kraji a s Poprad Prešovském kraji, na jihu s okresem Banská Bystrica, Zvolen, Detva, Poltár, Rimavská Sobota, Revúca a Rožňava\n\nOkres vznikl v 90. letech 20. století oddělením z okresu Banská Bystrica, v té době největšího okresu na Slovensku.\n\n"}
{"id": "62539", "url": "https://cs.wikipedia.org/wiki?curid=62539", "title": "Strabón", "text": "Strabón\n\nStrabón (, ; 64 př. n. l. Amaseia v Pontu – 19 až 24 n. l.) byl starořecký filosof, historik a geograf. Proslul zejména díky svému spisu \"Geografika\", nejrozsáhlejšímu dochovanému zeměpisnému dílu antiky. Studoval v Římě u peripatetika Xenarcha, později se však přikláněl spíše ke stoické filosofii.\n\nStrabón je autorem nejobšírnějšího dochovaného díla o antickém světě. Prameny k němu sbíral po celé římské říši; sebevědomě tvrdil, že mezi geografy není nikdo, kdo by procestoval více zemí v těchto končinách než on.\n\nSedmnáctisvazková \"Geografika\" je jediným antickým geografickým dílem, jehož úplný text máme k dispozici. Jeho význam tkví ve spolehlivosti údajů čerpaných z autopsie i v četných svědectvích převzatých ze starších, nedochovaných děl. Přináší mj. i nejstarší zmínky o obyvatelstvu naší země.\n\nPodle autorova záměru mělo dílo sloužit jako praktická příručka, zdroj informací pro římské státníky, vojevůdce, provinciální úředníky i obchodníky.\n\nPouze první dva svazky mají víceméně teoretický charakter. Strabón místy ignoruje zásady stoické školy a zmiňuje se i o příčinách jevů. Krátce se zabývá historií geografie. Uvádí jména prvních geografů – největší autoritou je pro něj Homér. Hérodotovi zřejmě příliš nedůvěřuje; do přehledu významných geografů minulosti ho nezařadil. Následuje výklad o vývoji zemského povrchu o rozměrech Země a ekumeny, o zónách, o Erastothenově dělení ekumeny na sfragidy.\n\nJádrem druhé knihy je upřesňování vzdáleností mezi významnými body; Strabón se snaží korigovat údaje předchůdců. Ve svých obecně geografických představách není originální. Základní myšlenky přebírá od Erastothena, Polybia z Megalopole (200 – 120 př. n. l.) a Poseidónia z Apameie (135 – 51 př. n. l.) – jehož označuje za nejučenějšího filozofa své doby.\n\nZbývajících 15 knih obsahuje popisy jednotlivých zemí a oblastí:\n\nKvalita popisů a úroveň hodnověrnosti faktů kolísá. K nejlepším patří pasáže věnované Malé Asii, Egyptu a Libyi (Africe) sepsané na základě vlastních poznatků autora.\n\nVýklad má značně chaotický charakter; dlouhé vsuvky postrádají vztah k ústřednímu tématu. Dominuje názvosloví, informace o obyvatelstvu (přičemž barbarské kmeny Strabóna příliš nezajímají), o státním zřízení a o historii. Údaje o přírodě jsou vcelku kusé a chudé.\n\nI když Strabón usiloval o přesnost, konfrontoval informace z různých pramenů a polemizoval s autory, nevyhnul se mnoha omylům:\n\n\"Geografika\" není příliš originální; zato je široká a podrobná. Strabón zdůrazňuje její praktický význam: „I zedník, jenž se chystá postavit dům, nebo architekt, který buduje město, musí brát v úvahu vzdálenosti, klimatické rozdíly a jiné přírodní zvláštnosti; tím spíše to musí respektovat člověk, který svým rozumem postihuje celou obývanou zemi.“\n\nStrabón chápe geografii jako aplikovanou vědu; v podstatě ji redukuje na utilitární popis ekumeny. „Geograf se nemusí zabývat regiony mimo rámec obyvatelného světa. Pro potřeby vlády nepřináší seznamování se s takovými zeměmi a jejich obyvatel žádný užitek, zvláště žijí-li tito lidé na odlehlých ostrovech, a nemohou nám tedy být nebezpeční.“ Ani severní ani jižní hranice ekumeny nás nemusí zajímat.\n\nOtázka obyvatelnosti ekvatoriální zóny „vychází za rámec geografie“. Strabón však uznává, že by bylo směšné, kdyby někdo ve snaze přesně popsat obyvatelný svět nevěnoval pozornost také Zemi jako celku, její velikosti, charakteru, poloze ve vesmíru, tomu, je-li svět obyvatelný pouze v jediné části, ve které žijeme, nebo ve více částech, a kolik takových regionů vlastně je; jaký rozsah má neosídlená část světa, jaký má charakter a proč je neobyvatelná.\n\nJako hypotézu akceptuje, že Země je koule o obvodu 252 000 stádií (asi 46 000 km).\n\nStrabón akceptuje délku poledníku, vypočtenou Eratosthenem. Ekumenu si představuje jako rozsáhlý ostrov připomínající „chlamidu“ (krátký mužský jezdecký plášť) – v jednom ze čtyř sférických čtyřúhelníků. Oceán omývající ekumenu má celkem čtyři zálivy:\n\nStrabón nesdílí názor Pythéa z Masalie, že nejsevernější část obydleného světa – Thúlé – leží pouhých šest dní plavby na sever od Británie (na rovnoběžce Irska).\n\nPřipouští možnost existence dvou nebo i více obydlených světů v mírném pásu. Tento poměrně značně rozšířený názor mu nebrání věřit, že do Indie lze doplout západním směrem.\n\nStrabón píše o proměnách souše i moře, o vzniku a mizení hor, řek i jezer, o působení mořských vln, které brání řekám transportovat nánosy daleko od pevniny.\n\nJde-li o Sicílii, zde se Strabón domníval, že se jedná o úlomek Itálie, nebo byla vyvržena silou ohně z hlubin Etny.\n\nStrabón konstatuje, že teoretické problémy patří do okruhu zájmu filozofů, že všichni staří geografové – Homér, Anaximandros, Hekataios, Démokritos, Eudoxos z Knidu, Dikaiarchos, Eforos i jejich následovníci Erastothenes, Polybios a Poseidónios – byli v jistém slova smyslu filozofy.\n\nJe po něm pojmenován kráter Strabo na přivrácené straně Měsíce.\n"}
{"id": "62546", "url": "https://cs.wikipedia.org/wiki?curid=62546", "title": "Alice", "text": "Alice\n\nAlice je ženské jméno nejasného původu a významu. Je často považována za odvozeninu jmen \"Alžběta\", \"Aalis\" nebo \"Adelaide\". Z posledního se pak nejčastěji vybírá jeho význam: \"Ušlechtilá, Vznešená\". Podle českého občanského kalendáře má jmeniny 15. ledna. Další jména podobného významu jsou Adéla a Heidi. Alis je zdrobnělinou starého jména \"Adalheidis\". Domácími podobami jména jsou Ála, Alka, Ali, Lily, Alička, Alis.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +1,2%.\n\n\n"}
{"id": "62547", "url": "https://cs.wikipedia.org/wiki?curid=62547", "title": "Roklanský potok", "text": "Roklanský potok\n\nRoklanský potok (též \"Mlýnský potok\") je jedním ze tří potoků, jejichž soutokem vzniká šumavská řeka Vydra, proslulá svým kamenitým řečištěm s množstvím tzv. obřích hrnců.\n\nRoklanský potok pramení v Národním parku Šumava v těsné blízkosti státní hranice České republiky se Spolkovou republikou Německo, asi 0,5 km severozápadně od Blatného vrchu (1367 m) v nadmořské výšce 1264 m a 4 km jihovýchodně od vrcholu hory Roklan, podle níž dostal potok své jméno. Jeho tok od pramene směřuje k severu, protéká Roklanskou slatí, bývalou Roklanskou nádrží a asi 1 km jižně od osady Javoří Pila se stáčí směrem na východ. Tímto směrem teče až k soutoku s Modravským potokem u Modravy v nadmořské výšce 978 m.\n\nRoklanský potok je téměř 14 km dlouhý a odvodňuje území o rozloze 48 km². Od Javoří Pily až k Modravě vede podél jeho toku trasa červené turistické značky.\n\nJeho významnými přítoky jsou Rokytka (4,4 km) sbírající vody z Rokyteckých (Weitfällerských) slatí, Novohuťský potok (3,5 km) protékající Novohuťskými močály a Javoří potok (5,6 km) protékající Javoří slatí s levostranným přítokem Tmavým potokem (3,7 km) odvádějícím vodu ze svahů Poledníku (1315 m) a Jezerního hřbetu.\n\nSoutokem s potoky Modravským a Filipohuťským tvoří počátek řeky Vydry.\n\nV povodí Roklanského potoka u Javoří pily byly na šesti lokalitách nalezeny stopy nejvýše položeného pravěkého osídlení v Česku. Zanechali je zde tlupy lovců a sběračů pozdního paleolitu a mezolitu (z doby osm tisíc let před naším letopočtem), které sem každoročně na několik týdnů mířily za obživou – táhnoucími pstruhy a lososy a plody (brusinky, borůvky a lískové oříšky). Ryby lovily na udici, zvěř lukem a šípy, případně do pastí. Hroty šípů, čepele zbraní nebo háčky na ryby vyráběly z kamenných čepelí, jejichž úlomky zde byly nalezeny.\n\nRoklanský potok byl (jako celé povodí Otavy) využíván k plavení dřeva. První zprávy o plávce dříví v oblasti Vydry a jejích přítoků pocházejí ze 16. století. Rozmach těžby a plavení dřeva v této oblasti nastal poté, co v roce 1799 koupil prášilské panství od hraběte Filipa Kinského kníže Josef II. Schwarzenberg. K těžbě a zpracování dřeva sloužily v povodí Roklanského potoka Roklanská hájovna a Javoří pila.\n\nV letech 1949–1950 byl zpracován \"Generální návrh využití Vydry a přítoků u Modravy se zvláštním ohledem na stávající vodní elektrárnu na Vydře\", podle kterého měla být 450 m pod soutokem Roklanského a Modravského potoka vybudována hráz o výšce 45,5 m či dokonce 60 m. Vzdutí vodní nádrže mělo sahat 5 km proti proudu Roklanského potoka, téměř až k Javoří pile. Zatopená plocha by činila 290 ha (ve větší variantě 450 ha) a zaplavila by část Modravských slatí. Realizace projektu měla být zahájena v 60. letech 20. století, k čemuž nedošlo.\n\n"}
{"id": "62551", "url": "https://cs.wikipedia.org/wiki?curid=62551", "title": "Filipohuťský potok", "text": "Filipohuťský potok\n\nFilipohuťský potok nebo také Filipský potok je jedním ze tří potoků, které svým společným soutokem dávají vzniknout šumavské řece Vydře. Délka toku činí 4,9 km.\nFilipohuťský potok pramení přibližně 3 km východně od Modravy v rozsáhlé Tetřevské slati. Od pramene až k soutoku s Modravským a Roklanským potokem v Modravě teče západním až jihozápadním směrem.\n"}
{"id": "62553", "url": "https://cs.wikipedia.org/wiki?curid=62553", "title": "Modravský potok", "text": "Modravský potok\n\nModravský potok je hlavním pramenným tokem šumavské řeky Vydry. Protéká Kvildskými pláněmi. Vzniká soutokem Luzenského a Březnického potoka.\n\nNejdelší zdrojnicí je Luzenský potok, který pramení v Národním parku Šumava na severozápadním svahu hory Luzný v nadmořské výšce 1215 m. Od pramene stéká potok k severu širokým, mělkým Luzenským údolím. Pod Březníkem se údolí náhle zužuje a jeho svahy jsou značně příkré - toto zúžení se pozvolna k severu otevírá a potok vtéká do kotliny u Modravy, kde se spojuje s Roklanským a Filipohuťským potokem a pokračuje dál jako řeka Vydra. Od pramene k soutoku je Modravský potok dlouhý přibližně 13 km.\n\n\nModravský potok na webu o Modravsku\n\nLuzenský potok na webu o Modravsku\n"}
{"id": "62554", "url": "https://cs.wikipedia.org/wiki?curid=62554", "title": "Imigrace", "text": "Imigrace\n\nImigrace neboli přistěhovalectví (opakem je emigrace) je proces, při němž se na území státu usazují obyvatelé přicházející ze zahraničí. Konají tak z ekonomických, politických či náboženských důvodů.\n\nMnoho obyvatel chudých zemí, které sousedí s těmi bohatými, opouští svoji zemi s vidinou zbohatnutí a dosáhnutí lepší životní úrovně či vzdělání. Přistěhovalců, kteří se stěhují do rozvinutých zemích právě kvůli tomuto důvodu, je nejvíce, počítají se na miliony. Asi nejznámějším příkladem jsou Spojené státy americké v 19. a 20. století. V druhé polovině minulého století přiměl ohromný ekonomický rozvoj vyspělých zemí a úpadek těch chudých některé obyvatele chudých zemí (Mexika, Alžírska, Turecka, Pákistánu či Tuniska) k tomu, aby se vydali za prací ke svým bohatším sousedům (Francie, Německo, Spojené státy americké, Spojené arabské emiráty). Někteří tito přistěhovalci se snaží o integraci do majoritní společnosti, ale ta je přesto složitá. Neporozumění a rozdílnost mezi nimi tak vede k radikalizaci obou skupin a k násilí.\n\nV zemích, kde probíhá již nějakou dobu ozbrojený konflikt, se mnoho místních obyvatel rozhodne pro opuštění svých domovů, útočiště hledají v jiných zemích. Počet těchto imigrantů neboli uprchlíků dosahuje také milionů, nepostihuje však rozvinuté země. Příkladem těchto zemí mohou být území palestinské autonomie, Pákistán, Bosna a Hercegovina, Súdán, a některé další země. Mírnější variantou výše zmíněného jsou imigranti pocházející ze zemí, kde jsou perzekvováni, a to buď kvůli rase, původu či svému přesvědčení. Jako příklad lze uvést bývalý Sovětský svaz či socialistické Československo, odkud tisíce lidí odešly dobrovolně nebo z donucení musely opustit zemi a odejít na \"Západ\".\n\nV zemích, kde probíhá nábožensky motivovaný útlak, boj nebo izolace, odchází postižená menšina do zemí s nábožensky tolerantnějším přístupem nebo do sekulárních států.\n\nPokud imigranti pocházejí ze zemí s nízkou životní úrovní, z odlišného kulturního prostředí nebo s nižší všeobecnou úrovní vzdělání, mohou vyvstat problémy s jejich integrací do většinové společnosti přijímající země. Ti, kteří nejsou schopni se přizpůsobit, mohou vytvářet svoji vlastní paralelní společnost s kulturním prostředím své staré země; vznikají tak ghetta. Přistěhovalci se v nich mohou cítit odtržení od majoritní společnosti. U ostatních obyvatel tím mohou probouzet negativní reakce, jako je xenofobie.\n\n\n"}
{"id": "62555", "url": "https://cs.wikipedia.org/wiki?curid=62555", "title": "Habala", "text": "Habala\n\nHabala je malá horská vesnice v provincii 'Asir v Saúdské Arábii. Jejím původním obyvatelstvem byla kmenová komunita „květinových lidí,“ nazývaná tak podle zvyku nosit ve vlasech vysušené květiny. Vesnice byla dříve dostupná pouze po provazových žebřících; \"Habala\" znamená v arabštině „provaz“.\n\nV devadesátých letech minulého století byla v rámci podpory turismu postavena lanovka, poskytující přístup do vesnice a k jejím působivým horským výhledům. V důsledku toho byli místním obyvatelům vyvlastněny jejich domovy; a měli být přestěhováni do moderní vesnice, postavené za tím účelem v údolí. Když odmítli, přesunula je násilím saúdskoarabská národní garda. Dnes mají někteří z obyvatel opět do vesnice přístup, ale pouze v letních měsících, aby mohli pro turisty předvádět své tradiční tance.\n\n"}
{"id": "62559", "url": "https://cs.wikipedia.org/wiki?curid=62559", "title": "Světový pohár v alpském lyžování 1984/1985", "text": "Světový pohár v alpském lyžování 1984/1985\n\nSvětový pohár\n\n\n"}
{"id": "62561", "url": "https://cs.wikipedia.org/wiki?curid=62561", "title": "Růžena Grebeníčková", "text": "Růžena Grebeníčková\n\nPhDr. Růžena Grebeníčková, CSc. (1. listopadu 1925 Sušice – 21. července 1997 Praha) byla česká literární historička, teoretička a překladatelka.\n\nV roce 1985 obdržela Herderovu cenu za výrazný přínos literární komparatistice. Její sestra Eva Grebeníčková (1927–2000) byla grafička a výtvarnice.\n\nNarodila se a rané dětství strávila v Sušici, ale záhy se s rodiči přestěhovala do Přerova, neboť její otec, zemědělský inženýr Anton Grebeníček (1897–1964), tam získal učitelské místo. Její matka Josefa, roz. Patlejchová (1898–1991), která měla v Přerově modistství (naposledy ve Wilsonově ulici), proslula výrokem: „Nevyvěšovala jsem do výlohy Hitlera, tak nemusím věšet ani Gottwalda.“ V Přerově absolvovala reálné gymnázium. Vzhledem k uzavření vysokých škol během německého protektorátu se po maturitě vyučila ještě modistkou. \n\nSpolu se sestrou se již před 2. světovou válkou učila kromě němčiny také francouzsky a rusky, neboť její matka, která strávila učednická léta ve Vídni. Ruské klasiky jako např. Puškina, Tolstého a Dostojevského znala jen z německých překladů, chtěla dcerám poskytnout co nejširší jazykové vzdělání. \n\nV roce 1942 založila a vedla studentskou divadelní skupinu, pro kterou zdramatizovala Hlaváčka, Lva Blatného, Lermontova a Nervala.\n\nV letech 1945–1949 studovala filosofii, romanistiku a srovnávací literatury na Filosofické fakultě University Karlovy v Praze. \n\nNavštěvovala přednášky Karla Krejčího (literární komparatistika), Arnošta Kolmana (logika), Jana Blahoslava Čapka (přehled vývoje české literatury), Jana Patočky (filosofie), Václava Černého, Jana Mukařovského (např. teorie jevištní recitace) a dalších.\n\nBěhem studia vstoupila do KSČ (1946), odkud byla po čtvrtstoletí během normalizačních čistek vyškrtnuta (1971).\n\nV roce 1949 stanula před tzv. čestným soudem filosofické fakulty kvůli schvalování \"pamfletu\" na Nezvala (který napsali studenti Viktor Matys a Zdeněk Pachovský) a musela přerušit studium a vyučovat na základní škole v dnes již zaniklém Jenišově Újezdě v severních Čechách.\n\nV roce 1952 obdržela doktorát (PhDr.) za práci \"Cervantesova dramaturgie. Příspěvek k problematice renesanční ideologie\".\n\nRok vyučovala na FAMU dějiny literatury a estetiky (koncem 40. let?).\n\nV roce 1953 byla prof. Dolanským přijata jako vědecká aspirantka do Slovanského ústavu (SlÚ) ČSAV (až do roku 1957). Disciplinární potrestání z roku 1949 se mimo jiné projevilo i v tom, že se musela začít věnovat ruské literatuře místo dosud převládajícího zájmu o literatury románské. Grebeníčková k tomu s odstupem poznamenala: „Byla to doba, kdy leckdo přešel radši na druhou stranu, když mě měl ve Valentinské potkat.“\n\nNaproti tomu jí Václav Černý ve svých Pamětech III popisuje jako fanatickou komunistku, která okolo sebe zejména na začátku padesátých let šířila revoluční hrůzu.\nV roce 1961 se stala kandidátkou věd (CSc.) za práci \"Literární názory českých radikálních demokratů a revoluční demokratická kritika česká\". Od roku 1964 až do penzionování v roce 1981 byla vědeckou pracovnicí Ústavu jazyků a literatur (ÚJaL) ČSAV, později přejmenovaného na Ústav české a světové literatury (ÚČSL).\n\nZabývala se zejména ruskou, německou, rakouskou (např. Robert Musil), francouzskou, španělskou (např. Cervantes, Benito Pérez Galdós etc.) a českou literaturou 18. až 20. století. \n\nSpolu s manželem Karlem Kosíkem se podílela na znovuohodnocení českých radikálních demokratů, především Karla Sabiny a Josefa Václava Friče.\n\nV návaznosti na práce o romantismu, ale nemalou měrou také pod vlivem působivé adaptace \"Máje\" E. F. Burianem, se věnovala zpočátku Máchovým vztahům k německé literatuře.\n\nV roce 1974 se vydala po stopách Máchova \"italského deníku\" do Itálie s olomouckou profesorkou matematiky Boženou Věchtovou, druhou část cesty absolvovala s literární vědkyní Miladou Chlíbcovou v roce 1976. Ve strojopise se dochovaly dvě nedokončené studie o této cestě (druhou začala psát s několikaletým odstupem poté, co se první verze ve velké pracovně někam ztratila).\n\nK Máchovskému výročí v roce 1986 připravovala pro Severočeské nakladatelství rozsáhlý komentář k \"Máji\", nakladatel ale od smlouvy po čase odstoupil a vysvětloval to prudce zamítavou reakcí z Prahy. Rukopis tohoto komentáře, který byl podle některých svědků ve finální podobě, v pozůstalosti nalezen nebyl (není ovšem vyloučeno, že si ho někdo vypůjčil a nevrátil).\n\nPráce z přelomu 50.-60. let minulého století podepisovala propůjčeným jménem výtvarnice Heleny Matoušové. O dekádu později v 70. a 80. letech příležitostně psala a překládala díky „pokrývačům“ pod dosud zjištěnými jmény Miloslav Jehlička, Jaroslav Kudrna, Věra Saudková a Jiřina Táborská. Pro Lopatkův samizdatový \"Kritický sborník\" používala pseudonym Aleš Hauzner a různé šifry, které přiděloval sám editor s rafinovaným záměrem navýšit tak uměle počet přispěvatelů, aby zmátl StB (ta však byla již delší dobu v mentální agonii, takže se k pochopení této hry vůbec nedostala).\n\nV roce 1968 dostala spolu s Oldřichem Králíkem od Československého spisovatele cenu A. M. Píšy za sborník \"Realita slova Máchova\" (1967).\n\nV roce 1985 obdržela od německé Nadace Alfreda Toepfera prestižní Herderovu cenu \"(Herder-Preis)\" za své rozsáhlé dílo v oboru literární vědy a literární publicistiky a za svou neúnavnou činnost, kterou v českém a středoevropském kulturním životě vytvořila most mezi západoevropskou a východoevropskou literaturou. V odůvodnění pro udělení této ceny bylo uvedeno, že její literární dílo mělo celoevropský význam. \n\nZa výbor studií \"Literatura a fiktivní světy I.\", který edičně připravil Michael Špirit, obdržela v roce 1996 cenu Nadace Českého literárního fondu za nejlepší literárněvědné dílo.\n\nZ manželství s filosofem Karlem Kosíkem vzešly tři děti (tj. Antonín, Irena a Štěpán).\n\n\n\n\n\n\n\n\n"}
{"id": "62562", "url": "https://cs.wikipedia.org/wiki?curid=62562", "title": "Josef Bradna", "text": "Josef Bradna\n\nJosef Bradna (* 10. září 1957, Praha) je český herec. Hrál mimo jiné ve filmech \"Playgirls\" a \"Hostel\".\n\n\n"}
{"id": "62565", "url": "https://cs.wikipedia.org/wiki?curid=62565", "title": "Alois", "text": "Alois\n\nAlois (Alojz, výjimečně také Aloys) je mužské jméno. latinsky Aloisius, patrně z provensálské formy jména Ludvík (Luigi). Podle českého občanského kalendáře má svátek 21. června.\n\nLojza, Lojzíček, Lojzek, Lolek, Lojzi\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -7,1%, což svědčí o poměrně značném úbytku obliby tohoto jména.\n\n\n\n\n"}
{"id": "62566", "url": "https://cs.wikipedia.org/wiki?curid=62566", "title": "Váha (rozcestník)", "text": "Váha (rozcestník)\n\nPojem váha má více významů:\n\n\n\n\n"}
{"id": "62567", "url": "https://cs.wikipedia.org/wiki?curid=62567", "title": "Abbeville", "text": "Abbeville\n\nAbbeville [abˈvil], jméno Abbeville pochází z latiny, kde původně znamenalo „město opatů“, je město na severu Francie v departmentu Somme a regionu Picardie. V roce 2012 zde žilo 24237 obyvatel.\n\nAbbeville leží na řece Somme 45 km po proudu od Amiensu, zároveň se nachází 10 km od jejího ústí v kanálu La Manche.\n\nAbbeville je hlavní město tzv. Přímořské Pikardie (\"Picardie maritime\").\n\nMěsto bylo založeno v 7. století, ve středověku bylo jediným přístavem v La Manche. Zátoka Somme byla později zanesena pískem, čímž se město od moře vzdálilo asi na 10 km, nicméně se vždy jednalo o důležité obchodní středisko oblasti.\n\nZa druhé světové války bylo Abbeville z velké části zničeno nejdříve německým a později anglickým bombardováním.\n\nBuigny-Saint-Maclou, Cambron, Caours, Drucat, Épagne-Épagnette, Grand-Laviers, Mareuil-Caubert, Vauchelles-les-Quesnoy, Yonval\n\n\"Počet obyvatel\"\n\n\n\n"}
{"id": "62569", "url": "https://cs.wikipedia.org/wiki?curid=62569", "title": "Aigues-Mortes", "text": "Aigues-Mortes\n\nAigues-Mortes [\"ég'mort\"] je historické město na jihu Francie v departmentu Gard a regionu Okcitánie, asi 30 km východně od Montpellieru.\n\nSousední obce: Saint-Laurent-d'Aigouze a Le Grau-du-Roi. Na jih a na východ od města se rozkládá rozsáhlá oblast bažin a rybníků Camargue, což je delta řeky Rhôny . S plochou asi 930 km je to největší delta v západní Evropě a významná přírodní rezervace, kde žije přes 400 druhů ptáků.\n\nZaložení města bývá připisováno Mariu Caiovi (kolem roku 102 př. n. l.), ale první zmínky o místě zvaném „Ayga Mortas“ („Mrtvé vody“) pochází až z 10. století. Město bylo založeno v polovině 13. století francouzským králem Ludvíkem IX., který toužil po vlastním přístavu ve Středozemním moři a vhodné základně pro vojenské akce ve Středomoří. Ostatní přístavy byly ovládány většinou protifrancouzsky naladěnými hrabaty z Provence.\n\nZ Aigues-Mortes byly vypraveny dvě křižácké výpravy. Roku 1248 se u přístavu shromáždilo na 1500 králových lodí před výpravou do Egypta. Další křižácká výprava roku 1270 byla králi osudná. Opevnění města dokončili Ludvíkovi nástupci.\n\nCentrum města obepínají masivní pravoúhlé středověké hradby o obvodu 1634 m, z nichž je daleký výhled do bažin Camargue, kanálu řeky Rhône a na mořské pobřeží a saliny.\n\nDominantou města je věž \"Tour de Constance\" z roku 1240, která funguje nyní i jako pozorovatelna a kdysi jako státní vězení nejdříve pro templáře a o mnoho let později i pro hugenoty. Gotický kostel \"Notre Dame des Sablons\" byl v 19. století zrestaurován.\n\n\"Počet obyvatel\"\n\n\n"}
{"id": "62570", "url": "https://cs.wikipedia.org/wiki?curid=62570", "title": "Aix-les-Bains", "text": "Aix-les-Bains\n\nAix-les-Bains je lázeňské město na východě Francie v departmentu Savojsko a regionu Auvergne-Rhône-Alpes. Má 27 000 obyvatel.\n\nNachází se mezi Jurou a Alpami na břehu jezera Lac du Bourget pod masivem Bauges.\n\nAix-les-Bains je lázeňským centrem již z římského období. Město se nazývalo \"Aquae Gratiana\" (\"Vody císaře Gratiana\"). Z této doby se dochovaly zbytky římských lázní a vítězný (tzv. Campanův) oblouk. Zemřel zde ruský politik Pavel Miljukov.\n\n\"Počet obyvatel\"\nHorké sirné prameny zde mají teplotu přibližně 43-45 °C a každoročně lákají tisíce lázeňských pacientů. Místní voda bývá užívána i k hydroterapii. K nejzajímavějším stavbám středu města patří výstavné kasino.\n\nV místních lázních se léčilo mnoho slavných hostí, mezi nimi např. britská královna Viktorie. Pobýval zde také básník Alphonse de Lamartine. V roce 1955 ve městě probíhala jednání mezi politickými představiteli Francie a Maroka o nezávislosti Maroka.\n\n\nOficiální stránky města\n"}
{"id": "62571", "url": "https://cs.wikipedia.org/wiki?curid=62571", "title": "Bayonne", "text": "Bayonne\n\nBayonne je město na jihu Francie v departementu Pyrénées-Atlantiques a regionu Nová Akvitánie. Protéká jím řeka Adour.\n\n\"Počet obyvatel\"\n\n\n Oficiální stránky města\n"}
{"id": "62572", "url": "https://cs.wikipedia.org/wiki?curid=62572", "title": "Cherbourg-Octeville", "text": "Cherbourg-Octeville\n\nCherbourg-Octeville je město na severozápadě Francie v departmentu Manche a regionu Normandie.\n\nMěsto se nachází v severní, pobřežní části poloostrova Cotentin, což je část Normandie, která je známa především svým zemědělstvím, rybolovem, turistikou a také spojitostí s historií druhé světové války. Narodil se zde Jean Marais.\n\nSousední obce: Tourlaville, Équeurdreville-Hainneville, La Glacerie, Martinvast, Nouainville a Sideville.\n\n\"Počet obyvatel\"\n\n\n\n\n"}
{"id": "62574", "url": "https://cs.wikipedia.org/wiki?curid=62574", "title": "Eclipse (vývojové prostředí)", "text": "Eclipse (vývojové prostředí)\n\nEclipse je open source vývojová platforma, která je pro většinu lidí známa jako vývojové prostředí (IDE) určené pro programování v jazyce Java. Flexibilní návrh této platformy dovoluje rozšířit seznam podporovaných programovacích jazyků za pomoci pluginů, například o C++ nebo PHP. Právě pluginy umožňují toto vývojové prostředí rozšířit například o návrh UML, či zápis HTML nebo XML.\n\nOproti ostatním vývojovým prostředím v Javě, jako například NetBeans, je filozofie Eclipse úzce svázána právě s rozšířitelností pomocí pluginů. V základní verzi obsahuje Eclipse pouze integrované prostředky pro vývoj standardní Javy jako kompilátor, debugger atd., ale neobsahuje například nástroj pro vizuální návrh grafických uživatelských rozhraní desktopových aplikací nebo aplikační server – všechna taková rozšíření je potřeba dodat formou pluginů. Z tohoto důvodu přímo pod křídly Eclipse vznikly takzvané subprojekty, které zastřešují rozšíření pro jednotlivé oblasti softwarového vývoje v Javě. Tyto subprojekty usnadňují integraci potřebných rozšíření do samotného vývojového prostředí. Eclipse je v současnosti nejpopulárnější IDE pro Javu.\n\nProjekt Eclipse (Eclipse 1.0) vznikl uvolněním kódu IBM pod EPL licencí. Hodnota tohoto příspěvku open source se odhaduje na 40 miliónu dolarů. Pro účely tohoto projektu byl vyvinut grafický framework SWT. Výhodou SWT je nativní vzhled aplikací na každé platformě, kde je SWT portován (SWT využívá nativního kódu operačního systému). Naproti tomu konkurenční framework Swing využívá pouze služby JVM, což umožňuje lepší portovatelnost (omezenou pouze dostupností Javy pro danou platformu).\n\nEclipse ve verzi 3.0 adaptoval na široce podporovaný standard OSGi R4 (Eclipse project Equinox), čímž získal na atraktivnosti jako vývojová platforma. Technologie balíčků (OSGI bundle ~ Eclipse plugin) umožňuje snadnou rozšířitelnost produktů. Výhodou této architektury je dynamické nahrávání pluginů až v okamžiku potřeby, čímž se minimalizují systémové nároky i čas potřebný pro start aplikace.\n\nNásledující seznam je výčet pluginů do Eclipse pro vývoj v jednotlivých oblastech Javy. Tato rozšíření lze kdykoliv nainstalovat do stávajícího Eclipse anebo přímo stáhnout Eclipse s daným rozšířením.\n\n\n\n"}
{"id": "62575", "url": "https://cs.wikipedia.org/wiki?curid=62575", "title": "Dieppe (Seine-Maritime)", "text": "Dieppe (Seine-Maritime)\n\nDieppe je město na severu Francie v departmentu Seine-Maritime a regionu Normandie. Má 26 000 obyvatel. Dieppe je nejstarším francouzským lázeňským městem.\n\n19. srpna 1942 zde bylo uskutečněno pokusné vylodění neboli také nájezd na Dieppe - operace Jubilee. Provedly jej hlavně kanadské jednotky, britské speciální oddíly. U Dieppe ještě sbíralo zkušenosti padesát příslušníků amerických Rangers. To vše bylo z moře podporováno osmi torpédoborci a množstvím menších plavidel. Nájezd samotný se setkal s neúspěchem, neboť nešťastnou shodou náhod došlo k předčasnému varování obránců a útočníci se tak setkali s urputnou obranou. Pro Spojence se jednalo o neocenitelnou zkušenost, bohužel draze zaplacenou hlavně kanadskými životy. Ukázalo se, že idea útoku na těžce bráněný přístav je nerealizovatelná, že je třeba speciálního vybavení a že je nezbytná naprostá vzdušná nadvláda. Toto vše se poté projevilo a zužitkovalo při plánování invaze do Francie, operace Overlord. Ovšem za obrovských kanadských ztrát.\n\"Počet obyvatel\"\n\n\n\n"}
{"id": "62578", "url": "https://cs.wikipedia.org/wiki?curid=62578", "title": "Dijon", "text": "Dijon\n\nDijon [\"dyžo\"] je historické město na východě Francie na řece Ouche, hlavní město departmentu Côte-d'Or a regionu Burgundsko-Franche-Comté, ve středověku sídlo mocných burgundských vévodů. Má 151 000 obyvatel, je to důležité středisko obchodu a průmyslu i dopravní uzel. Je sídlem arcibiskupství, Burgundské univerzity, ENS Dijon a dalších škol. Nedaleko města pramení řeka Seina.\n\nJe střediskem burgundské vinařské oblasti a obchodu s vínem, nejznámějším dijonským produktem je „dijonská hořčice“. Každým rokem na začátku září probíhá v Dijonu vinobraní, kterého se účastní různé folklorní soubory z celé Evropy včetně zastoupení z Moravy. Každé tři roky pořádá Dijon mezinárodní výstavu květin Florissimo. Na severozápadě města se nachází závodní dráha Dijon-Prenois, která je místem mnoha motoristických událostí. V minulosti se zde jezdila i Grand Prix Francie vozů Formule 1.\n\nMísto bylo osídleno už v době halštatské, Římané zde založili tábor a město Divionum a počátkem 3. století zde zemřel maloasijský misionář Benignus z Dijonu. Kolem roku 500 zde porazil francký panovník Chlodvík I. Burgundy a kolem roku 1000 se město stalo sídlem burgundských vévodů. Roku 1187 získalo městská práva, postavilo hradby a založilo nemocnici Charité. Po smrti Filipa Burgundského 1361 dostal město syn francouzského krále Jana Dobrého Filip Smělý. Po smrti Karla Smělého 1477 připadlo Burgundsko Francii a král Ludvík XI. zřídil burgundský parlament. V 17. století začíná rozvoj města, 1722 byla založena univerzita, 1725 obnoveno biskupství a roku 1740 založil parlament Akademii věd a umění a botanickou zahradu. Roku 1833 byl dokončen Burgundský kanál, roku 1844 bylo město připojeno k železnici a dále rostlo. Roku 1940 bylo bombardováno nacisty a obsazeno, 1944 osvobozeno. Synagogu z roku 1870 zachránil starosta Kir před zbořením.\n\nV případě vypuknutí války mezí západním a východním blokem během Karibské krize měla Československá armáda postupovat přes Západní Německo až do francouzského města Dijon, kde měla být definitivně zničena a nahrazena Sovětskou záložní armádou.\n\n\n\nDijon leží na trati TGV Paris – Lyon – Marseiile, z Paříže 1;40 hod. jízdy. V Burgundsku je poměrně kvalitní pokrytí vlakovou (TER a SNCF) a autobusovou (TRANSCO) dopravou. Dijon leží na dálnici A 31 (Beaune – Luxembourg) a A 38 (Dijon – Paris), jižně od města je letiště Dijon-Bourgogne.\n\nMěstskou dopravu obstarává 21 autobusových linek, linka minibusů zdarma v okruhu přes celé centrum, a to i uličkami jinak určenými pouze pro pěší, a od roku 2012 i dvě tramvajové linky.\n\n\n\"Počet obyvatel\"\n\n"}
{"id": "62579", "url": "https://cs.wikipedia.org/wiki?curid=62579", "title": "Dunkerk", "text": "Dunkerk\n\nDunkerk (, ) je město na severu Francie v departmentu Nord a regionu Hauts-de-France. Žije zde 88 876 obyvatel.\n\nToto území bylo v minulosti rozděleno mezi Španělsko, Anglii, Nizozemsko a Francii. Během Osmdesátileté války se město stalo základnou korzárů, kteří odsud prováděli své loupeživé výpravy od břehů Irska, až do baltského a středozemního moře. V roce 1646 území připadlo Francii, kdy si je podrobil Ludvík XIV. Definitivně přešlo pod její moc ale až 17. října 1662, kdy jej anglický král Karel II. Stuart prodal Francii za £40 000.\n\nZa druhé světové války se zde odehrála velká bitva během německé invaze v roce 1940. Přes toto město uniklo do Anglie velké množství vojáků a byla zachráněna spousta vojenského materiálu. Evakuováno bylo 338 226 mužů, kteří přeplouvali přes kanál za téměř neustálého bombardování (Winston Churchill to nazval „Dunkerkský zázrak“). Evakuace proběhla pod krycím názvem „Operace Dynamo“. Během této bitvy byl Dunkerk velmi poničen bombardováním.\n\nSpojenci zahájili operace pro znovudobytí Dunkerku 7. října 1944, kdy sem dorazila Druhá kanadská divize, která postupovala na severovýchod po vítězství v Normandii. Němci spatřovali v tomto městě opěrný bod a proto jej přeměnili na pevnost, kterou bránili až do 9. května 1945. Na obléhání se podílela Československá samostatná obrněná brigáda.\n\n\"Počet obyvatel\"\n\n\n\n"}
{"id": "62581", "url": "https://cs.wikipedia.org/wiki?curid=62581", "title": "Valence (Drôme)", "text": "Valence (Drôme)\n\nValence je město na jihu Francie v departmentu Drôme a regionu Auvergne-Rhône-Alpes. Rozkládá se na levém břehu řeky Rhôny a je považováno za severní bránu Provence.\n\nV městě, původně římské kolonii \"Valentia\", sídlí od 4. století biskup, který v následujících stoletích nad ním získal vládu.\n\nByl zde zaživa vpleten do kola proslulý vůdce lupičské bandy Louis Mandrin (1724–1755).\n\nSousední obce: Bourg-lès-Valence, Saint-Marcel-lès-Valence, Alixan, Guilherand-Granges, Montélier, Chabeuil,Malissard, Soyons, Portes-lès-Valence, Beaumont-lès-Valence a Montéléger.\n\n\n\"Počet obyvatel\"\n\n\nV roce 2013 se zde konal lehkoatletický mítink DécaNation a sedmé kolo světový poháru 2013 v lezení na obtížnost.\n\n\n"}
{"id": "62582", "url": "https://cs.wikipedia.org/wiki?curid=62582", "title": "Valenciennes", "text": "Valenciennes\n\nValenciennes je město na severu Francie v departmentu Nord a regionu Hauts-de-France.\n\nMěsto ležící na řece Šelda pravděpodobně založili Merovejci, ale je možné, že má římské kořeny (\"Valentiana\").\n\nSousední obce: Bruay-sur-l'Escaut, Saint-Saulve, Marly, Aulnoy-lez-Valenciennes, Trith-Saint-Léger, La Sentinelle, Petite-Forêt a Anzin.\n\n\n\"Počet obyvatel\"\n\n\n\n\nOficiální stránky města\n"}
{"id": "62583", "url": "https://cs.wikipedia.org/wiki?curid=62583", "title": "La Valette-du-Var", "text": "La Valette-du-Var\n\nLa Valette-du-Var je město na jihu Francie v departmentu Var a regionu Provence-Alpes-Côte d'Azur. Má 22 067 obyvatel.\n\n"}
{"id": "62586", "url": "https://cs.wikipedia.org/wiki?curid=62586", "title": "Vallauris", "text": "Vallauris\n\nVallauris je město na východě Francie v departmentu Alpes-Maritimes a regionu Provence-Alpes-Côte d'Azur. Má kolem 30 000 obyvatel.\n\nPrůměrná zimní teplota je 11 °C, letní 25 °C.\n\n\"Počet obyvatel\"\n\n\nVallauris je dostupné po dálnici A6 a A7. Přibližně 25 kilometrů od města leží mezinárodní letiště Aéroport International Nice-Côte d’Azur.\n\n\n"}
{"id": "62587", "url": "https://cs.wikipedia.org/wiki?curid=62587", "title": "Vandœuvre-lès-Nancy", "text": "Vandœuvre-lès-Nancy\n\nVandœuvre-lès-Nancy je město na severovýchodě Francie v departmentu Meurthe-et-Moselle a regionu Grand Est. Má 29 721 obyvatel.\n\n"}
{"id": "62588", "url": "https://cs.wikipedia.org/wiki?curid=62588", "title": "Vannes", "text": "Vannes\n\nVannes je město na severozápadě Francie v departmentu Morbihan v regionu Bretaň. Má zhruba 53 000 obyvatel.\n\nZemřel zde svatý Vincenc Ferrerský.\n\n"}
{"id": "62589", "url": "https://cs.wikipedia.org/wiki?curid=62589", "title": "Gés periodos", "text": "Gés periodos\n\nGés periodos (řec. γῆς περίοδος zeměpisná mapa, dosl. cesta po zemi) se souhrnně označovaly první pokusy o geografická díla. Jednalo se zejména o popisování cest. Členily se na základní dvě skupiny:\n\n\nAutoři těchto popisných geografických děl se nazývali logografové.\n"}
{"id": "62592", "url": "https://cs.wikipedia.org/wiki?curid=62592", "title": "Vanves", "text": "Vanves\n\nVanves je město v jihovýchodní části metropolitní oblasti Paříže ve Francii v departmentu Hauts-de-Seine a regionu Île-de-France.\n\nSousední obce: Issy-les-Moulineaux, Malakoff a Clamart.\n\n\"Počet obyvatel\"\n\n\n"}
{"id": "62593", "url": "https://cs.wikipedia.org/wiki?curid=62593", "title": "Váhy", "text": "Váhy\n\nVáhy jsou zařízení resp. přístroje sestrojené pro měření hmotnosti pomocí tíže. Pracují na různých fyzikálních principech. Vážení je jedním z nejstarších a nejrozšířenějších postupů měření.\n\nVážením rozumíme obvykle porovnávání tíhy těles (nelze redukovat na gravitační sílu - tíhové pole je totiž v soustavách spojených s povrchem Země superpozicí gravitační síly a setrvačné odstředivé síly, způsobené zemskou rotací) za účelem stanovení hmotnosti. Tíhová síla je v daném místě dána podle 2. Newtonova zákona součinem hmotnosti a lokálně konstantního místního tíhového zrychlení. Rovnost tíhy (působící na závěs vah) znamená tedy i rovnost tíhové síly (kterou působí tíhové pole na vážená tělesa) a tedy i rovnost jejich hmotností. Účelem vážení je tedy najít takové závaží známé hmotnosti, které bude mít stejný silový účinek na váhy jako zkoumané těleso.\n\nPokud je tedy tíhové působení na dvě tělesa v daném místě na povrchu Země stejné, říkáme v běžném životě, že mají stejnou \"váhu\" a obvykle tím rozumíme, že mají stejnou hmotnost.\n\nPři velmi přesných váženích se však musí brát ohled na další silová působení, která se nepodařilo odstínit, např. na vliv aerostatického vztlaku - vztlaková síla podle Archimédova zákona působí proti tíze a snižuje tak silové působení na závěs vah (redukce na vážení ve vakuu). V případě, že je namísto závaží použito jiného vyvažovacího silového působení, je nutné započítat i proměnlivost lokální hodnoty tíhového zrychlení.\n\nPodle konstrukce a použitých fyzikálních metod porovnávání síly \"F\" dělíme váhy na řadu typů, zejména na:\n\nváhy osobní\n\n\nRovnoramenné váhy pracují na principu dvouramenné páky (vahadla) se stejně dlouhými rameny. Na konci ramen bývají zavěšeny misky, jedna na vážený předmět a druhá na závaží. Uprostřed páky je svislý jazýček, který umožňuje přesně odečíst, kdy jsou obě strany v rovnováze. Rovnoramenné pákové váhy se liší podle toho, pro jaký rozsah hmotností jsou určeny („váživost“), jaká se vyžaduje citlivost, přesnost a podobně. Rozlišujeme váhy analytické, lékárnické, kuchyňské atd.\n\nPřesnost i citlivost vah vyžaduje, aby se páka pohybovala pokud možno bez tření, proto bývá uložena na břitech, někdy dokonce achátových a podobně. Citlivé váhy mají aretační zařízení, které dovoluje páku zvednout z břitů a znehybnit. Náročnější vážení se dělají v uzavřené skříňce, aby se vyloučil vliv proudů vzduchu. Rovnoramenné pákové váhy jsou jednoduché a při dobře vyřešeném zavěšení páky velmi citlivé; nevýhodou je citlivost na otřesy a potřeba sady závaží.\n\nRovnoramenné váhy patří k nejstarším a už z předhistorických dob jsou známy například velmi jemné váhy na drahokamy. Rovnoramenné váhy jsou také symbolem spravedlnosti a už na staroegyptských reliéfech se vyskytuje motiv vážení duší po smrti, velmi rozšířený ve vrcholném středověku v Evropě. Na sousedních obrázcích egyptský Anubis váží srdce zemřelého a archanděl Michael váží duše, které mu druhý anděl podává, a brání je proti ďáblům.\n\nPro rovnováhu na páce platí vztah\n\nkde \"F\" znamená síly a \"I\" délky obou ramen. Dosadíme-li za hodnoty síly \"F\" z první rovnice, dostaneme po jednoduché úpravě vztah pro rovnováhu\n\nProtože v případě rovnoramenných vah se \"l\" rovná \"l\", poslední rovnost se dá upravit na\n\nRovnoramenné váhy jsou tedy v rovnováze právě tehdy, když závaží i vážené těleso mají stejné hmotnosti.\n\nTaké nerovnoramenné váhy pracují na principu dvouramenné páky, jenže délky obou ramen jsou různé. Toho lze využít dvojím způsobem:\n\na váha bude v rovnováze, když bude hmotnost závaží rovna jedné desetině hmotnosti váženého zboží. Tak jsou konstruovány tak zvané decimálky, váhy na objemné zboží například v pytlích (obilí, brambory, uhlí atd.). Výhoda je v tom, že závaží nemusí být tak těžká a veliká. U decimálky je kromě toho „miska“ na zboží umístěna nízko, aby se na ni zboží snáze nakládalo. Přenos síly z pohyblivé plošiny (A) na vahadlo (B) se děje dvojí cestou. Jednak šikmým pasem přes špalík a táhlo (E), jednak trojúhelníkovou pákou (H), na niž plošina tlačí v bodě (a) a táhlem (F). Místo jazýčku se k indikaci užívají dva zobáčky, které se v rovnováze ocitnou proti sobě. Pod vahadlem je otočná páka s rukojetí, kterou se vahadlo dá aretovat.\n\nNa podobném principu avšak s větším poměrem délky ramen páky pracovaly i nejstarší typy tzv. \"mostových vah\" pro vážení povozů s nákladem a železničních vagonů, které lze někde ještě vidět opuštěné na malých nádražích.\na na rameni může být nanesena lineární stupnice hmotností, resp „vah“. Přezmen na obrázku má dvě očka na zavěšení, každé s jinou citlivostí (1:2). U osobních vah se užívá kombinace dvou posuvných závaží (např. o hmotnosti 1 kg a 100 g) na dvou paralelních ramenech, což umožňuje přesnější odečítání.\nKyvadlové váhy využívají principu vychýlení ramene s pevným závažím ze svislé polohy. Síla \"F\", kterou působí kyvadlo o hmotnosti \"m\" na konci páky je úměrná sinu úhlu \"α\", který kyvadlo svírá se svislou osou podle vztahu.\n\nkde \"g\" je tíhové zrychlení. Při malých výchylkách lze sinus zanedbat, při větších však způsobuje nelineární průběh stupnice. Vhodně voleným pákovým mechanismem však lze dosáhnout lineárního průběhu stupnice, neboť stejná funkce (sinus úhlu \"α\"), která způsobovuje nelinearitu při působení tlaku na ramena, působí opačně při zdvihání závaží a tím se funkce navzájem vykompenzují. Je nutno pouze zabezpečit, aby se ramena nevychylovala více než 90°, protože potom sinus nabývá opět menších hodnot. V praxi se dokonce používá výchylka maximálně 60°. Váhu lze přímo odečítat na kruhové stupnici, která je uchycena na jednom vahadle oproti jazýčku, který je uchycen na vahadle druhém. Vzájemná výchylka je tím dvojnásobná a to umožňuje dvojnásobnou přesnost odečtu, než by tomu bylo, kdyby jazýček a nebo stupnice byly spojeny pevně s korpusem váhy. Typickým příkladem kyvadlových vah jsou váhy na dopisy.\n\nPružinové váhy nepotřebují závaží, nýbrž využívají Hookova zákona, podle kterého je velikost deformace, např. relativního prodloužení pružného materiálu \"Δl\", přímo úměrné působící síle \"F\". Pružina, používaná u tohoto typu vah může být buď spirálová, nebo válcová.\n\nV prvním případě se působením tíhy pružina zkrucuje a velikost zkroucení (úhel) se odečítá na kruhovém ciferníku. Tento druh váhy se používá např. u levnějších typů kuchyňských vah nebo u vah na zásilky (dopisy).\n\nV druhém případě se pružina protahuje případně zkracuje; tato změna délky se indikuje na lineární stupnici. Tento typ vah čili mincíř se dodnes často používá v zemědělství, např. pro vážení pytlů s obilím, zabitých zvířat nebo jejich částí. Výhoda je v tom, že je přenosný a nepotřebuje závaží, nevýhodou je menší citlivost i přesnost. Mincíř bývá opatřen na jednom konci okem pro zavěšení na strop nebo jinou konstrukci, na druhém konci hákem pro zavěšení váženého předmětu.\n\nVáhy tenzometrické nebo též elektronické jsou nejmodernějším druhem vah. Jsou založeny podobně jako váhy pružinové na deformaci způsobené tíhou váženého objektu. V tomto případě se však deformace měří elektronickou cestou, většinou na základě piezoelektrického jevu. Tyto váhy mají značnou přesnost a podle konstrukce, která může zahrnovat i mechanické převody, snižující velikost deformační síly, mohou mít i velký měřicí rozsah („váživost“) od mikrogramů po desítky tun, takže se dají používat jak v laboratořích, tak pro vážení v kuchyni, v lékařské ordinaci (osobní váhy) i pro vážení vozidel (\"mostové váhy\", přenosné \"silniční váhy\"). Nezanedbatelnou výhodou elektronických vah je okolnost, že mohou být propojeny s počítačem, který zajišťuje registraci a další zpracování naměřených hodnot.\n\nVětší citlivosti a přesnosti elektronických vah lze dosáhnout na principu vyrovnání síly, kdy tíha váženého předmětu je vyrovnávána změnou elektrického proudu cívkou, uloženou v poli permanentního magnetu.\n\nProtože za \"dynamického stavu beztíže\" nelze uplatnit pro stanovování hmotnosti těles jejich \"tíhy\", byla vyvinuta pro tyto potřeby kosmonautiky speciální zařízení, využívající setrvačných vlastností hmoty, zejména pak plynoucích z 2. Newtonova pohybového zákona. Těleso o celkové hmotnosti \"m\" (např. lidské tělo včetně sedačky a další konstrukce o přesně známé hmotnosti) je upevněno pružinami, umožňujícími jeho kmitání v jednom směru. Protože síla, potřebná k protažení nebo stlačení pružiny, je přímo úměrná prodloužení pružiny \"x \"[m] a současně rovná sile působící opačným směrem a potřebné k urychlení \"a\" tělesa o hmotnosti \"m\" [kg] (pro zjednodušení zanedbáváme vlastní hmotnost pružinového systému), platí\n\nkde koeficient \"k\" (tuhost) [N·m] v sobě zahrnuje vlastnosti pružiny. Integrací této diferenciální rovnice získáme její řešení ve tvaru\n\nkde \"A\" je amplituda kmitu (rozkmit) [m], závisející na velikosti počátečního impulsu, \"t\" [s] je čas a pro tzv. úhlovou frekvenci \"ω\" [rad·s] platí\n\nkde \"f\" [Hz] je frekvence kmitání systému. Z toho pak plyne\n\ntedy hmotnost \"m\" [kg] je nepřímo úměrná čtverci naměřené frekvence kmitání.\n\nNa palubě Mezinárodní vesmírné stanice (ISS) je takové zařízení IMT-01 (\"Измеритель массы тела ИМТ-01\") ruské výroby používáno k pravidelné kontrole hmotnosti těl kosmonautů.\n\n\n\n"}
{"id": "62594", "url": "https://cs.wikipedia.org/wiki?curid=62594", "title": "Yerres", "text": "Yerres\n\nYerres je město v jihovýchodní části metropolitní oblasti Paříže ve Francii v departmentu Essonne a regionu Île-de-France.\n\nYerres sousedí s obcemi Crosne, Montgeron, Brunoy, Villecresnes a Limeil-Brévannes.\n\n\"Počet obyvatel\"\n\n"}
{"id": "62595", "url": "https://cs.wikipedia.org/wiki?curid=62595", "title": "Ravenna", "text": "Ravenna\n\nRavenna je italské město v oblasti Emilia-Romagna, hlavní město stejnojmenné provincie, sídlo arcibiskupa a jedno z historicky nejvýznamnějších míst v Itálii. Leží asi 120 km jižně od Benátek a asi 55 km SZ od Rimini. Dnes je živým turistickým i průmyslovým městem s přístavem (přestože se nachází ve vnitrozemí), s Jaderským mořem je spojeno 10 km dlouhým kanálem \"Candiano\" vedoucím do Porto Corsini. V letech 402–476 bylo sídlem posledních římských císařů a řada památek z 5. a 6. století se slavnými mozaikami je na Seznamu světového dědictví UNESCO.\n\nMěsto vzniklo na ostrůvcích v bažinaté deltě řeky Pád, snad v 6. století př. n. l. za gallských vpádů. Roku 88 př. n. l. dostali obyvatelé Ravenny římské občanství a roku 49 př. n. l. se odsud vypravil Caesar přes řeku Rubicon. V období raného a vrcholného císařství bylo město obklopeno lagunou a mělo až 50 tisíc obyvatel. Počátkem 2. století zde císař Hadrián vybudoval 70 km dlouhý akvadukt a přístav \"Classis\" byl druhou nejvýznamnější základnou válečného námořnictva Římské říše (po Misenu). Císař Honorius si je v roce 402 zvolil za své sídlo, protože se zde cítil bezpečněji než v Miláně. Po smrti císaře Constantia III. roku 421 zde vládla jeho nevlastní sestra Galla Placidia, která se o město velmi zasloužila.\n\nPo sesazení posledního západního císaře Romula Augusta roku 476 vládl v Ravenně germánský král Odoaker a východořímský císař Zeno pověřil ostrogótského krále Theodoricha, aby Itálii znovu dobyl. Po dlouhém obléhání Theodorich Ravennu dobyl a velmi zvelebil. Jeho nástupci tam vládli do roku 540, kdy město dobyl východořímský vojevůdce Belisar. Ravenna se později stala centrem byzantského exarchátu. Roku 751 dobyl Ravennu lombardský král Aistulf a od roku 784 patřila Ravenna papežům. V letech 1275–1440 bylo město samostatné a po krátké vládě Benátčanů připadlo roku 1509 opět papežům. V následujících staletích město odvodnilo okolní močály, kde vznikla orná půda. V letech 1796–1814 připadla Ravenna napoleonské „Předalpské republice“ a roku 1861 se stala součástí Itálie.\n\nHlavními pamětihodnostmi jsou raněkřesťanské kostely a baptisteria s bohatou mozaikovou výzdobou. Středem historického centra města je \"Piazza del Popolo\" s budovou radnice (\"Palazzo Comunale\") ze 17. st. a s palácem \"Palazzo Veneziano\" rovněž ze 17. st. Na dvou žulových sloupech z roku 1483 jsou umístěni patroni města. Pár set metrů jihozápadním směrem, na \"Piazza Duomo\", je \"katedrála (Duomo)\", dóm vystavěný na v roce 1740 na základech nejstaršího ravennského kostela ze 4. až 5. st. Z původní stavby se dochovaly věž z 10. st. a krypta. Vedle dómu stojí \"Neonovo baptisterium\" z 5. st. Jižně od Piazza del Popolo v ulici \"Via C. Ricci\", respektive na nám. \"Piazza Francesco\", se nachází klášterní kostel \"San Francesco\" s románskou zvonicí založený v 5. st. Severovýchodně od hlavního náměstí Piazza del Poppolo leží areál s kostelem \"San Vitale\" z počátku 6. st. a pozůstatky zaniklého palácového komplexu (\"mauzoleum Gally Placidie\") z poč. 5. st. Východně od náměstí, na jedné z hlavních ulic \"Via Roma\", je kostel \"Sant'Apolinare Nuovo\" z 5. st. a zbytky paláce z 7. až 8. st. Na téže ulici je barokní kostel \"S. Maria in Porto\" vystavěný v letech 1553 až 1784.\n\nPamátky chráněné UNESCEM:\n\nDalší pamětihodnosti\n\nRavenna leží asi 10 km od přístavu a asi 30 km od dálnice A14 (E45) Rimini – Modena. Má železniční spojení do celé Itálie, přímé spoje do Boloni, Ferrary, Benátek, Verony a Rimini. Nejbližší letiště jsou Forli a Boloňa.\n\nMezi četnými průmyslovými odvětvími vyniká zejména výroba cementu, zpracování ropy a zemního plynu.\n\n\"Počet obyvatel\"\n\n\n\n\n\n"}
{"id": "62604", "url": "https://cs.wikipedia.org/wiki?curid=62604", "title": "Logograf", "text": "Logograf\n\nLogografové byli řečtí historiografové a kronikáři před Hérodotem považovaným za zakladatele historie. Sám Hérodotos nazýval své předchůdce \"λογοποιοί\" (logopoioí). Thúkydidés používal toto označení na všechny předchůdce včetně Hérodota.\n\nS jednou výjimkou pocházeli z oblasti Iónie a jejích ostrovů, kde se setkávali obchodníci a cestovatelé, kteří přinášeli informace o vzdálených zemích na východě a na západě. Logografové se pokoušeli racionalizovat tradice a legendy spojené se zakládáním měst, genealogií vládnoucích rodů a popisovali způsoby a zvyky jednotlivých národů. Vědecká kritika se v jejich dílech neobjevuje. Prvním známým logografem je Kadmus, který popsal historii Milétu. Prvním významným logografem v dějinách geografie byl Hekataios z Milétu.\n\nPisatel soudních řečí pro strany na soudě.\n"}
{"id": "62609", "url": "https://cs.wikipedia.org/wiki?curid=62609", "title": "Argenteuil", "text": "Argenteuil\n\nArgenteuil je město v severozápadní části metropolitní oblasti Paříže ve Francii v departmentu Val-d'Oise a regionu Île-de-France. Má 100 000 obyvatel. Od centra Paříže je vzdálené 12,3 km.\nSousední obce jsou Bezons, Cormeilles-en-Parisis, Sannois, Saint-Gratien, Épinay-sur-Seine,Gennevilliers, Colombes a Sartrouville.\n\n\"Počet obyvatel\"\n\n\n"}
{"id": "62613", "url": "https://cs.wikipedia.org/wiki?curid=62613", "title": "Asnières-sur-Seine", "text": "Asnières-sur-Seine\n\nAsnières-sur-Seine je město v severozápadní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 7,9 km.\n\nAsnières leží na pravém břehu Seiny. Dříve bylo spojeno s Gennevilliers.\nSousední obce: Clichy, Bois-Colombes, Gennevilliers a Courbevoie.\n\n\"Počet obyvatel\"\n\nZajímavostí je, že na území Asnières vznikl roku 1899 první hřbitov zvířat na světě (\"Cimetière des chiens\"). Nejsou v něm pohřbívání jen psi, kočky či ptáci, ale též koně, lvi a opice.\n\nZ pěveckého sboru města Asnières v 70. letech vznikla známá skupina Les Poppys. Původně se jmenovala \"Petits Chanteurs d'Asnières\".\n\n\n"}
{"id": "62615", "url": "https://cs.wikipedia.org/wiki?curid=62615", "title": "Roissy-en-France", "text": "Roissy-en-France\n\nRoissy-en-France (často nazývané jen \"Roissy\") je město v severovýchodní části metropolitní oblasti Paříže ve Francii, v departmentu Val-d'Oise a regionu Île-de-France. Od centra Paříže je vzdálené 20,7 km a prochází jím dálnice A1.\n\nSousední obce: Gonesse, Le Thillay, Vaudherland, Goussainville, Louvres, Épiais-lès-Louvres, Tremblay-en-France a Mauregard.\n\n\n\"Počet obyvatel\"\nV Roissy leží čtvrtina největšího francouzského letiště Charlese de Gaulla (\"Charles de Gaulle international airport\", zkratka CDG), které původně neslo jméno tohoto městečka a i dnes se tak často označuje. Letiště s Paříží spojuje předměstská vlaková linka RER B a řada autobusových linek.\n\nV Roissy se odehrávají příběhy dvou pozoruhodných sadomasochistických novel \"Příběh O\" a pokračování \"Návrat do Roissy\" francouzské spisovatelky Anne Desclos (užívající pseudonym \"Pauline Réage\"). I když druhá z novel vyšla česky v roce 2005 pod jménem Pauline Réageová: \"Příběh O ; Návrat do Roissy\", zůstává autorství sporné.\n\n"}
{"id": "62616", "url": "https://cs.wikipedia.org/wiki?curid=62616", "title": "Roissy", "text": "Roissy\n\nRoissy může odkazovat na:\n"}
{"id": "62617", "url": "https://cs.wikipedia.org/wiki?curid=62617", "title": "Václav Vydra", "text": "Václav Vydra\n\nJméno a příjmení Václav Vydra nese více osob:\n\n"}
{"id": "62618", "url": "https://cs.wikipedia.org/wiki?curid=62618", "title": "Orly", "text": "Orly\n\nOrly je město v jižní části metropolitní oblasti Paříže ve Francii v departmentu Val-de-Marne a regionu Île-de-France. V roce 2006 mělo 21 197 obyvatel. Od centra Paříže je vzdálené 12,7 km.\n\nNa jeho území leží část mezinárodního letiště Orly, které bylo hlavním pařížským letištěm do postavení mezinárodního letiště Charlese de Gaulla.\nNázev Orly je odvozen z latinského označení \"Aureliacum\" římského tábora. V roce 829 se lokalita připomíná jako majetek kapituly Notre-Dame v Paříži. V roce 1346 Angličané tři měsíce obléhali Orly, zatímco obyvatelé se schovávali ve věži kostela.\n\nOd počátku třicátých let 20. století se Orly zapsalo do historie civilního letectví prostřednictvím své pilotní výcvikové školy; tato škola je inspirována francouzským průkopníkem v oblasti letectví Marysem Bastiém. Spojení s letectvím má letiště Paříž-Orly vyjádřeno v erbu s pěti stylizovanými letadly ve stříbrném úhlu na modrém pozadí.\n\n\n\"Počet obyvatel\"\n\n\n"}
{"id": "62619", "url": "https://cs.wikipedia.org/wiki?curid=62619", "title": "Vydra", "text": "Vydra\n\nSlovo vydra má více významů:\n\n\n\n\n"}
{"id": "62621", "url": "https://cs.wikipedia.org/wiki?curid=62621", "title": "Corbeil-Essonnes", "text": "Corbeil-Essonnes\n\nCorbeil-Essonnes je město v severozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálené 28,3 km.\n\nCorbeil-Essonnes sousedí s Évry, Étiolles, Saint-Germain-lès-Corbeil, Lisses, Saint-Pierre-du-Perray, Villabé, Ormoy, Le Coudray-Montceaux, Saintry-sur-Seine a Morsang-sur-Seine.\n\nV Corbeil byly od středověku koželužství, pepřovny, válcovací stanice a hlavně velké mlýny na mouku k zásobování Paříže.\n\n\"Počet obyvatel\"\n\n"}
{"id": "62622", "url": "https://cs.wikipedia.org/wiki?curid=62622", "title": "L'Haÿ-les-Roses", "text": "L'Haÿ-les-Roses\n\nL'Haÿ-les-Roses je město v jižní části metropolitní oblasti Paříže ve Francii v departmentu Val-de-Marne a regionu Île-de-France. Od centra Paříže je vzdálené 8,5 km.\n\nVe městě je proslulá zahrada růží. Zajímavostí je, že L'Haÿ-les-Roses je jedna z mála francouzských obcí, které mají v názvu tremu.\n\n\"Počet obyvatel\"\n\n"}
{"id": "62623", "url": "https://cs.wikipedia.org/wiki?curid=62623", "title": "Champigny-sur-Marne", "text": "Champigny-sur-Marne\n\nChampigny-sur-Marne je město ve Francii, ve východní části metropolitní oblasti Paříže, v departmentu Val-de-Marne, spadajícím do regionu Île-de-France. Od centra Paříže je vzdáleno 12,5 km; s ním je spojuje linka příměstské železnice RER E.\n\n\"Počet obyvatel\"\n\n\n\n"}
{"id": "62624", "url": "https://cs.wikipedia.org/wiki?curid=62624", "title": "Čirok", "text": "Čirok\n\nČirok (\"Sorghum\") je zemědělsky významný rod rostlin z čeledi lipnicovité. Je pěstován jako obilovina např. na výrobu mouky a používá se též ke krmným a technickým účelům.\n\nČirok byl domestikován v průběhu neolitu na Dálném východě.\n\nHospodářský význam mají zejména různé variety čiroku dvoubarevného (\"Sorghum bicolor\"):\n\n\nZrna čiroku neobsahují lepek. Hlavními komponenty jsou přibližně: 10 % vody, 8-10 % bílkovin (horší kvality; obsahuje příliš leucinu, čímž může způsobit nedostatek vitamínu B), 70 % sacharidů, 1-3 % vlákniny, 3-6 % tuků. Dále obsahuje taniny, alkaloid dhurin (nebezpečný při zkrmování), atd.\n\nV roce 2007 světové zemědělství vyprodukovalo 63 375 000 tun čiroku. Mezi největší producenty patřily Spojené státy americké (12,6 mil. tun), Nigérie (9,1), Indie (7,2), Mexiko (6,2) a Súdán (5,8).\n\nV roce 2003 bylo jako potravina zkonzumováno 24,5 mil. tun čiroku; nejvíce v Indii (6,4), Nigérii (5,5) a Súdánu (2,6). Mezi největší konzumenty v přepočtu na hlavu patřili Burkina Faso (86 kg na hlavu), Súdán (77) a Čad (54).\n\n\n\n \n"}
{"id": "62625", "url": "https://cs.wikipedia.org/wiki?curid=62625", "title": "Thiais", "text": "Thiais\n\nThiais je město v jihovýchodní části metropolitní oblasti Paříže ve Francii v departmentu Val-de-Marne a regionu Île-de-France. Od centra Paříže je vzdálené 10,3 km.\n\nSousední obce: Vitry-sur-Seine, Choisy-le-Roi, Rungis, Chevilly-Larue, Orly a Paray-Vieille-Poste.\n\n\"Počet obyvatel\"\n\n"}
{"id": "62626", "url": "https://cs.wikipedia.org/wiki?curid=62626", "title": "Gagny", "text": "Gagny\n\nGagny je město v východní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 14,2 km.\n\nSousední obce: Montfermeil, Clichy-sous-Bois, Le Raincy, Villemomble, Neuilly-sur-Marne, Gournay-sur-Marne, Chelles.\n\n\"Počet obyvatel\"\n\n"}
{"id": "62629", "url": "https://cs.wikipedia.org/wiki?curid=62629", "title": "Garges-lès-Gonesse", "text": "Garges-lès-Gonesse\n\nGarges-lès-Gonesse je město v severní části metropolitní oblasti Paříže ve Francii v departmentu Val-d'Oise a regionu Île-de-France. Od centra Paříže je vzdálené 14,1 km.\n\nSousední obce: Sarcelles, Arnouville, Bonneuil-en-France, Dugny a Stains.\n\n\"Počet obyvatel\"\n\n\nMěsto je dosažitelné linkou RER D.\n\n\n"}
{"id": "62630", "url": "https://cs.wikipedia.org/wiki?curid=62630", "title": "Gennevilliers", "text": "Gennevilliers\n\nGennevilliers je město v severozápadní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 9,1 km.\n\n\"Počet obyvatel\"\nMěsto je dostupné linkou RER C.\n\n\n"}
{"id": "62631", "url": "https://cs.wikipedia.org/wiki?curid=62631", "title": "Goussainville", "text": "Goussainville\n\nGoussainville je město v severovýchodní části metropolitní oblasti Paříže ve Francii v departmentu Val-d'Oise a regionu Île-de-France. Od centra Paříže je vzdálené 20,6 km.\n\nSousední obce: Fontenay-en-Parisis, Louvres, Bouqueval, Gonesse, Le Thillay a Roissy en France.\n\n\n\"Počet obyvatel\"\n\nOficiální stránky obce\n"}
{"id": "62632", "url": "https://cs.wikipedia.org/wiki?curid=62632", "title": "Guyancourt", "text": "Guyancourt\n\nGuyancourt je město v jihozápadní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 22,2 km.\n\nMěstské čtvrti: Centrum, Bouviers, Garennes, Europe, Pont du Routoir, Saules, Parc, Chênes, Sangliers, La Minière a Villaroy.\n\nSousední obce: Buc, Saint-Cyr-l'École, Toussus-de-Noble a Voisins-le-Brettoneux.\n\nÚzemím obce protéká řeka Bievre.\n\"Počet obyvatel\"\n\n\nOficiální stránky města\n"}
{"id": "62633", "url": "https://cs.wikipedia.org/wiki?curid=62633", "title": "Fresnes (Val-de-Marne)", "text": "Fresnes (Val-de-Marne)\n\nFresnes je město v jižní části metropolitní oblasti Paříže ve Francii v departmentu Val-de-Marne a regionu Île-de-France. Má 25 000 obyvatel. Od centra Paříže je vzdálené 11,2 km.\n\nVe městě Fresnes se nachází velké vězení.\n\n\n"}
{"id": "62636", "url": "https://cs.wikipedia.org/wiki?curid=62636", "title": "Okres Trnava", "text": "Okres Trnava\n\nOkres Trnava je jeden z okresů Slovenska. Leží v jihozápadí časti Slovenska, v Trnavském kraji, v jeho západní části. Na severu hraničí s okresem Senica a Malacky, na západě s okresy Pezinok a Senec, na jihu s okresem Galanta a na východě s okresy Piešťany, Hlohovec a Myjava.\n\nTrnavský okres je důležitý pro zásobování Slovenska elektrickou energií. Nachází se zde Jaderná elektrárna Jaslovské Bohunice s výkonem 880 MW. V roce 2011 byla uvedená do provozu Paroplynová elektrárna Malženice s instalovaným výkonem 430 MW. Centrum okresu je okresní a zároveň krajské město Trnava.\n"}
{"id": "62639", "url": "https://cs.wikipedia.org/wiki?curid=62639", "title": "Franconville", "text": "Franconville\n\nFranconville je město v severozápadní části metropolitní oblasti Paříže ve Francii v departmentu Val-d'Oise a regionu Île-de-France. Od centra Paříže je vzdálené 17,1 km.\n\nSousední obce: Beauchamp, Taverny, Le Plessis-Bouchard, Ermont, Sannois, Cormeilles-en-Parisis a Montigny-lès-Cormeilles.\n\n\n\"Počet obyvatel\"\n\n"}
{"id": "62640", "url": "https://cs.wikipedia.org/wiki?curid=62640", "title": "Ermont", "text": "Ermont\n\nErmont je město v severní části metropolitní oblasti Paříže ve Francii v departmentu Val-d'Oise a regionu Île-de-France. Od centra Paříže je vzdálené 17,2 km.\nSousední obce: Eaubonne, Sannois, Franconville, Le Plessis-Bouchard, Saint-Leu-la-Forêt a Saint-Prix.\n\n\n"}
{"id": "62641", "url": "https://cs.wikipedia.org/wiki?curid=62641", "title": "Épinay-sur-Seine", "text": "Épinay-sur-Seine\n\nÉpinay-sur-Seine je město v severní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 11,3 km.\n\nSousední obce: Saint-Denis, Villetaneuse, L'Île-Saint-Denis, Argenteuil, Saint-Gratien, Montmagny, Enghien-les-Bains a Deuil-la-Barre.\n\n\"Počet obyvatel\"\n\n\n\nÉpinay-sur-Seine je dostupné linkou RER C a autobusy RATP číslo 138, 154, 238, 261, 354 a 361.\n\n"}
{"id": "62643", "url": "https://cs.wikipedia.org/wiki?curid=62643", "title": "Radouň (Štětí)", "text": "Radouň (Štětí)\n\nRadouň (německy \"Radaun\") je vesnice s více než 200 obyvateli v okrese Litoměřice. Patří pod město Štětí, od kterého je vzdálena asi 4 km. Vsí protéká potok Obrtka.\n\nNejstarší písemná zmínka pochází z roku 1057. Podle historických pramenů byla Radouň rozdělena na 3 části a byla zde tvrz, po které není nyní ani stopy. Hlavní radouňská ulice ústí do rozlehlé návsi, dnes s parkovou skupinou vysokých stromů, rybníčkem a kaplí. Kaple svatého Floriána pochází z roku 1767, je pozdně barokní a byla rekonstruována v letech 1866 a 1930. Po roce 2000 byla obnovena vnější omítka a střecha. Radouňská škola byla postavena roku 1876 a od počátku měla německý vyučovací jazyk. Po roce 1945, po odsunu německého obyvatelstva se zde učilo česky až do konce 70. let, kdy byla ves přiřazena k městu Štětí a škola zanikla. Následně byla budova využívána zemědělským družstvem a nyní je po odprodeji městem Štětí v soukromých rukou.\n\nPočátek židovského osídlení v Radouni se datuje k 18. století. V 19. století byla ve vesnici postavena synagoga, která stávala v ulici vedoucí z návsi na Čakovice. Budova byla stržena v 80. letech 20. století z důvodu havarijního stavu a místo po ní zůstává nadále prázdné. Na kopci severozápadně nad Radouní se nachází částečně zachovaný židovský hřbitov z roku 1789, který sloužil pro pohřby židů ze širokého okolí (např. Dubá, Štětí, Hoštka). Čítá na 200 náhrobků různého stylu a stáří. Součástí hřbitova je novorománská obřadní síň s betonovou kupolí.\n\n\nV radouňském katastru jsou dvě naleziště vstavače vojenského v chráněném přírodním útvaru Radouň I. a Radouň II.\n"}
{"id": "62644", "url": "https://cs.wikipedia.org/wiki?curid=62644", "title": "Élancourt", "text": "Élancourt\n\nÉlancourt je město v západní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 30,6 km.\n\nSousední obce: Plaisir, Trappes, Le Mesnil-Saint-Denis, La Verrière, Maurepas a Jouars-Pontchartrain.\n\n\"Počet obyvatel\"\n\n\n\nOficiální stránky města\n"}
{"id": "62645", "url": "https://cs.wikipedia.org/wiki?curid=62645", "title": "Draveil", "text": "Draveil\n\nDraveil je město v jižní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálené 19,1 km.\n\nDraveil sousedí s Athis-Mons, Vigneux-sur-Seine, Viry-Châtillon, Juvisy-sur-Orge, Montgeron, Grigny, Ris-Orangis a Soisy-sur-Seine.\n\n\"Počet obyvatel\"\n<noinclude>\n\n\n"}
{"id": "62646", "url": "https://cs.wikipedia.org/wiki?curid=62646", "title": "La Courneuve", "text": "La Courneuve\n\nLa Courneuve je město v severovýchodní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 8,3 km.\n\nSousední obce: Saint-Denis, Aubervilliers, Stains, Bobigny, Le Bourget, Dugny, Drancy a Pantin.\n\n\"Počet obyvatel\"\n\nLa Courneuve je dostupné linkou 7 pařížského metra, linkou RER B a autobusy RATP.\n\n"}
{"id": "62647", "url": "https://cs.wikipedia.org/wiki?curid=62647", "title": "Chcebuz", "text": "Chcebuz\n\nChcebuz je vesnice, která patří k městu Štětí vzdálenému 5 km. Žije zde asi 200 obyvatel. Chcebuz je nejstarší vsí v okolí s barokním kostelem a dvěma zvony uvnitř. Hlavní chcebuzská ulice ústí do svažité oválné návsi, na jejíž straně je bývalý zámek a proti němu školní budova, postavená roku 1875. Až do roku 1945 se zde vyučovalo jen německy, po 2. světové válce zase jen česky. Pro nedostatek dětí v ní bylo vyučování ukončeno roku 2000. Na návsi se nachází sousoší Panny Marie se svatým Václavem a svatým Vavřincem.\n\nPrvní zmínky o vesnici jsou od roku 993, v roce 1993 bylo připomenuto milénium.\n\n\nVe vsi se roku 2010 a 2011 natáčel český film Lidice, podle režiséra filmu je svým rozložením Lidicím velmi podobná.\n"}
{"id": "62648", "url": "https://cs.wikipedia.org/wiki?curid=62648", "title": "Alfortville", "text": "Alfortville\n\nAlfortville je město v jihovýchodní části metropolitní oblasti Paříže ve Francii v departmentu Val-de-Marne a regionu Île-de-France. Má 36 000 obyvatel. Od centra Paříže je vzdálené 7,6 km.\n\nSousedí s městy Vitry-sur-Seine, Ivry-sur-Seine, Charenton-le-Pont, Maisons-Alfort, Créteil a Choisy-le-Roi.\nAlfortville vzniklo 1. dubna 1885 oddělením od Maisons-Alfort. Hranici nových dvou obcí tvořila železnice z Paříže do Lyonu.\nV Alfortville bydlí mnoho Arménů, kteří přežili tureckou genocidu (1915-1917). Žije zde důležitá arménská komunita.\n\"Počet obyvatel\"\n\nAlfortville je dostupné linkou RER D.\n\n"}
{"id": "62649", "url": "https://cs.wikipedia.org/wiki?curid=62649", "title": "Multikulturalismus", "text": "Multikulturalismus\n\nMultikulturalismus je myšlenkový a politický směr (kulturní ideologie), který zastává stanovisko, že v jednom demokratickém státě mohou společně žít nejen jednotlivci, ale i skupiny s různou kulturou, a zdůrazňuje prospěšnost kulturní rozmanitosti pro společnost a stát. Je živý v zemích, jejichž obyvatelé pocházejí z rozdílného kulturního prostředí, a v některých z nich se uplatňuje i jako konkrétní politika státu. Cílem je politicky sjednotit všechny občany bez ohledu na jejich původ, etnicitu či přesvědčení, a to tak, že si pokud možno zachovají své kulturní odlišnosti.\nSoužití lidí, kteří pocházejí z různých kultur a prostředí, případně i hovoří různými jazyky, se objevilo už v pozdní antice ve velkých městech s množstvím přistěhovalců. Řešil se spontánně vznikem zjednodušené řečtiny a později latiny jako společného komunikačního jazyka (lingua franca) a rozdělením měst na různé čtvrti, často podle kultury nebo náboženství jejich obyvatel. Například v historickém jádru Jeruzaléma se toto rozdělení dodnes zachovalo aspoň v názvech čtvrtí.\nVe středověkých převážně zemědělských společnostech nedělala jazyková a kulturní pluralita velké problémy, ve městech toto však platit nemuselo. To se radikálně změnilo v průběhu novověku, a to zejména z těchto důvodů:\n\n\n\n„\"Klade důraz na překračování meziskupinových hranic; zabývá se mechanismy utváření individuálních i kolektivních identit; Identitu chápe jako situačně podmíněnou, meziskupinové hranice jsou výtvorem lidských společenství, jsou proměnlivé a je možné je přeformulovat podle nových společenských potřeb\"\".“\"\n\nNejdůležitějšími představiteli jsou Peter McLaren, Joe L. Kincheloe nebo Shirley R. Steinberg.\nSlovo multikulturalismus se poprvé objevilo ve Švýcarsku v roce 1957, jako vyjádření charakteristiky národa, který je politicky jednotný, ačkoliv je kulturně velmi rozdílný.\nVlastní ideologie multikulturalismu vznikla v 60. letech v Kanadě, kde šlo o politické sjednocení frankofonního a anglofonního obyvatelstva. Kanada v roce 1971 přijala multikulturalismus jako státní ideologii, kterou je dodnes. Kanada každoročně přijímá kolem 280 000 nových imigrantů a většina z nich je neevropského původu.\n\nOd 70. let 20. století se rozvoj rozmanitých kultur přenesl i do Evropy, jednak migrací obyvatel bývalých kolonií do „mateřských zemí“ (Anglie, Francie, Nizozemsko), jednak organizovanou migrací dělníků (německy \"Gastarbeiter\") do bohatých evropských zemí. Když se ukázalo, že tito lidé se většinou do své vlasti nevrátí, mohly se tyto země pokusit příchozí pracovníky asimilovat, tj. přimět k přijetí většinového jazyka a kultury podle vzoru amerického „melting pot“ (česky „tavicí hrnec“, kde se různé složky slévají do jediného amerického národa). Tato plná integrace a asimilace se v USA dařila, dokud tam vystěhovalci přicházeli jednotlivě a zcela z vlastního rozhodnutí. S masovou imigrací z Latinské Ameriky však v posledních letech také naráží na své meze: přistěhovalci si zachovávají svůj jazyk a vytvářejí oddělené subkultury, mají vlastní televizní stanice apod. Oficiálně však USA multikulturalismus nikdy nepřijaly a stále se drží ideálu \"melting pot\".\n\nV Evropě konce 20. století už tato cesta nebyla možná, a tak jednotlivé země hledaly řešení v multikulturní politice a výchově (lidově „multi-kulti“). Tento fenomém je relativně nový, dříve se např. ve Francii, v Nizozemsku (od roku 1980) nebo ve Skandinávii uplatňoval model asimilační, zatímco v zemích jako Německo, Rakousko nebo Švýcarsko model diskriminační.\n\nV roce 2011 se od multikulturalismu distancovali tři největší evropští lídři: německá kancléřka Merkelová, britský premiér Cameron i francouzský prezident Sarkozy. Všichni shodně prohlásili, že multikulturalismus selhal. Multikulturalismus je hojně kritizován napříč politickým spektrem, jak o tom svědčí také masívní úspěch knihy sociálnědemokratického ekonoma Thila Sarrazina „Německo páchá sebevraždu“ (2008). S tezí, že multikulturalismus a multikulturní koncepce vůči přistěhovalcům selhaly, souhlasí i předseda ODS Petr Fiala.\n\nProblém koexistence různých kultur a náboženství ve společném státě v moderní společnosti představuje velmi citlivou otázku. I snahy o řešení prostřednictvím požadavku na vzájemnou toleranci ovšem předpokládají, že se jejich členové dokáží navzájem aspoň domluvit. K tomu není třeba plná asimilace, tj. přijetí většinové kultury, ale přinejmenším vzájemné občanské uznání a znalost společného jazyka. Zkušenost navíc ukazuje, že příliš malá míra integrace menšiny a příchozí handicapuje (například pokud nemluví většinovým jazykem a shánějí zaměstnání), vede ke vzniku ghet (obvykle spjatých s vysokou mírou kriminality) a vyvolává nebezpečná napětí. Hledání rovnováhy mezi právem imigrantů na vlastní kulturu a udržením občanského míru a sociální stability celé společnosti se v různých částech světa ubírá různým směrem, problémy, včetně přistěhovaleckého násilí, však zasáhly jak země preferující model založený na formálním nerozlišování obyvatel podle původu, tak země kladoucí důraz na podporu menšinových identit.\n\nMezi přistěhovalci často vznikají fundamentalistická hnutí, která se ostře vymezují proti hodnotám hostitelské země. Sám pojem multikulturalismu se tak v řadě zemí stává terčem kritiky a mluví se i o tom, že tento přístup selhal. Stejné stanovisko zaujala i německá kancléřka Angela Merkelová na sjezdu mladých členů CDU v Postupimi, když prohlásila, že se „neosvědčila strategie, podle níž se lidem z různého kulturního prostředí umožnilo žít vedle sebe, aniž by se integrovali.“ a že „snahy Německa vytvořit multikulturní společnost totálně selhaly“.\n\n„\"V ČR existuje pár vládních úředníků nebo dokumentů, které to slovo používají. Existuje zde několik neziskových organizací, které to slovo rovněž používají, ale mluvit o multikulturalismu v České republice jako o určité vládní politice podle mě nelze – na rozdíl například od Kanady, Austrálie, Británie či Holandska v minulosti.“\", tvrdí český politolog Pavel Barša.\n\nI přes výrazný Baršův skepticismus můžeme vystopovat v české integrační politice určité prvky, které se multikulturní ideologii blíží. Již roku 1999 vznikají první zásady koncepce integrace cizinců na území Česka. Zásady vycházely především z principů rovného přístupu a přirozenosti migrace obyvatelstva. Samotná Koncepce integrace cizinců byla prostřednictvím vládního usnesení deklarována roku 2000, později v letech 2011 ještě aktualizována. Hlavní poselství koncepce zůstává i přes aktualizace nezměněno, jejím hlavním cílem je přiblížení legálních a dlouhodobě pobývajících imigrantů postavení českých občanů.\n\nČeská společnost není stoprocentně homogenní, existují zde národnostní menšiny i skupiny imigrantů. V české společnosti nejčastěji rezonuje problematika romské menšiny, zejména tedy velké pnutí mezi romskou minoritou a majoritní společností. Zatímco Romové se zde necítí jako ve svém přirozeném prostředí a občas dokonce volí možnost emigrace, majoritní společnost nepovažuje romskou komunitu za svou součást.\nPři posledním sčítání lidu roku 2011 bylo zjištěno, že 70 % občanů České republiky se hlásí k české, moravské či slezské národnosti (25 % občanů svou národnost neuvedlo). Mimo těchto národností se lidé hlásí nejvíce k národnosti slovenské, ukrajinské, ruské či vietnamské. V letech 1945–1993 se české země poměrně dost národnostně homogenizovaly, ovšem dříve v minulosti tomu tak rozhodně nebylo. Zajímavá je zejména existence německé menšiny, která v době první republiky dosahovala dokonce 21 % celkového obyvatelstva.\n\n\n\n"}
{"id": "62650", "url": "https://cs.wikipedia.org/wiki?curid=62650", "title": "Athis-Mons", "text": "Athis-Mons\n\nAthis-Mons je město v jižní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálené 16,5 km.\n\nSousední obce: Paray-Vieille-Poste, Villeneuve-le-Roi, Ablon-sur-Seine, Vigneux-sur-Seine, Savigny-sur-Orge, Juvisy-sur-Orge a Draveil.\n\nAthis-Mons se nachází na soutoku řek Orge a Seiny. Na jihu města je mezinárodní letiště Orly.\n\nAthis-Mons vzniklo roku 1817 sloučením měst Athis a Mons.\n\n\"Počet obyvatel\"\n\n\n"}
{"id": "62651", "url": "https://cs.wikipedia.org/wiki?curid=62651", "title": "Chorografie", "text": "Chorografie\n\nChorografie (možno přeložit jako popis místa) pochází z dílny Klaudia Ptolemaia (89 – 165) jako rozlišení geografie. Ptolemaios se domníval, že je zapotřebí rozdělovat geografii a chorografii. Podle něj je v chorografii rozumné a užitečné uvádět i nejdetailnější zvláštnosti zemí, naproti tomu v geografii jen hrubé rysy. Chorografie se zabývá převážně kvalitou nikoli kvantitou; usiluje o podobnost, nikoli proporcionalitu poloh; geografie se spíše zajímá o kvantitu. Domnívá se, že geografii jde vždy o soulad vzdáleností, avšak o podobnost, shodnost pouze tehdy, když zobrazuje velké regiony a obecné, celkové obrysy. Polohu a obrysy zachycuje jen s pomocí linií a smluvených značek.\n\nChorografie proto vůbec nepotřebuje matematické metody, které jsou v geografii nejvýznamnějším komponentem. Podle něj je základem geografie astronomické určení polohy bodů.\n"}
{"id": "62653", "url": "https://cs.wikipedia.org/wiki?curid=62653", "title": "Bagneux (Hauts-de-Seine)", "text": "Bagneux (Hauts-de-Seine)\n\nBagneux je město v jižní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 7,7 km.\n\nSousední obce: Montrouge, Châtillon, Fontenay-aux-Roses, Sceaux, Bourg-la-Reine, Arcueil a Cachan.\n\n\"Počet obyvatel\"\n\n\n\n"}
{"id": "62654", "url": "https://cs.wikipedia.org/wiki?curid=62654", "title": "MP3 přehrávač", "text": "MP3 přehrávač\n\nMP3 přehrávač (též přenosný hudební přehrávač, hovorově \"empétrojka\") je přenosný digitální audio přehrávač (, \"DAP\"), který slouží k poslechu souborů ve formátu MP3. Toto označení se však zažilo i pro přehrávače ostatních audio formátů (např. Ogg, WMA nebo AAC). MP3 přehrávač je výrobek patřící do spotřební elektroniky, který ukládá, organizuje a přehrává digitální audio soubory. Naopak analogový audio přehrávač přehrává hudbu z audiokazety. Přenosná zařízení, která navíc přehrávají video nebo zobrazují text jsou označována jako přenosné multimediální přehrávače (\"\", \"PMP\").\n\nData jsou uložena buď v paměti flash, nebo na miniaturním pevném disku, příp. na paměťové kartě. Kromě MP3 přehrávají některé přehrávače také WMA, Ogg Vorbis, M4A (AAC), WAV, FLAC, ATRAC a další formáty. Většina nových modelů přehrává i video.\n\nBezprostřední předchůdcem na trhu před digitálním audio přehrávačem byl přenosný CD přehrávač, nebo „přenosné audio zařízení“. Kane Kramer navrhl jeden z prvních digitálních audio přehrávačů a nazval ho IXI. Jeho prototyp, který vyrobil v roce 1979, byl schopný přehrávat zvuk přibližně 3,5 minuty, což komerční produkci neodstartovalo. Jeho patentová přihláška ve Velké Británii byla podána až v roce 1981, patent 2115996 byl vydán v roce 1985 a ve Spojených státech byl patent 4.667.088 vydán v roce 1987. Firma Apple najala Kramera jako konzultanta a představila jeho práci jako příklad stavu techniky v oblasti digitálních audio přehrávačů během soudního sporu s Burst.com téměř o dvě desítky let později.\n\nAudio Highway byla světově první společnost, která představila přenosný MP3 přehrávač s konceptem, kdy byl soubor MP3 nejprve stažen do osobního počítače a následně přenesen do MP3 přehrávače. Firma Audio Highway představila 23. září 1996 svůj Listen Up player pod vedením zakladatele a výkonného ředitele Nathana Schulhofa. Listen Up player a Listen Up Personal Audio System získal cenu inovace na Consumer Electronics Show v lednu 1997. Highway pak začal dodávat Listen Up player do Spojených států v září roku 1997. Listen Up player také vyhrál jako výrobek spotřebitele ve druhém ročníku Internet Showcase conference, která se konala 30. ledna 1998.\n\nJako hlavní vynálezce má Schulhof tři patenty v USA (5.557.541, 5.572.442 a 5.841.979) stejně tak jako spoluvynálezce na jiném Americkém patentu (6549942). Schulhof je někdy označován jako „otec průmyslu s MP3 přehrávači“.\n\nJeden z čipů, který byl použit k vytvoření přenosných MP3 přehrávačů, byl Micronas MAS3507D ASIC MP3 Decoder chip (dešifrovací čip). Tento čip umožnil mikrokontroléru číst data z flash paměti a napájet dešifrovací čip a tak vytvářet řešení s nízkou spotřebou. Několik elektronických projektů DIY (udělej si sám) bylo použilo jako základní obvod pro softwarové řešení, měly však omezenou výdrž baterie.\n\nDalší firma na trhu s MP3 přehrávači byla Jihokorejská Saehan Information Systems, která začala prodávat své „MPMAN“ přehrávače v polovině roku 1998. Jihokorejská společnost pak vyvinula přehrávač Eiger Labs, který následně distribuovaly a označily ho jako Eiger Labs MPMan F10. Na severoamerickém trhu byly během léta roku 1998 k dispozici tyto přehrávače o kapacitě 32 MB (cca 6 písniček).\n\nPMP300 Rio od Diamond Multimédia byl představen v září 1998, několik měsíců po MPMAN a měl taky kapacitu 32 MB. To byl úspěch a během prázdninové sezóny byl výnos z prodeje nad očekávání a investice do digitální hudby byly potom hrazeny z ní. Protože přehrávač proslul jako cíl velkého soudního sporu je Rio chybně považován za první digitální audio přehrávač.\n\nV roce 1998 vyvinul Compaq první pevný disk založený na DAP s použitím 2,5″ notebookového disku, který byl licencován firmou HanGo Electronics (dnes Remote Solution). První PJB-100 (Personal Jukebox) prodal v roce 1999 a přehrávač měl počáteční kapacitu 4,8 GB s inzerovanou kapacitou 1200 skladeb.\n\nV roce 2000 společnost Creative vydala Creative NOMAD Jukebox se základním pevným diskem o kapacitě 6 GB. Jméno Jukebox si společnost Creative vypůjčila metaforou popularizovaného Remote Solution a často užívaného taky značkou Archos. Později používaly přehrávače Creative NOMAD spíše disky Microdrive než notebookové disky.\n\nV říjnu 2001 firma Apple Computer (nyní Apple Inc) představila první generaci iPodu, s 5 GB pevným diskem založeným na DAP s 1,8″ pevným diskem Toshiba. S vývojem uživatelské rozhraní spartan a menší velikosti byl iPod od počátku populární v rámci komunity Macintosh. V červenci 2002 firma Apple představila druhou generaci aktualizovaného iPodu. Byl kompatibilní s počítači se systémem Microsoft Windows přes Musicmatch Jukebox. IPod obsahoval technologii flash memory-based. IPod si získal vedoucí postavení na trhu v DAPS.\n\nV roce 2002 vydal Archos první přenosný přehrávač médií „portable media player\" (PMP), který nesl označení Jukebox Multimedia. Výrobci do jejich zařízení přidaly možnost zobrazení obrázků a přehrávání videa.\n\nV roce 2001 byly v Jižní Koreji instalovány do mobilních telefonů podpory pro přehrávání MP3 a první umělec, který prodával písničky do mobilních telefonů ve formátu MP3 byl Ricky Martin. Inovace se šířila rychle a do roku 2005 byla více než polovina veškeré prodávané hudby v Jižní Koreji prodávána přímo do mobilních telefonů. Myšlenka se šířila po celém světě a do roku 2005 se všech pět hlavních výrobců telefonů, Nokia, Motorola, Samsung, LG a SonyEricsson vydali telefony s podporou přehrávaní MP3 hudby. Do roku 2006 bylo více MP3 přehrávačů prodávaných v „hudebních telefonech\", než všechny samotné MP3 přehrávače dohromady. Rychlý vzestup hudebních telefonů byl pro firmu Apple hlavním důvodem pro vývoj iPhone. V roce 2007 prošel instalovaný základ hudebních telefonů jednou miliardou upgradů a dnes více než polovina všech mobilních telefonů na světě přehrává MP3.\n\nPřestože on-line hudební služby jako Rhapsody, RealNetworks také nabízejí legální stahování prostřednictvím předplatného plánu, zahájení v iTunes Store v roce 2003 založilo model pro prodávaní jednotlivých skladeb a alb, které je možno si koupit.\n\nDigitální audio přehrávače jsou obecně roztříděny podle paměťových médií:\n\n\n\n\n\n\nMP3 přehrávače jsou často schopné přehrávat digitální audio, video i obrázky. Obvykle mají barevný displej z tekutých krystalů (LCD) nebo displeje využívající technologii organických elektroluminiscenčních diod (OLED). Různé přehrávače mají možnost nahrávat video, obvykle s pomocí volitelného příslušenství jako jsou kabely, audio, zabudovaný mikrofon nebo FM tuner. Některé přehrávače jsou zároveň i čtečky paměťových karet, které jsou nabízeny jako přehrávače s možností ukládání a přenosu médií. Některé přehrávače, mají rysy osobních emulovaných organizérů, nebo mají podporu pro hraní her, jako je iRiver Clix (kompatibilní s Adobe Flash Lite) nebo PlayStation Portable, který je součástí balení.\n\nTéměř všechny přehrávače jsou kompatibilní s MP3 audio formátem. Mnoho jich podporuje též formáty Windows Media Audio (WMA), Advanced Audio Coding (AAC) a WAV. Některé přehrávače jsou kompatibilní s otevřenými formáty jako Ogg Vorbis a Free Lossless Audio Codec (FLAC). Zvukové soubory zakoupené v internetových obchodech mohou být pod Správou digitálních práv (DRM), (ochrana proti kopírování), což mnoho moderních přehrávačů podporuje\n\nFormát JPEG je široce podporován přehrávači. Některé přehrávače, jako je iPod série, poskytují kompatibilitu pro zobrazení v dalších formátů jako je GIF, PNG a TIFF, zatímco jiní jsou dodávání s konverzním softwarem.\n\nVětšina novějších přehrávačů podporuje video formát MPEG-4 a mnoho dalších přehrávačů je kompatibilní s Windows Media Video (WMV) a Audio AVI. Software je součástí přehrávače a může být schopen převést video soubory do kompatibilního formátu.\n\nMnoho přehrávačů má vestavěný elektretový mikrofon, který umožňuje nahrávání zvuku. Obvykle kvalita záznamu je špatná, vhodný pro řeč, ale ne hudbu. K dispozici je také profesionální záznam pro kvalitní nahrávání hudby s externím mikrofonem, v cenách od pár stovek dolarů. Některé MP3 přehrávače umožňují záznam z jiného přístroje pomoci linkového vstupu, přístroje vybavené FM tunerem mohou mít i možnost záznamu rozhlasového vysílání.\n\nNěkteré DAP mají zabudovaný FM rádio tuner. Mnoho také mít možnost změnit frekvenci obvykle od 87,5 do 108,0 MHz, pro japonské pásmo od 76,0 do 90,0 MHz.\n\n"}
{"id": "62655", "url": "https://cs.wikipedia.org/wiki?curid=62655", "title": "Bagnolet", "text": "Bagnolet\n\nBagnolet [] je město ve východní části metropolitní oblasti Paříže ve Francii v departementu Seine-Saint-Denis a regionu Île-de-France. Od centra Paříže je vzdálené 5,2 km, díky lince metra 3 je s metropolí dopravně spojena.\n\nSousední obce: Paříž, Les Lilas, Romainville a Montreuil.\n\n\"Počet obyvatel\"\n\n\n\n"}
{"id": "62656", "url": "https://cs.wikipedia.org/wiki?curid=62656", "title": "Bezons", "text": "Bezons\n\nBezons je město v severozápadní části metropolitní oblasti Paříže ve Francii v departmentu Val-d'Oise a regionu Île-de-France. Od centra Paříže je vzdálené 12,6 km.\n\n\"Počet obyvatel\"\n\n\n\n\n\n"}
{"id": "62657", "url": "https://cs.wikipedia.org/wiki?curid=62657", "title": "Bobigny", "text": "Bobigny\n\nBobigny [] je město v severovýchodní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 9,1 km.\n\nSousední obce: Drancy, La Courneuve, Pantin, Romainville, Noisy-le-Sec a Bondy.\n\n\"Počet obyvatel\"\n\nBobigny je dostupné linkou číslo 5 pařížského metra.\n\n\n\n\n"}
{"id": "62659", "url": "https://cs.wikipedia.org/wiki?curid=62659", "title": "Champs-sur-Marne", "text": "Champs-sur-Marne\n\nChamps-sur-Marne je město ve východní části metropolitní oblasti Paříže ve Francii v departmentu Seine-et-Marne a regionu Île-de-France. Od centra Paříže je vzdálené 18,2 km.\n\nSousední obce: Gournay-sur-Marne, Chelles, Noisiel, Noisy-le-Grand, Émerainville a Lognes.\n\nČásti obce: Centrum, Bois-de-Grâce, Bords de Marne, Pablo Picasso, Le Nesles, Le Luzard a Cité Descartes.\n\n\n\"Počet obyvatel\"\n\n\nMěsto je dosažitelné linkou RER A, v blízkosti prochází dálnice A4.\n\n\n\n\n"}
{"id": "62660", "url": "https://cs.wikipedia.org/wiki?curid=62660", "title": "Charenton-le-Pont", "text": "Charenton-le-Pont\n\nCharenton-le-Pont je město v jihovýchodní části metropolitní oblasti Paříže ve Francii v departmentu Val-de-Marne a regionu Île-de-France. Od centra Paříže je vzdálené 6,2 km.\nSousedící obce: Alfortville, Ivry-sur-Seine, Maisons-Alfort, Paříž, Saint-Maurice.\n\n\"Počet obyvatel\"\n\n\n\n"}
{"id": "62662", "url": "https://cs.wikipedia.org/wiki?curid=62662", "title": "Châtenay-Malabry", "text": "Châtenay-Malabry\n\nChâtenay-Malabry je město v jihozápadní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 10,8 km.\n\nSousední obce: Clamart, Le Plessis-Robinson, Sceaux, Vélizy-Villacoublay, Antony, Bièvres a Verrières-le-Buisson.\n\n\"Počet obyvatel\"\n\n\n\n\n"}
{"id": "62663", "url": "https://cs.wikipedia.org/wiki?curid=62663", "title": "Václav Prospal", "text": "Václav Prospal\n\nVáclav Prospal (* 17. února 1975, České Budějovice) je český hokejový trenér a útočník. Většinu své hráčské kariéry odehrál v NHL. Od roku 2018 působí jako hlavní trenér v klubu ČEZ Motor České Budějovice. V roce 2019 se rozhodl vrátit k aktivnímu hokeji a příležitostně hraje ve druholigovém klubu HC David Servis České Budějovice.\n\nS hokejem začínal v mládežnických a juniorských výběrech Českých Budějovic. V sezoně 1993/1994 se přesunul do zámoří a hrál za tým AHL Hershey Bears. Byl draftován roku 1993 týmem Philadelphia Flyers ve třetím kole jako 71. volba celkově. Do prvního týmu Philadelphia Flyers se probojoval v sezóně 1996/1997. O rok později měnil dres, přestoupil do týmu Ottawa Senators. Přes krátké působení v týmu Florida Panthers zakotvil v týmu Tampa Bay Lightning, ve kterém hrál až do roku 2009 s výjimkou sezóny 2003/2004, kdy hrál za Anaheim Mighty Ducks. Během výluky NHL hrál za prvoligové HC České Budějovice, kde v 39 zápasech nasbíral rekordních 88 bodů za 28 gólů a 60 asistencí. Před začátkem sezóny 2009/2010 přestoupil do New York Rangers. Dne 26. prosince 2009, kdy Rangers hostili v Madison Square Garden městského rivala Islanders, si přivodil trhlinu v menisku a následně se podrobil artroskopii kolena. Již v lednu se znovu vrátil do sestavy svého týmu. Po sezoně, v níž odehrál 75 zápasů a zaznamenal 58 bodů za 20 gólů a 38 asistencí, se stal volným hráčem a v červenci podepsal s Rangers novou roční smlouvu na 2,1 milionu dolarů. Nadále ho však trápily bolesti operovaného pravého kolene, omluvil se z dubnového Mistrovství světa, zmeškal všechny přípravné zápasy svého týmu, nakonec se v polovině října podrobil chirurgickému zákroku a rekonvalescence se z předpokládaných šesti až osmi týdnů protáhla na více než tři měsíce. Musel tak vynechat prvních 53 zápasů základní části sezóny 2010/2011, po uzdravení stihl odehrát 29 zápasů v základní části, ve kterých nasbíral 23 bodů (9+14) a pět utkání přidal také v playoff, kde vstřelil jednu branku. Pro sezónu 2011/12 podepsal jednoletou smlouvu na 1,75 milionu dolarů v týmu Columbus Blue Jackets. Před startem sezóny 2013/14 nedostal smlouvu v NHL, v lednu 2014 mu však Vancouver Canucks nabídl zkušební kontrakt na 25 zápasů, během nějž by působil ve farmářském týmu Utica Comets v AHL. Dne 24. ledna 2014 i přes nabídku Vancouveru oznámil konec hokejové kariéry s tím, že „už hokeji jako takovému není schopný dávat sto procent.“ Během 16 sezón v NHL (ve Philadelphii, Ottawě, na Floridě, v Anaheimu, Tampě Bay, Rangers a Columbusu) odehrál 1108 zápasů, nasbíral 756 bodů za 255 gólů a 510 asistencí. V historické tabulce Čechů je na čtvrtém místě, v počtu asistencí třetí.\n\nDne 11. prosince 2019 odehrál za tým HC David Servis České Budějovice druholigový zápas proti klubu China Golden Dragon. Budějovice vyhrály 7:2, Prospal zaznamenal dvě asistence. Posléze absolvoval i další zápasy David Servisu.\n\nPo skončení hráčské kariéry se začal věnovat trénování. V sezóně 2014/2015 vedl mládežnický tým Tampa Scorpions Bantam AA, v ročníku trénoval hráče do 16 let v klubu Tampa Scorpions. Od roku 2018 působí na postu hlavního trenéra v klubu ČEZ Motor České Budějovice.\n\nV letech 2016–2018 byl asistentem trenéra české hokejové reprezentace.\n\nPremiéra v reprezentaci: 9. dubna 2000 Česká republika - Norsko (Petrohrad).\nStatistiky reprezentace:\n"}
{"id": "62664", "url": "https://cs.wikipedia.org/wiki?curid=62664", "title": "Châtillon (Hauts-de-Seine)", "text": "Châtillon (Hauts-de-Seine)\n\nChâtillon je město v jihozápadní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 7 km.\n\nSousední obce: Bagneux, Clamart, Malakoff, Montrouge a Fontenay-aux-Roses.\n\n\"Počet obyvatel\"\n\n\n\n\n"}
{"id": "62665", "url": "https://cs.wikipedia.org/wiki?curid=62665", "title": "Chatou", "text": "Chatou\n\nChatou je město v západní části metropolitní oblasti Paříže ve Francii v departmentu Yvelines a regionu Île-de-France. Má téměř 30 000 obyvatel. Od centra Paříže je vzdálené 14,4 km.\n\n\"Počet obyvatel\"\n\n\n"}
{"id": "62666", "url": "https://cs.wikipedia.org/wiki?curid=62666", "title": "Chelles", "text": "Chelles\n\nChelles je město ve východní části metropolitní oblasti Paříže ve Francii v departmentu Seine-et-Marne a regionu Île-de-France. Má přes 45 000 obyvatel a od centra Paříže je vzdálené 18 km.\n\nSousední obce: Coubron, Montfermeil, Courtry, Le Pin, Villevaudé, Gagny, Brou-sur-Chantereine, Vaires-sur-Marne, Neuilly-sur-Marne, Neuilly-Plaisance, Noisy-le-Grand, Gournay-sur-Marne, Champs-sur-Marne, Marne-la-Vallée, Noisiel a Torcy.\n\n\"Počet obyvatel\"\n\n\nMěsto je dostupné příměstskou železnicí RER E\n\n Lindau, Německo\n\n\n"}
{"id": "62667", "url": "https://cs.wikipedia.org/wiki?curid=62667", "title": "Le Chesnay", "text": "Le Chesnay\n\nLe Chesnay je město v západní části metropolitní oblasti Paříže ve Francii v departmentu Yvelines a regionu Île-de-France. Má 29 000 obyvatel. Od centra Paříže je vzdálené 16,7 km.\n\n\n\n"}
{"id": "62668", "url": "https://cs.wikipedia.org/wiki?curid=62668", "title": "Choisy-le-Roi", "text": "Choisy-le-Roi\n\nChoisy-le-Roi je město v jihovýchodní části metropolitní oblasti Paříže ve Francii v departmentu Val-de-Marne a regionu Île-de-France. Od centra Paříže je vzdálené 10,7 km.\n\nSousední obce: Alfortville, Créteil, Valenton, Villeneuve-Saint-Georges, Orly, Thiais a Vitry-sur-Seine.\n\n\n\"Počet obyvatel\"\nMěsto je dostupné linkami RER C a RER D.\n\n\n\n"}
{"id": "62669", "url": "https://cs.wikipedia.org/wiki?curid=62669", "title": "Clamart", "text": "Clamart\n\nClamart je město v jihozápadní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 8,7 km.\n\nSousední obce: Issy-les-Moulineaux, Vanves, Malakoff, Chatillon, Fontenay-aux-Roses, Le Plessis-Robinson, Bièvres, Châtenay-Malabry, Vélizy-Villacoublay a Meudon.\n\n\"Počet obyvatel\"\n\n\n\n"}
{"id": "62670", "url": "https://cs.wikipedia.org/wiki?curid=62670", "title": "Hippokratés", "text": "Hippokratés\n\nHippokratés z Kósu (460 př. n. l., Kós – ca 370 př. n. l., Larisa v Thessálii) řecky ῾Ιπποκράτης, byl nejslavnější lékař starověku a „otec medicíny“, zakladatel racionálního lékařství.\n\nHippokratés pocházel z jižních Sporad (Dodekanésu), z ostrovů při jihozápadním pobřeží Malé Asie, z lékařské rodiny, odvozující svůj původ od Asklépia. V Platónově dialogu (Protágoras 311b) je také nazván Asklépiovcem, tedy žákem a jakoby potomkem Asklépiovým. Hippokratés v mládí cestoval za vzděláním po Řecku, Malé Asii a snad i po Egyptu. Vrchol jeho činnosti spadá do období peloponéské války v letech 431–404 př. n. l.\nV roce 430 př. n. l. potlačil v Athénách mor a bylo mu přiznáno čestné občanství města.\n\nByl nejvýznamnějším představitelem tzv. kóské školy. Je mu přisuzována nejstarší vrstva sbírky lékařských textů \"Corpus Hippocraticum\", které položily základy moderní medicíny. Snažil se o vymezení duševních poruch, lidský mozek považoval za interpreta vědomí. Bývá mu přisuzováno autorství Hippokratovy přísahy – souboru etických pravidel pro jednání lékaře.\n\nOsídlenou zemi (ekumenu) člení – podle předpokladů pro život lidí – na tři pásy:\n\nNa základě porovnávání obyvatelstva těchto pásů dochází k závěru, že vlastnosti těla i ducha jsou určovány (či přinejmenším ovlivňovány) podnebím.\n\n\nJiné hippokratovské texty obsahují autorovo pojetí nemoci jakožto nerovnováhy čtyř základních tělesných šťáv: černé žluče (\"melos\"), žluté žluče (\"chole\"), krve (\"sanguis\") a slizu (\"flegma\"). Tuto teorii později převzal a rozvinul Galénos a stala se na dlouhá staletí klasickou. Některé jeho spisy snad pocházejí z Alexandrijské lékařské knihovny.\n\n\n"}
{"id": "62671", "url": "https://cs.wikipedia.org/wiki?curid=62671", "title": "Clichy-sous-Bois", "text": "Clichy-sous-Bois\n\nClichy-sous-Bois je město ve východní části metropolitní oblasti Paříže ve Francii v departmentu Seine-Saint-Denis a regionu Île-de-France. Má 28 000 obyvatel. Od centra Paříže je vzdálené 15,8 km.\n\nMěsto patří k východním předměstím hlavního města Paříže, je zde vysoká nezaměstnanost, kriminalita a žije zde velké množství přistěhovalců.\n\nSousední obce: Livry-Gargan, Le Raincy, Gagny, Montfermeil, Coubron.\n\nNa podzim roku 2005 zde vypukly pouliční nepokoje, které musely být řešeny zavedením zákazu nočního vycházení. Ukázalo se, že integrace menšin, převážně z afrických a arabských zemí nefunguje jak se předpokládalo.\n\n\"Počet obyvatel\"\n\n\n"}
{"id": "62672", "url": "https://cs.wikipedia.org/wiki?curid=62672", "title": "Živnost", "text": "Živnost\n\nŽivnostenské podnikání, zkráceně živnost je soustavná podnikatelská činnost provozovaná samostatně, vlastním jménem a na vlastní odpovědnost za účelem dosažení zisku. V Česku provozování živností upravuje zákon č. 455/1991 Sb., o živnostenském podnikání (tzv. živnostenský zákon).\n\nFyzická nebo právnická osoba, která chce živnost provozovat, musí získat živnostenské oprávnění pro danou činnost. Živnostenské oprávnění se od 1. července 2008 osvědčuje výpisem ze živnostenského rejstříku. Kromě výpisu mohou podnikatelům osvědčit živnostenské oprávnění i živnostenské listy a koncesní listiny, vydané před 1. červencem 2008, pokud jsou údaje na nich platné.\n\nJsou to živnosti, které vznikají a jsou provozovány na základě ohlášení. Tyto živnosti jsou osvědčeny výpisem ze živnostenského rejstříku. Dělí se na:\n\nJsou to živnosti, které vznikají a jsou provozovány na základě správního rozhodnutí. Tyto živnosti jsou také osvědčeny výpisem ze živnostenského rejstříku. Kromě splnění odborné způsobilosti je podmínkou získání této živnosti (koncese) i kladné vyjádření příslušného orgánu státní správy. Příkladem je \"Provozování pohřební služby\", \"Provozování cestovní kanceláře, Silniční motorová doprava\".\n\nFyzická osoba, která chce získat živnostenské oprávnění, musí splnit všeobecné a někdy i zvláštní podmínky. Všeobecnými podmínkami jsou:\nZvláštní podmínky představuje odborná a jiná způsobilost, vyžaduje-li to živnostenský zákon nebo zvláštní právní předpisy.\n\nV průběhu podnikání podnikatele (fyzické nebo právnické osoby) se může objevit skutečnost, která je překážkou pro další provozování živnosti podnikatele. Tyto překážky jsou uvedeny v § 8 živnostenského zákona. Jedná se o:\n\n\n"}
{"id": "62674", "url": "https://cs.wikipedia.org/wiki?curid=62674", "title": "Asklépios", "text": "Asklépios\n\nAsklépios (2. pád Asklépia, lat. Aesculapius, počeštěně Eskulap či Aeskulap) byl údajný řecký léčitel, který měl žít ve 13. století př. n. l. Navrhl systém léčení, vycházející ze starých zkušeností, ale přizpůsobených novým poznatkům. Vyznal se v užívání bylin. Asklépiovi a jeho dceři Hygiei bylo připisováno mnoho zázraků. Nakonec byl prohlášen za boha léčitelství. Je v řecké mytologii bohem lékařství. V mnoha knihách je ztotožňován s egyptskou postavou univerzálního učence a lékaře Imhotepem. \n\nAsklépios, původně thessalský héroos zdraví, se stal v Řecku něhem 7 - 5. stol. př. n. l. velmi populárním božstvem. V mýtu je spojen s Apollónem, který dal svého syna Asklépia na výchovu Kentauru Cheirónovi, u něhož se Asklépios naučil lékařskému umění. Podle homérské hymny „Na Asklépia“ měl být svou matkou Korónis zrozen na Dótijské rovině. Asklépiovi synové Macháón a Podaleirios byli slavní lékaři Achájů před Trójou. Jeho dcerou je bohyně zdraví Hygieia. Podle jedné verze Asklépios zařak křísit i mrtvé, za to jej zabil Zeus bleskem. Apollón pak za to Diovi zahubil Kyklopy, kteří pro něho kovali blesky.\n\nJeho dcery Hygieia, Meditrine, Aiglé a Panakeia symbolizují jednotlivé stránky zdraví: čistotu, léčení a hojení. Syn Telesforos představuje síly uzdravení.\n\nBývá zobrazován jako vousatý muž se psem a holí ovinutou hadem. Hůl vychází původně z boha Herma (Merkura), který je znázorňován s okřídlenou holí, která je ovinuta dvěma usmířenými a souměrnými hady. U Asklépia jeden had symbolizuje jednu cestu k vyléčení. Tento symbol najdeme dodnes u lékařů, lékáren a nemocnic.\n\nHlavním střediskem, z něhož se Asklépiův kult šířil, byl Epidauros.\n\nJako obvykle měl Asklépios více jmen, které zněly: Aglaopes, Apaleriacus, Archgetas, Aulonius, Causius, Coronides, Cotyläus, Demenaetus, Epidaurius, Gortynius, Hagnitas, Pergameuns a Tricäcus. Byl váženým bohem především v Epidauru, Athénách, Knidu, Kosu, Naupaktu, Pergamu a Sikyonu. Na ostrově Kósu se nachází světoznámý Asklepieion, nejstarší nemocnice na světě, která byla založena Hippokratem. Trosky obrovského komplexu s chrámem, ambulatoriem a oltářem si můžeme prohlédnout ještě dnes. V dějinách můžeme vysledovat takzvaný „kult Asklépia“, kdy se po určitých periodických obdobích vrací jeho uctívání jako boha. Například v letech 460 př. n. l. – 377 př. n. l. to byl antický lékař Hippokratés; v letech 129–199 druhý nejvýznamnější lékař antiky Claudius Galén neboli Galénos; v letech 98–138 řecký ženský lékař Sóranos z Efesu. Pravděpodobně ve stejném období jako Hippokratés se objevují zároveň i tři velcí lékaři v Indii: Sušruta, Čaraka a Vagbhata.\n\n\n"}
{"id": "62675", "url": "https://cs.wikipedia.org/wiki?curid=62675", "title": "Conflans-Sainte-Honorine", "text": "Conflans-Sainte-Honorine\n\nConflans-Sainte-Honorine je město v severozápadní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 24,2 km.\n\nNázev je složen z latinského slova pro \"soutok\" (odkazující na polohu města) a starého názvu obce \"Sainte-Honorine\".\n\n\n"}
{"id": "62676", "url": "https://cs.wikipedia.org/wiki?curid=62676", "title": "Houilles", "text": "Houilles\n\nHouilles je město v severozápadní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 14,2 km.\n\nČásti obce:\n\nSousední obce: Sartrouville, Bezons a Carrières-sur-Seine.\n\nVývoj počtu obyvatelstva \n\n"}
{"id": "62677", "url": "https://cs.wikipedia.org/wiki?curid=62677", "title": "Lesk", "text": "Lesk\n\nLesk je fyzikální vlastnost, která se řadí do skupiny vektorových. Jedná se o schopnost tělesa odrážet dopadající světlo. Vyjadřujeme pomocí odrazové mohutnosti, či pomocí indexu odrazové mohutnosti, která se udává číselně. Měříme pomocí speciálních přístrojů zvané fotometry, které udávají procentuální číslo mezi dopadajícím světlem a světlem odraženým z nabroušené plochy minerálu.\n\nLesk dělíme:\n"}
{"id": "62678", "url": "https://cs.wikipedia.org/wiki?curid=62678", "title": "Livry-Gargan", "text": "Livry-Gargan\n\nLivry-Gargan je město v severovýchodní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 15,6 km.\n\nSousední obce: Sevran, Aulnay-sous-Bois, Les Pavillons-sous-Bois, Le Raincy, Clichy-sous-Bois, Coubron a Vaujours.\n\n\"Počet obyvatel\"\nLivry-Gargan je dosažitelné linkou RER B a autobusy RATP číslo 146, 147, 234 a 347.\n\n\n"}
{"id": "62681", "url": "https://cs.wikipedia.org/wiki?curid=62681", "title": "New York Rangers", "text": "New York Rangers\n\nNew York Rangers je profesionální americký klub ledního hokeje, který sídlí v New Yorku. Do NHL vstoupil v ročníku 1926/27 a hraje v Metropolitní divizi v rámci Východní konference. Své domácí zápasy odehrává v hale Madison Square Garden s kapacitou 18 006 diváků. Klubové barvy jsou modrá, červená a bílá.\n\nV letech 2004 až 2008 měl v kádru nejlepšího českého hokejistu Jaromíra Jágra. Hlavně díky němu a švédskému brankáři Henriku Lundqvistovi se poté, co sedm sezón v řadě nepostoupil do playoff, znovu zařadil mezi kvalitnější týmy ligy a po výluce v ročníku 2004/05 hrál ve vyřazovacích bojích třikrát v řadě. V sezóně 2008/09, kterou Rangers zahájili dvěma zápasy v pražské O areně proti Tampě, vybojovali už čtvrtý postup za sebou.\n\nV NHL celkem čtyřikrát slavil vítězství ve Stanley Cupu (naposledy v sezóně 1993/94).\n\n\nZdroj: \n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "62685", "url": "https://cs.wikipedia.org/wiki?curid=62685", "title": "Národní laboratoře Oak Ridge", "text": "Národní laboratoře Oak Ridge\n\nNárodní laboratoře Oak Ridge (, ORNL) jsou mnohaúčelové vědeckotechnické národní laboratoře sloužící Ministerstvu energetiky USA, řízené UT-Battelle, partnerskou společností mezi University of Tennessee a Battelle Memorial Institute. Nacházejí se v Oak Ridge v Tennessee poblíž Knoxville. Vědci a technici se v laboratořích zabývají základním a aplikovaným výzkumem, aby získali vědecké poznatky a technologická řešení v oblastech vědy klíčových pro národní zájmy: zvýšit dostupnost čistých a bohatých zdrojů energie, přispět k obnově a ochraně životního prostředí a národní bezpečnosti.\n\nLaboratoře vykonávají také jiné práce pro Ministerstvo energetiky, včetně produkce izotopů, informační správy, správy technických programů, a zabezpečují výzkum a technickou podporu jiným organizacím.\n\nDne 2. září 1944 došlo v Národních laboratořích Oak Ridge v USA k jaderné havárii. V sále pro přepravu v laboratořích praskla potrubí. Zemřeli dva lidé a tři další byli zraněni. Parní potrubí se roztrhlo, přiváděná pára se smísila s prvkem na bázi uranu a zformovala nebezpečnou kyselinu fluorovodíkovou, která byla inhalována těmito pěti lidmi.\n"}
{"id": "62687", "url": "https://cs.wikipedia.org/wiki?curid=62687", "title": "Star Trek VI: Neobjevená země", "text": "Star Trek VI: Neobjevená země\n\nStar Trek VI: Neobjevená země (v anglickém originále Star Trek VI: The Undiscovered Country) je americký sci-fi film studia Paramount Pictures, v pořadí šestý na motivy Star Treku. Režíroval jej Nicholas Meyer, který natočil také druhý startrekovský snímek s podtitulem \"\". \"Neobjevená země\" byla uvedena do kin v roce 1991 a celosvětově vydělala 97 milionů dolarů. Příběh pojednává o rozsáhlé krizi v Klingonské říši, které hrozí po explozi důležitého měsíce totální kolaps. Jako pomoc je vyslána hvězdná loď \"Enterprise\"-A pod velením kapitána Jamese Kirka, který má pomáhat při vyjednávání ukončení nepřátelského stavu mezi Federací a Klingony. Ten je ale společně s doktorem McCoyem obviněn z vraždy klingonského kancléře a uvězněn v trestanecké pracovní kolonii. První důstojník Spock se je s celou \"Enterprise\" vydá zachránit a zároveň objeví rozsáhlé spiknutí. \"Neobjevná země\", která získala cenu Saturn pro nejlepší celovečerní sci-fi snímek roku 1991, je posledním filmem původní posádky kapitána Kirka, jež ve Star Treku působila od roku 1966.\n\nDěj filmu se odehrává v roce 2293, jeho začátek je určen hvězdným datem 9521.6. Příběh začíná mohutnou explozí klingonského měsíce Praxis, jehož rázovou vlnou je zasažena loď USS \"Excelsior\" pod velením kapitána Hikaru Sulu, jejíž posádka zjistí, že velká část měsíce byla zničena. Ztráta jednoho z klíčových zařízení na výrobu energie i ztráta ozonové vrstvy na domovské planetě Qo'noS uvrhne Klingonskou říši do zmatku. Protože si již Klingoni nemohou dovolit udržovat celé impérium ve válečném stavu, požádají o mírová jednání se svým dlouholetým nepřítelem, Spojenou federací planet. Hvězdná flotila upřednostní vyjednávání před vojenským řešením a proto pošle USS \"Enterprise\"-A na setkání s kancléřem Gorkonem, kterého má doprovodit na jednání na Zemi. Kapitán \"Enterprise\", James T. Kirk, jehož syn David byl Klingony zabit o několik let dříve, se staví proti mírovému řešení, přesto však své rozkazy splní.\n\n\"Enterprise\" se setká s Gorkonovým bitevním křižníkem IKS \"Qo'noS Wa' \" (IKS \"Kronos One\") a společně zamíří k Zemi, zatímco je kancléř společně se svými důstojníky pozván na večeři na loď Federace. Později v noci ale \"Enterprise\" vypálí dvě fotonová torpéda na klingonské plavidlo, kde vyřadí z provozu umělou gravitaci. Na \"Qo'noS Wa' \" se transportují dvě postavy v oblecích Hvězdné flotily a gravitačních botách, najdou Gorkona a pokusí se jej zabít. Aby zabránil útoku Klingonů, kapitán Kirk se s \"Enterprise\" vzdá a společně s doktorem McCoyem se přesune na klingonskou loď, kde se marně snaží zachránit kancléřův život. Po Gorkonově smrti oba důstojníky Flotily zatkne náčelník štábu generál Chang a obviní je z vraždy kancléře. Při následujícím klingonském soudu jsou oba shledáni vinnými a jsou odsouzeni k doživotnímu vězení v dilithiových dolech na ledovém asteroidu Rura Penthe. Novou kancléřkou Klingonské vysoké rady se stane Gorkonova dcera Azetbur, která chce pokračovat v jednáních s Federací, ovšem pro zajištění bezpečnosti na utajeném místě. Několik vysokých důstojníků Flotily chce Kirka a McCoye osvobodit, prezident Federace ale toto řešení odmítne pro vysoké riziko zahájení války. Rovněž Azetbur odmítne všechny návrhy svých důstojníků na invazi do prostoru Spojené federace planet s tím, že pouze Kirk a McCoy zaplatí za smrt jejího otce.\n\nKirk se s McCoyem po příjezdu na Rura Penthe spřátelí s měňavcem jménem Martia, která jim nabídne možnost k útěku. Ve skutečnosti se ale jedná pouze o lest, jak naaranžovat jejich smrt jako nehodu. Když je Martiina zrada důstojníky odhalena, vezme si podobu Jamese Kirka, se kterým začne zápasit. Nakonec ji však zabije jeden ze strážných, aby jako svědek nemohla promluvit. Těsně předtím, než Kirka a McCoye zabije náčelník věznice, chce jim říct, kdo za spiknutím stojí, ovšem oba jsou transportováni na \"Enterprise\", která je přiletěla zachránit. Po zajmutí kapitána Kirka převzal velení nad lodí kapitán Spock, který zároveň vede vlastní vyšetřování útoku na Gorkonovu loď a jeho vraždy. Zjistí, že \"Enterprise\" nemohla ona torpéda vypálit a že oba vrazi musí být někde na palubě. Při prohledání celé lodi jsou oba nalezeni mrtví, ale Kirk se Spockem vytvoří lest, při které rozhlásí, že vrazi stále žijí a leží na ošetřovně. Když tam jejich komplic přijde dokončit svůj čin, zjistí důstojníci, že se jedná o Spockovu chráněnku Valeris. Aby zjistili další osoby, které stojí za spiknutí, použije Spock s Valeris splynutí myslí, při kterém zjistí, že se jedná o skupinu klingonských, romulanských i federálních důstojníků, kteří chtějí sabotovat mírová jednání. Jedním z nich je i generál Chang, který velí prototypu Dravce, jenž dokáže střílet i zamaskovaný a který se při útoku na Gorkonovu loď nacházel těsně pod \"Enterprise\".\n\nPosádka kontaktuje kapitána Sulu, který jim sdělí, že mírová konference se koná v Camp Khitomer. Obě lodě tam maximální rychlostí také zamíří. Poblíž planety ale \"Enterprise\" zadrží Changův Dravec. Kirkova loď není schopná odhalit jeho polohu a Chang ji několikrát zasáhne a poškodí, stejně jako o chvíli později přiletivší \"Excelsior\". Spock s McCoyem upraví jedno fotonové torpédo, aby bylo naváděno na výfukové plynné emise Dravce. Jeho explozí obě lodě detekují klingonské plavidlo a palbou jej zcela zničí. Kirkovi i Suluovi důstojníci se poté transportují na místo konference na povrchu Khitomeru a zachrání život prezidenta Federace, na kterého byl přichystán atentát. Azetbur řekne Kirkovi, že znovu obnovil víru jejího otce. Po záchraně mírových rozhovorů dostane \"Enterprise\" rozkaz vrátit se na zemi, kde bude vyřazena a její posádka odejde do výslužby. Důstojníci se však rozhodnou, že času na návrat mají dost a \"Enterprise\" nasměrují do vesmíru.\n\nKromě výše zmíněných se ve filmu objevili v menších rolích také další dva herci, kteří částečně spjali svoji kariéru se Star Trekem. Postavu podporučíka Janice Randové, komunikačního důstojníka na USS \"Excelsior\", zahrála Grace Lee Whitneyová, která tuto postavu v různých funkcích ztvárnila v původním seriálu i v několika předchozích filmech. Cameo roli plukovníka Westa nabídl režisér Meyer svému příteli Renému Auberjonoisovi, který v letech 1993 až 1999 hrál konstábla Oda, jednu z hlavních postav v seriálu \"\". Jeho krátká scéna byla v původní verzi filmu pro kina vystřižena, zpět vrácena byla pro vydání na VHS a DVD.\n\nProtože \"Nejzazší hranice\", předchozí film na motivy Star Treku, byl kritickým i komerčním neúspěchem, obával se štáb i herci o budoucnost projektu. S blížícím se 25. výročím od vysílání prvních epizod původního seriálu, které spadalo na rok 1991, znovu navrhl producent Harve Bennett ideu Ralpha Wintera na prequel, kterou vypracoval již pro a která měla obsahovat mladého Kirka a Spocka na Akademii Hvězdné flotily. Bennett společně se scenáristou \"Nejzazší hranice\" tento nápad rozpracoval do scénáře s názvem \"The Academy Years\", ve kterém doktor McCoy vypráví, jak se na Akademii seznámil s Kirkem a Spockem. S nimi a Montgomerym Scottem se měl postavit protivníkovi. Podle tohoto skriptu měl být pilot George Kirk, otec Jamese Kirka, pohřešován (pravděpodobně měl zemřít) po experimentu s warp pohonem, který prováděl Scott. Rovněž Spojená federace planet neměla být tak růžovým místem, jak bylo ve filmech a seriálech do té doby líčeno. Mělo být běžné otroctví a rasismus, Spock měl být šikanován, protože měl být jediným vulkánským kadetem na Akademii.\n\nPodle herce Jamese Doohana vyhodil šéf Paramountu Frank Mancuso, Sr. producenta Bennetta kvůli negativním reakcím hlavních herců, Genea Roddenberryho (tvůrce Star Treku) i fanoušků na \"Nejzazší hranici\". Naopak Bennett tvrdí, že odešel sám poté, co přepsal scénář nového snímku tak, aby v něm účinkovali William Shatner a Leonard Nimoy a Paramount na něj pořád tlačil. S dalším návrhem přišel herec Walter Koenig, podle něhož se měli Romulané spojit s Federací do války proti Klingonům a ve kterém by na konci zemřely všechny hlavní postavy kromě McCoye a Spocka. Mancuso také oslovil Nimoye, který vypracoval společně s Markem Rosenthalem a Lawrencem Konnerem vypracoval návrh na setkání Kirka s Jean-Lucem Picardem. Toto téma si ale producenti \"\" chtěli nechat na závěr svého seriálu. Dalším osloveným byl Nicholas Meyer, který ale žádný nápad neměl. Přesto se setkal s Nimoyem a z tohoto setkání vznikla kostra příběhu \"Neobjevené země\". Základním prvkem měla být vesmírná obdoba pádu Berlínské zdi v důsledku ekologické katastrofy nesmírného rozsahu (inspirace havárií v Černobylu). Téma tedy bylo ovlivněno tehdejší politickou situací, pádem komunismu a rozpadem východního bloku, postava kancléře Gorkona byla inspirována Michailem Gorbačovem. Jeho vražda měla být pokračující „tradicí“ různých mírotvůrců v pozemské historii (Anvar as-Sádát, Mahátma Gándhí, Abraham Lincoln).\n\nNicholas Meyer, který se nakonec ujal i režie, napsal scénář filmu, který měl být posledním pro původní Kirkovu posádku, společně se svým přítelem Dennym Martinem Flinnem pomocí e-mailu, neboť Meyer žil v Evropě, zatímco Flinn v Los Angeles. Původní Flinnovy návrhy na úvodní scény snímku, které by ukazovaly Kirkovy důstojníky i jako běžné lidské bytosti, byly vypuštěny z důvodu omezeného rozpočtu. Z důvodu jejich natáčení v exotických lokací by se náklady na film vyšplhaly na 50 milionů dolarů. Scénář byl hotový v říjnu 1990, během jeho psaní musel Meyer doslova válčit s Paramountem o každý dolar, neboť studio nechtělo po neúspěchu předchozího startrekovského snímku riskovat. Původní plánovaný rozpočet kolem 41 milionů dolarů tak musel být snížen na 30 milionů dolarů, což bylo o něco více, než byl rozpočet \"Nejzazší hranice\". Geneovi Roddenberrymu, se ale Meyerův militantnější styl příliš nelíbil. Probíhaly bouřlivé diskuse (mj. i o postavě Valeris, která měla být původně Saavik z druhého, třetího a čtvrtého filmu), ale producenti řadu Roddenberryho návrhů ignorovali.\n\nZ důvodu omezeného rozpočtu musely být pro interiéry \"Enterprise\"-A použity dekorace ze seriálu \"Star Trek: Nová generace\". Kvůli jeho současné produkci ale nemohly být na nich prováděny větší úpravy. Například Spockovu kajutu tvoří stejný set jako Kirkovu pouze s rozdílem vloženého centrálního sloupu. Tyto kulisy byly získány z Datovy kajuty na \"Enterprise\"-D, původně však byly vyrobeny pro \"\" z roku 1979 jako Kirkova kajuta. Pro lodní kuchyni byly použity upravené dekorace kanceláře Deanny Troi. Také kostýmy mimozemšťanů na Rura Penthe pochází z \"Nové generace\", konkrétně z pilotní dvojepizody „Střetnutí na Farpointu“. Můstek \"Excelsioru\" vznikl úpravou můstku \"Enterprise\"-A s přidanými konzolami z bojového můstku \"Enterprise\"-D z \"Nové generace\" tak, aby loď vypadala modernější než \"Enterprise\"-A. Rovněž pro plavidla byly po úpravách a opravách použity modely vyrobené v předchozích letech pro první startrekovské filmy. Z prvního snímku z roku 1979 byl použit model klingonského křižníku, který v \"Neobjevené zemi\" posloužil jako klingonská vlajková loď. Také model \"Enterprise\" posloužil tentýž, který byl použit v předchozích pěti filmech. První větší změny v designu od prvního filmu z roku 1979 se dočkalo klingonské oblečení. Pro všechny Klingony nebyly využity původní uniformy od Roberta Fletchera, naopak Dodie Shepard navrhl nové červené a černé uniformy pro kancléře Gorkona a jeho štáb.\n\nNatáčení snímku probíhalo od 16. dubna do 27. září 1991 a kombinovalo záběry ze studia a externích lokací. Výroba trpěla nedostatkem prostor pro natáčení, například velitelství Hvězdné flotily muselo být vytvořeno v hollywoodském presbyteriánském kostele nedaleko studií Paramountu. Scéna s večeří byla natočena v dekoracích observatoře \"Enterprise\"-D, na jejíž zeď byly pověšeny portréty Abrahama Lincolna, Spockova otce Sareka a neznámého andorianského velvyslance. Jídlo bylo pro vytvoření mimozemského vzhledu nabarveno na modro, kvůli čemuž ho nikdo nechtěl jíst. Nicholas Meyer proto nabídl 20 dolarů za každý záběr pro každého herce, který bude jíst, Shatnerovi ale stačilo, že mu byla jako jedinému z herců určena pro konzumaci fialově nabarvená chobotnice. Klingonská soudní síň byla vytvořena formou arény, soudu přihlíželo 66 různých Klingonů, kteří byli pomocí efektů „rozmnoženi“. Pro záběry z výšky byl vytvořen model síně o délce 3 metry s miniaturami Klingonů poháněných motorkem na baterii. Pro záběry Martii, Kirka a McCoye putujících přes mrazivou pustinu byla vyslána část štábu na Aljašku, kde na ledovci, 40 minut východně od Anchorage, s kaskadéry ve vlněných kostýmech tuto scénu natočila. Teplota se při tom pohybovala v rozmezí -30 °C až -45 °C, navíc lokace byla přístupná pouze vrtulníkem. Příchod hlavních hrdinů na Rura Penthe byl natočen ve studiu za pomocí umělého plastického sněhu a falešné vánice, naopak záběry podzemního vězení vznikly v Griffithově parku (v Los Angeles) v jeskyních, které zbyly po dolování. Jako poslední byla natočena finální scéna celého filmu. Původně měla být řeč více temná a klasická, Meyer ale vše na doporučení Flinna změnil a doporučil Shatnerovi větu z \"Petera Pana\": „Second star to the right, and straight on 'till morning.“ (V českém dabingu „Druhá hvězda vpravo a pořád rovně.“)\n\nVětšina vizuálních efektů byla vytvořena společností Industrial Light & Magic, která se kromě pátého snímku podílela na všech do té doby natočených startrekovských filmech. Kvůli ušetření finančních prostředků byly některé záběry převzaty z předchozích snímků. Naopak byla ve větším měřítku využita počítačová technologie, která je zodpovědná za tři větší scény. Pro explozi měsíce Praxis byly vytvořeny dvě rázové vlny hořícího plazmatu ve tvaru disku. Tento efekt, známý jako „Praxis effect“, se stal známým využívaným prvkem ve sci-fi filmech při explozích větších objektů. Druhou scénou byla fialová krev unikající z Klingonů v beztížném stavu. Původně měla mít podle režiséra Meyera červenou barvu, kvůli čemuž by ale MPAA ohodnotila film písmenem R. Ačkoliv Martia nebyla prvním měňavcem ve Star Treku, byla v \"Neobjevené zemi\" provedena první počítačová proměna přímo na obrazovce.\n\nNicholas Meyer měl původně v plánu využít pro film orchestrální suitu Gustava Holsta \"Planety\", což by ale bylo příliš drahé. Proto začal poslouchat demo pásky skladatelů, až jej zaujal 26letý Cliff Eidelman, který do té doby vytvářel hudbu např. pro balety nebo televizi. Meyer považoval úvodní téma předchozích filmů za natolik dobré, že s ním nechtěl soutěžit v bombastičnosti. Snímek měl ale být mnohem temnější, než dosavadní trekovské filmy, a měla tomu odpovídat i hudba. Proto Eidelmanovi navrhl pro úvodní titulky \"Ptáka Ohniváka\" od Igora Stravinského.\n\n\"Star Trek VI: Neobjevená země\" byla do amerických kin uvedena 6. prosince 1991. U této příležitosti i u příležitosti 25. výročí původního Star Treku zorganizoval Paramount 12hodinový promítací maraton předchozích pěti filmů ve 44 městech Spojených států, který obsahoval i záběry z \"Neobjevené země\". Den před premiérou nového snímku se hlavní herci (tedy jádro posádky Star Treku) podepsalo u svých hvězd na Hollywoodském chodníku slávy, přičemž Nichelle Nicholsová se stala vůbec první Afroameričankou, jíž se dostalo této pocty. Pro zvýšení zájmu o film se Leonard Nimoy také objevil v dvojepizodě „Sjednocení“ seriálu \"Star Trek: Nová generace\", která byla premiérově vysílána v listopadu 1991. Byl vydán též přepis filmu pod názvem \"Neobjevená země\", který napsala J. M. Dillard (v Česku poprvé v roce 2000).\n\nGene Roddenberry, tvůrce Star Treku, se již vydání filmu nedožil, neboť zemřel 24. října 1991. Viděl však jeho téměř finální verzi a podle producentů i biografie DeForesta Kelleyho konečnou verzi také schválil. Oproti tomu vzpomínky Williama Shatnera a Leonarda Nimoye hovoří o tom, že po promítání zavolal svým právníkům a požadoval po nich, aby nechali čtvrtinu záběrů vystřihnout, což producenti odmítli a Roddenberry do 48 hodin zemřel na selhání srdce. V úvodních titulcích snímku se nachází věnování filmu Geneovi Roddenberrymu, při kterém publikum na prvních projekcích hlasitě aplaudovalo. Ačkoliv před zahájením výroby se podle producentů mělo jednat o poslední startrekovský film, brzy po jeho uvedení bylo jasné, že tento snímek ztrátový nebude a že studio dá finanční prostředky i na sedmý film. V názoru na něj ale byli herci rozděleni: Shatner, Nimoy a Kelley tvrdili, že tento je jejich poslední, naopak ostatní požadovali další snímek. Konečná dohoda na sedmý film s podtitulem \"\" vyzněla pro posádku z \"Nové generace\", zároveň ale tvoří jakýsi přechod od původní posádky.\n\nBěhem úvodního víkendu vydělala \"Neobjevená země\" v USA 18,2 milionů dolarů, čímž překonala všechny dosavadní filmy této série. Celkové tržby činily v USA 74,9 milionů dolarů, celosvětově film vydělal celkem 96,9 milionů dolarů, tedy o třetinu víc než předchozí snímek.\n\nReakce kritiky byly příznivější než reakce na \"Nejzazší hranici\", chválily například směs humoru a dobrodružství. Dialogy a vtipkování byly považovány za pozitivní a definující prvky filmu; podle Janet Maslinové z \"The New York Times\" je „Star Trek VI rozhodně barvitější, ale dokonce mnoho této barvy vychází z konverzace, což někdy může vyvolat pobavené pohledy“. Kritik Hal Hinson v \"The Washington Post\" poznamenal, že Meyer „je schopný vyslat do světa svůj materiál, aniž by jej ponížil nebo přerušil naši víru v jeho příběh“. Susan Wloszczyná z \"USA Today\" napsala, že s Meyerovou režií „dopadlo v této poslední misi všechno téměř bez chyby“. Reakce na výkony herců byly spíše protikladné, alegorie na studenou válku byla hodnocena méně pozitivně.\n\nSnímek \"Star Trek VI: Neobjevená země\" byl v roce 1992 nominován na Oscara v kategoriích Nejlepší střih zvuku a Nejlepší masky, žádného však nezískal. Téhož roku byl oceněn cenou Saturn jako Nejlepší science fiction film a stal se tak jediným startrekovských snímkem, který nějakou kladnou cenu za celý film získal.\n\nNa VHS a laserdiscu byl film doplněný o několik minut, jež nebyly ve verzi pro kina, vydán v červnu 1992. V této rozšířené verzi vyšla \"Neobjevená země\" také poprvé v roce 1999 na DVD. Ve speciální edici s režisérským sestřihem byl na dvou DVD vydán v roce 2004. Disky obsahovaly další bonusy včetně audio komentářů Meyera a Flinna a pocty DeForestu Kelleymu, jenž zemřel v roce 1999. Na blu-rayi vyšla \"Neobjevená země\" poprvé v roce 2009 v remasterované původní verzi pro kina, která byla doplněna o nové audio komentáře scenáristů Star Treku Larryho Nemeceka a Iry Stevena Behra.\n\nV Česku byl film poprvé uveden na televizních obrazovkách 8. září 2010 na stanici HBO.\n\n"}
{"id": "62688", "url": "https://cs.wikipedia.org/wiki?curid=62688", "title": "Světelné znečištění", "text": "Světelné znečištění\n\nSvětelné znečištění (alternativní označení rušivé světlo, \"vizte odstavec níže, popisující spor ohledně vhodného označení jevu\") je v obecnějším smyslu jakékoli člověkem vytvořené světlo s nežádoucími vedlejšími účinky (oslnění, pronikání světla do příbytků, osvětlování toho, co není žádoucí atd.); specificky se toto označení používá pro rozptyl světla zejména v rozsáhlejších městských aglomeracích ze svítidel veřejného osvětlení, intenzivního nasvícení reklamních ploch, nešetrného architektonického osvětlení, velkých sportovišť, parkovišť, v menší míře i světlem unikajícím z budov a dalších zdrojů světla.\n\nČástečně je lze omezit kvalifikovaným návrhem osvětlovacích soustav tak, aby světlo co nejméně unikalo do prostoru. Světlo se však odráží k obloze i od osvětlovaných objektů (terénu vozovek), čemuž v principu zabránit nejde.\n\nZejména v masmédiích se používá termín světelné znečištění (odpovídající anglickému \"light pollution\"). Někteří lidé považují toto označení za nepřesné a zavádějící , neboť ve svém obvyklém významu slovo znečištění popisuje stav, kdy na něčem (nebo v něčem) zůstává cizorodá látka i poté, co přestane působit zdroj znečištění, což není případ světla. Termín \"světelné znečištění\" je však rozšířený a objevuje se i v českém právu.\n\nJako světelný smog se populárně označuje rušivé osvětlení nočního nebe způsobené rozptylem světla v ovzduší (na molekulách plynů, či částicích přirozeného původu i těch pocházejících z lidských aktivit). Tento stav má vliv na volně žijící živočichy, zejména na hmyz, ptáky a noční lovce. Ovlivňuje ale i rostliny, které například reagují na příchod jara i o týden dříve. Prosvětlená noční obloha také omezuje některá astronomická pozorování.\n\nV polovině roku 2008 bylo světelné znečištění regulováno zákonem v italské oblasti Lombardie a legislativním aktem ve Slovinsku, o legislativním omezení tohoto jevu se diskutuje v 9 evropských zemích.\n\nPůvodní verze zákona o ochraně ovzduší (číslo 86/2002 Sb.) účinná od 1. června 2002 v § 2 odst. 1 písm. r) definovala, že se pro účely zákona rozumí světelným znečištěním \"„…každá forma osvětlení umělým světlem, které je rozptýleno mimo oblasti, do kterých je určeno, zejména pak míří-li nad hladinu obzoru.“\"\n\nVe znění novelizujícího zákona č. 92/2004 Sb. s účinností od 3. března 2004 (den vyhlášení zákona) se světelným znečištěním rozumí \"„viditelné záření umělých zdrojů světla, které může obtěžovat osoby nebo zvířata, způsobovat jim zdravotní újmu nebo narušovat některé činnosti a vychází z umístění těchto zdrojů ve vnějším ovzduší nebo ze zdrojů světla, jejichž záření je do vnějšího ovzduší účelově směrováno,“\"\n\nPodle § 3 odst. 10 původního znění zákona od 1. června 2002 platilo: \"„Při činnostech v místech a prostorech stanovených prováděcím právním předpisem je každý povinen plnit nařízení orgánu obce a v souladu s ním provádět opatření k zamezení výskytu světelného znečištění ovzduší.“\", podle odst. 12 \"„Prováděcí právní předpis stanoví místa a prostory, kde nesmí docházet k výskytu světelného znečištění, činnosti, na které se vztahuje povinnost podle odstavce 10, opatření ke snižování nebo předcházení výskytu světelného znečištění a limity stanovující horní mez světelného znečištění.“\" Podle původního § 50 odst. 1 písm. k) platilo, že obec s rozšířenou působností \"„vydává nařízení, jímž může na svém území stanovit opatření podle § 3 odst. 10 ke snižování nebo předcházení výskytu světelného znečištění ovzduší.“\" Všechna tato ustanovení byla zrušena novelizujícím zákonem č. 92/2004 Sb. s účinností od 3. března 2004 (den vyhlášení zákona).\n\nOd 3. března 2004 podle zákonem č. 92/2004 Sb. novelizovaného znění § 50 odst. 3 \"„Obec může obecně závaznou vyhláškou zakázat promítání světelných reklam a efektů na oblohu a zakázat používání laserové techniky při kulturních akcích.“\" Regulace byla tedy výrazně zmenšena a přešla z přenesené působnosti do samostatné působností obcí. Ustanovení z § 3 byla vypuštěna.\n\nOd 1. října 2005 (den vyhlášení zákona č. 385/2005 Sb.) podle novelizovaného znění § 50 odst. 3 písm. c) může obec obecně závaznou vyhláškou \"„v oblasti opatření proti světelnému znečištění regulovat promítání světelných reklam a efektů na oblohu.“\" Možnost regulace tedy byla ještě dále omezena.\n\nÚplné znění zákona č. 86/2002 Sb. bylo vyhlášeno pod číslem číslo 472/2005 Sb..\n\nSoučasná verze zákona č. 201/2012 Sb. s účinností od 1. září 2012 již o světelném znečištění nehovoří, po deseti letech bylo ze zákona zcela vypuštěno.\n\nNa území Česka je nejtmavší obloha nad odlehlými částmi národního parku Šumava a jižní částí Novohradských hor. Existují také několik oblastí s nejpříznivějšími podmínkami pro pozorování hvězd a s ochranou světelného znečištění – Jizerka v Jizerských horách, Manětínská oblast tmavé oblohy a Beskydská oblast.\n\nPřed světelným znečištěním se dá bránit prostřednictvím Stavebního úřadu nebo Veřejného ochránce práv.\n\nSnížení světelného znečištění se dá provést několika způsoby, jako například snížení jasu světel, snížení oslnění od světla a jeho intenzity či zrušení zbytečného osvětlení. Příkladem řešení je vhodné nastavení systému veřejného osvětlení. Například v obci Jesenice u Prahy funguje inteligentní osvětlení, které v nočních hodinách svítí pouze na 20 % a naplno se rozsvítí, když po ulici někdo jde. Lampy také filtrují modré světlo, aby svítily žlutě. Modré světlo totiž mate živočichy k probuzení, jelikož jim dává signál, že je zrovna den.\n\n\n\n"}
{"id": "62690", "url": "https://cs.wikipedia.org/wiki?curid=62690", "title": "Kosmas Indikopleustés", "text": "Kosmas Indikopleustés\n\nKosmas Indikopleustés (doslova \"Indoplavec\", rozumí se \"Mořeplavec po Indickém oceánu\") byl alexandrijský kupec a později mnich Sinajského kláštera, který žil v 6. století a je autorem díla \"Christianiké topografia\" (\"Křesťanský místopis\"). V něm popsal země jižní Asie a západní Afriky, která poznal na svých obchodních cestách. Přišel v něm také s vlastním výkladem podoby Vesmíru a Země, kterou považoval za plochou obdélníkovou desku. \n\nNa přelomu starověku a středověku se ve Východořímské (Byzantské) říši uchovávala bez přerušení souvislost s antickou kulturou a vzdělaností a proto byla většinově přijímána kosmologie Aristotelova. Někteří křesťanští učenci však přišli se snahou o křesťanskou kosmologii, která by byla v souladu s biblickými texty. Přívržencem této tzv. Syrské školy byl i Kosmas. Podle Kosmy se křesťan nesmí nechat unášet bludy pohanských filozofů, ale raději se vzepřít učení o kulatosti Země, protinožcích, pohybu Země a samostatném pohybu hvězd. Tyto bludy podle Kosmy totiž údajně souvisí s duševním pomatením, kterému propadli lidé při stavbě babylonské věže. Z Mezopotámie se podle něj přenesly do Egypta, kde se s nimi seznámili řečtí filozofové.\n\nViditelná Země se podle Kosmy podobá velesvatyni zbudované Mojžíšem, v níž se nacházela Archa úmluvy obsahující podle víry Izraele kamenné desky s desaterem božích přikázání. Země má podle Kosmy tvar obdélníku, ploché desky, jejíž délka je dvakrát větší než šířka; obklopuje ji obdélníkový oceán, za kterým na východě žili lidé před potopou světa; tam se prý rozkládá ráj, tam pramení Nil, Eufrat, Tigris a Ganga, které protékají oceánem a poté se znovu vracejí na povrch. Oceán tvoří čtyři zálivy: Římský (Středozemní moře), Arabský, Perský a Kaspický. Křišťálové stěny svatostánku tvoří nebe, říši Kristovu a blažených. Sluncem, Měsícem i hvězdami pohybují andělé, kteří navíc vysílají na Zemi vítr. V noci Slunce zapadá za vysokou horu.\n\nKosmův výklad je vrcholem středověké naivity v kosmologických otázkách. Přes svůj zdánlivý soulad s křesťanským učením však zůstal bez většího vlivu. Na západě bylo Kosmovo dílo neznámé, nikdy nebylo přeloženo do latiny. Ani v samotné Byzantské říši nedosáhlo většího ohlasu a byla tam nadále dávána přednost Aristotelovu učení.\n\n\"Christianike topografia\" (zřejmě z roku 547) je dílem, které popisuje obchodní cesty po tehdy známém světě, v němž se Kosmas na základě Bible pokusil vytvořit protiváhu Ptolemaiově, Aristotelem rozpracované antické soustavě – systém, který by byl v souladu s křesťanským učením. Pokoušel se sladit některé obecně geografické představy antiky s doslovnou interpretací biblického místopisu. Dílo obsahuje některé zajímavé informace o zemích, jež autor navštívil či alespoň poznal z doslechu (například o Číně). Kosmas Indikopleustes je kromě toho pravděpodobně autorem dalších čtyř, dnes ztracených knih o astronomii a kosmografii, o Písni písní a žalmech.\n"}
{"id": "62695", "url": "https://cs.wikipedia.org/wiki?curid=62695", "title": "Okres Trenčín", "text": "Okres Trenčín\n\nOkres Trenčín je jedním z okresů Slovenska. Leží v Trenčínském kraji, v jeho střední části. Na severu hraničí s Českou republikou a Okresem Ilava, na jihu s okresy Nové Mesto nad Váhom, Bánovce nad Bebravou a Prievidza.\n"}
{"id": "62696", "url": "https://cs.wikipedia.org/wiki?curid=62696", "title": "Interkonfesionalismus", "text": "Interkonfesionalismus\n\nInterkonfesionalismus zahrnuje činnosti, na kterých spolupracují členové různých církví nebo náboženských vyznání. Sem často patří překlady Bible (např. český ekumenický překlad Bible), ale i různé osvětové akce nebo iniciativy (např. v Česku v roce 2005 společná iniciativa křesťanů, židů a muslimů proti eutanázii).\n\nCelosvětový dialog náboženství a interkonfesní spolupráci má za cíl zastřešovat Světová rada církví. Pro spolupráci mezi křesťanskými církvemi se obvykle úžeji používá termín ekumenismus.\n"}
{"id": "62704", "url": "https://cs.wikipedia.org/wiki?curid=62704", "title": "Okres Spišská Nová Ves", "text": "Okres Spišská Nová Ves\n\nOkres Spišská Nová Ves je jedním z okresů Slovenska. Leží v Košickém kraji, v jeho severozápadní části. Na severu hraničí s okresy Poprad, Levoča a Prešov, na jihu s okresy Rožňava a Gelnica.\n"}
{"id": "62711", "url": "https://cs.wikipedia.org/wiki?curid=62711", "title": "Punt", "text": "Punt\n\nPunt byla bájná země bohů, jejíž lokalizace je dodnes hádankou. Řada pramenů hovoří pro dnešní Somálsko, některé jiné prameny hovoří o území dnešní Eritreje až k ústí řeky Zambezi, či dokonce o jižním cípu Arabského poloostrova. Dokonce jsou i prameny, které hovoří o tom, že Punt byl nadřazený pojem pro různé, obchodně zajímavé země, kam Egypťané zajížděli.\nPunt je také jedním z dovolených kopů v americkém fotbalu.\n"}
{"id": "62712", "url": "https://cs.wikipedia.org/wiki?curid=62712", "title": "Štěpnost", "text": "Štěpnost\n\nŠtěpnost je vektorová fyzikální vlastnost látek (převážně minerálů). Je definována jako krystalograficky orientované minimum soudržnosti krystalů. Za předpokladu, že v krystalu existují různé soudržnosti dochází vlivem mechanické zátěže k štěpnosti podle štěpných ploch. Podle jiné definice je štěpnost, jakým se nerost láme podél přesně vymezených ploch nejmenší odolnosti.\n\nČasto se stává, že se štěpná plocha nachází mezi vrstvami atomů, kde není jejich přitažlivá síla silná jako na jiných místech - je zde v systému nejslabší. Plochy štěpnosti nejsou dokonale rovné, ale mají na svém povrchu různé nepravidelnosti, stále jsou velmi soudržné a mají schopnosti dokonce odrážet i světlo.\n\nPodle jakosti štěpných ploch rozlišujeme stupně štěpnosti:\n\nŠtěpnost přímo souvisí s chemickou vazbou, která je v minerálu dominantní.\n"}
{"id": "62713", "url": "https://cs.wikipedia.org/wiki?curid=62713", "title": "Zámořské objevy", "text": "Zámořské objevy\n\nHistorie geografických objevů popisuje pět tisíc let lidského úsilí poznat planetu, na které žije. V tomto dlouhém časovém úseku se střídala období usilovné snahy o poznání s obdobími klidnějšími, v jejichž průběhu se nesmazatelně zapsala do dějin dlouhá řada jmen.\n\nK posouvání geografického obzoru vedla lidstvo řada motivů (obchodních, mocenských, náboženských, vědeckých, ale často i pouhá touha po dobrodružství). Podmínkou pro uskutečňování objevných cest se stal pokrok ve stavbě lodí a v mořeplavbě.\n\nObdobí starověku se nejčastěji vymezuje období od 3. tisíciletí před naším letopočtem do 5. století našeho letopočtu — pádu Západořímské říše.\n\nV hospodářském a kulturním vývoji lidstva sehrály velmi důležitou roli národy žijící v oblasti subtropického pásu. Tyto národy a kultury dělíme do dvou základních skupin:\n\nNejstarší dochované zprávy o objevitelských počinech pocházejí z doby okolo 1500 př. n. l. Omezené možnosti pohybu člověka vedly k tomu, že se ohniska civilizací zprvu vyvíjela značně izolovaně. Do částečného styku přicházela až koncem starověku, a to díky rozvíjejícímu se obchodu a kolonizaci.\n\nVelmi exponovanou oblastí byla oblast Středozemního moře, na rozhraní tří kontinentů — Afriky, jihozápadní Asie a jihovýchodní Evropy, kde vynikali zejména Egypťané, Féničané a později Řekové i Římané.\n\nEgypťané dávali přednost životu na březích Nilu. Mořeplavba a objevitelské aktivity zde nebyly příliš vyvinuty zejména díky orientaci Egypta na zemědělskou výrobu. Většina obyvatel byla nesvobodná a negramotná, pracovala převážně v zemědělství.\n\nEgypťané na cesty vyráželi pouze za obchodem. Nejstarší písemná zpráva o objevných plavbách pochází z poloviny 2. tisíciletí př. n. l. Je zaznamenána v egyptském chrámu Dér el-Bahrí u Théb. Vypovídá o tom, že se na příkaz královny Hatšepsovet vydala výprava do země Punt (Pwénet), aby byla objevena část země Bohů, kterou Egypťané znali jen z doslechu.\n\nOd začátku světa nebylo žádnému panovníkovi nic podobného přivezeno. Text doprovází řada vyobrazení z této pozoruhodné cesty (lodě, obydlí a obyvatelé země Punt), odkud bylo dovezeno atraktivní zboží - eben, slonovina, zlato, kadidlo, myrha, vonné dřevo, ale i zvířata - paviáni.\n\nV době uskutečnění této výpravy bylo již východní Středomoří a Rudé moře protkáno poměrně hustou obchodní sítí. Cenným artiklem byl například cedr (dovážený z území dnešního Libanonu) a měď ze Sinajského poloostrova.\n\nV 11. století př. n. l. získali nadvládu v oblasti Středomoří Féničané (Fénicii tvořila skupina městských států, z nichž nejvýznamnější byly Týros a Sidon), jejichž domovinou byl úzký pruh úrodného pobřeží dnešního Libanonu, na rozhraní starověkých kultur Egypta, Mezopotámie a evropského Středomoří.\n\nFéničané vynikali jako zemědělci (olivy a víno), ale zejména jako obchodníci a zdatní mořeplavci. Velmi často hráli roli obchodního prostředníka mezi sousedy. Jejich vztah ke vzdělanosti, filozofii nebyl tak hluboký jako u Řeků.\n\nPísemných zpráv o jejich cestách se mnoho nedochovalo. Byly součástí jakéhosi obchodního tajemství, o němž nechávali záznamy jen výjimečně (podobně jako Španělé či Portugalci v počátcích velkých objevů). Dochované informace jsou většinou jen zprostředkované a nezřídka kdy i zpochybňované.\n\nBible popisuje bájnou výpravu do země Offir, záhadné Země Zlata, kterou Féničané uskutečnili na popud krále Šalomouna v roce 945 př. n. l. Také poloha Offiru je zahalena tajemstvím. Někteří historikové odhadují polohu Offiru někde v Indii či dokonce až v Peru, ale je téměř nemožné, aby se dostali až tak daleko. Mnohem pravděpodobnější bude tvrzení, že se jedná o území někde na pobřeží Somálska či Mosambiku.\n\nPodle antického historika Hérodota, který kolem roku 450 př. n. l. procestoval Egypt, byl faraon Neko II. prvním kdo v letech 606 př. n. l. - 604 př. n. l. vyslal fénické plavce, aby se pokusili plout Rudým mořem na jih do Indického oceánu, tak dlouho dokud jim to podmínky dovolí. Potraviny získávali tím, že nějaký dlouhý čas kotvili u břehu, přitom zaseli, počkali na úrodu a pak pokračovali v plavbě. Třetím rokem propluli Heraklovými sloupy a poté dospěli do Egypta. Při obeplouvání jižního cípu Afriky, dnešního mysu Dobré naděje prý viděli slunce na pravé straně, to znamená na severu. Tento údaj byl příčinou toho, že Hérodotos i jiní antičtí historikové zprávě nevěřili, pro dnešní historiky však toto tvrzení představuje důkaz, že se Féničané octli opravdu až na jihu Afriky. Problémem však zůstává, jak propluli od Senegalu k Gibraltaru, neboť tehdejší technika plavby nedovolovala lodím překonat silný Kanárský proud a severní větry u západní Afriky. Zpráva o cestě se zachovala ve IV. knize Hérodotově. Neko II. vládl v letech 610–595 př. n. l.\n\nOd počátku 1. tisíciletí př. n. l. do začátku letopočtu neměli Féničané ve Středomoří žádné konkurenty. Na svých cestách zakládali při pobřežích kolonie, z nichž nejvýznamnější je Kartágo (založené asi kolem roku 825 př. n. l.), které se vyznačovalo značnou ekonomickou, ale i vojenskou expanzí.\n\nLodě Féničanů vyplouvaly i do Atlantiku a k břehům Británie pro cín (nezbytný pro výrobu bronzových zbraní).\n\nKartáginci uskutečňovali složité a nákladné námořní expedice. První písemná zpráva - původně punsky psaná zpráva - o plavbě byla v helénistické době přeložena do řečtiny a pod názvem \"Periplús\" poprvé vytištěna v úpravě českého humanisty a filologa Zikmunda Hrubého z Jelení v Basileji roku 1533 - se dochovala o výpravě pod vedením Hannóna, uskutečněné kolem roku 500 př. n. l.\n\nFlotila 60 lodí vyplula z Kartága s cílem najít vhodná území pro zakládání kolonií. Proplula Herkulovými sloupy (Gibraltar) a podél pobřeží západní Afriky se dostala k dosud neznámému světu. Po dlouhé plavbě spatřili její účastníci „zemi v plamenech“ s mohutnou horou uprostřed, kterou nazvali „Kočár bohů“. Přistáli u ostrova - obývaného „lesními muži“, který byl nejzazším bodem plavby. Odtud se navrátili zpět.\n\nOdborníci se domnívají, že se mohlo jednat o oblast Guinejského zálivu a o Kamerunskou horu, která je jedinou sopkou při západním pobřeží Afriky.\n\nŘekové byli prvním národem, který se nejen vydával na cesty do neznámých zemí, ale který také o svých objevech zanechal rozsáhlé a relativně ucelené záznamy. Obchodníky a kupci se stali mimo jiné také díky jejich společenskému zřízení - řada svobodných obchodníků a řemeslníků. Rovněž přírodní poměry Řecka - hornatý terén nevhodný k pěstování obilovin a jiných tehdy rozšířených plodin - neumožňovaly věnovat se rozsáhleji zemědělské produkci.\n\nŘekové byli vzdělaný národ, řada kapitánů zaznamenávala průběh svých cest i zajímavosti, které v cizích krajích viděli.\n\nVydávali se z otrokářských městských států, které vyrostly na březích a ostrovech v Egejském moři, na všechny světové strany. Obdobně jako Féničané budovali podél středomořského i černomořského pobřeží své kolonie. K nejvýznamnějším patřily Syrakusy, Messina a Massilie - jedno z největších řeckých obchodních středisek.\n\nPředstavu o řeckém geografickém obzoru podávají nepřímo Homérovy eposy Ilias a Odysea ze 7. stol. př. n. l.\n\nZa nejvýznamnějšího řeckého cestovatele může být označen Pýtheás z Massilie (4. stol. př. n. l.). Motivem jeho cest na sever byl obchod - toužil získat jantar a cín. Z jeho popisu cesty se dochovaly jen zlomky. Pro antické autory (např. Strabón, Polybios) byly popisy Pýthea natolik překvapivé, že jim nedůvěřovali. Proto neměly pro starověký obraz Evropy takový význam, jaký by si zasloužily.\n\nPýtheás se plavil po moři průlivem mezi Británií (jako první použil název Británie) a Irskem, podél pobřeží Skotska až k Orknejím. Odtud plul ještě šest dní na sever, až se před ním na obzoru objevila bájná Thule (snad Island či pobřeží Norska). Zde se moře proměnilo v tuhou hmotu, po níž již nebyla možná plavba lodí. Je pravděpodobné, že se dostal až k severnímu polárnímu kruhu a popsal zamrzlé moře a Slunce, které nikdy nezapadá. Po staletí zůstávala Thule severní hranicí známého světa.\n\nNejdelší kombinovanou cestou starověku (po moři i pevnině) uskutečnil největší válečník a dobyvatel - Alexandr Makedonský. Na svých výpravách proti Peršanům vtáhl až do údolí řeky Indu. Během tažení byla prováděna i přírodovědná pozorování a byly vyhotoveny mapy dobytých území. Alexandr Makedonský přispěl k tomu, že se geografický obzor řeckého světa zdvojnásobil. Na dobytých územích zakládal města, z nichž 20 neslo jeho jméno. Dnes již z nich zbyla pouze Alexandrie na egyptském pobřeží.\n\nZa cestovatele je možné považovat také většinu řeckých geografů. Jejich cesty směřovaly převážně do Středomoří, Černomoří a severní Afriky. Své zkušenosti shrnuli v popisných geografických dílech (\"Gés periodos\"), často velmi rozsáhlých, doprovázených mapami.\n\nStav dosavadního zeměpisného vědění a poznání shrnul ve svém devítidílném spise \"Historia\" Hérodotos (5. stol. př. n. l.). Navštívil řadu zemí, o kterých psal - například: Persii, údolí Nilu až po Asuán. Vyslovil mylnou domněnku o spojitosti Nilu a Nigeru, která vědce mátla ještě v 19. století.\n\nPopis známé ekumeny shrnul Erastothenés (3. stol. př. n. l.) ve spise \"Geografika\".\n\nV období největší slávy Římské říše k žádným významným objevům nedošlo, neboť římská expanze probíhala především po pevnině a jejich námořní lodě zřídkakdy opouštěly poměrně dobře zmapované Středomoří.\n\nVikingové byli první skupina evropských národů, která navázala na starověké objevitelské cesty a začala znovu mapovat zámoří. Podařilo se jim postupně kolonizovat Island, Grónsko a kolem r. 1000 se Leif Eriksson doplavil až do Severní Ameriky.\n\nPodle severských ság norský Viking Leif Eriksson koupil kolem roku 1000 loď od Bjarni Herjolfssona a vydal se s dalšími muži najít zemi, kterou Herjolfsson na západě spatřil. Propátrali část pobřeží Severní Ameriky a přezimovali v zemi, kterou nazvali Vinland – Země pastvin (nebo také Země vína). Podle archeologických výzkumů se patrně jednalo o Newfoundland, v jehož severní části byla osada, odpovídající popisům ság, nalezena. Objevil ji v roce 1960 norský badatel Helge Ingstad u dnešního L'Anse aux Meadows.\n\nV období vrcholného středověku evropské země neprovozují mořeplavbu do vzdálených zemí. Důvodem je její vysoká nákladnost a malé technické vybavení, které snižovalo pravděpodobnost úspěchu a návratnost vynaložených investic. Mořeplavbu realizuje především Itálie v poměrně dobře zmapovaných vodách Středozemního a Černého moře a hanza (obchodní svaz německých měst), která jako jediná organizace realizuje dálkový obchod. Hanza byla založena v polovině 12. století a fungovala až do poloviny 17. století.\n\nKe geografickým objevům v té době dochází téměř výhradně po souši, a to především v souvislosti s křížovými výpravami.\n\nTeprve na sklonku středověku začínají dálkovou mořeplavbu podporovat některé evropské země, zejména Portugalsko a Španělsko. Obě země měly až do 13. století značné potíže s potlačováním maurské expanze, teprve po vítězné bitvě u Las Navas de Tolosa v roce 1212 došlo k významnému obratu v bojích ve prospěch křesťanstva a v obou zemích tak dochází k pozvolnému rozvoji hospodářství i techniky na takovou úroveň, která by umožnila uskutečnit dalekosáhlé plány zámořských plaveb.\n\nV roce 1411 uzavřelo Portugalsko dočasně mír s Kastilií, což byla událost poměrně nevýznamná, ovšem umožnila obrátit síly jinam, a to na severoafrické maurské město Ceutu, které bylo roku 1415 dobyto, čímž Portugalci získali první kolonii mimo evropské území. Ceutu sice roku 1437 Portugalci opět ztratili, ovšem i za krátkou dobu svého tamějšího působení pochopili, že Afrika je kontinent bohatý na slonovinu, zlato i jiné obchodní artikly, ač maurská hegemonie neumožňovala dostat se k africkému bohatství suchozemskou cestou. Proto se nabízelo řešení vyhnout se državám Maurů cestou po moři. Patronem těchto plánů se stal třetí syn portugalského krále Jana I. Jindřich, zvaný Mořeplavec. Tento muž pak nashromáždil značné množství geografických znalostí o tehdejším světě i technických pomůcek k mořeplavbě a začal organizovat objevitelské plavby.\nRoku 1433 byl obeplut mys Bojador, ležící na 26° severní šířky, o němž se do té doby věřilo, že kdo jej obepluje, zahyne horkem. Příští plavby pak napomáhaly k poznávání dalších částí Afriky a jejího bohatství, díky němuž se výpravy začaly asi od poloviny 15. století finančně vyplácet. V roce 1460 sice Jindřich Mořeplavec zemřel, avšak Portugalci v rozvoji mořeplavby neustali, živíce naději, že snad brzy dosáhnou i jižního cípu Afriky, a otevřou si tak cestu do legendárně bohaté Indie. I papež Kalixtus III. svou bulou z roku 1456 potvrdil Portugalcům přednostní právo na objevení cesty do Indie. V letech 1475-1479 musely objevné plavby na čas ustat, neboť vypukla nová válka s Kastilií, a tak k dosažení bájného mysu došlo až roku 1488 pod vedením zkušeného námořníka Bartolomea Diaze. Mys byl králem Janem II. nazván mysem Dobré naděje. Diaz tento mys původně nazval Bouřlivý.\n\nV té době už se o zámořské plavby pokoušely i jiné přímořské státy, zejména Španělsko, které rovněž pochopilo, že za mořem může ležet velké bohatství. Finanční ztráta, kterou neúspěch takové výpravy znamenal, ale dlouho bránila uskutečnění, nikdo nechtěl riskovat tak, jako před půl stoletím Jindřich Mořeplavec a když byl španělské královně Isabele Kastilské předložen návrh zadluženého Janovana Kryštofa Kolumba na objevení Indie západní cestou, pověření španělští učenci návrh dlouho zvažovali a několikrát dokonce zavrhli. Nicméně cesta na západ se nakonec pro Kolumbovu nezlomnost přece jen uskutečnila a 12. října 1492 tak byl objeven nový světadíl. Tato událost je často považována za počátek novověku.\n\nKdyž se Kolumbus vrátil do Evropy se zprávou, že nalezl cestu do Indie (čemuž pak až do své smrti roku 1506 věřil), Portugalci se obávali, že v této vzdálené kolonii získají Španělé nežádoucí vliv a proto chvatně zorganizovali plavbu kolem Afriky, jejímž kapitánem byl Vasco da Gama. Tato výprava se uskutečnila v letech 1497–1499 a ač stála život více než dvě třetiny účastníků, vyvolala u portugalského dvora nadšení, neboť dovezené zboží náklady bohatě zaplatilo.\n\nUž před touto významnou cestou, v roce 1494, se Španělé a Portugalci dohodli na rozdělení sfér vlivu - tordesillaskou smlouvou stanovili hranici na odhadovanou polovinu vzdálenosti mezi Kapverdami a Antilami, tedy na 46° západní délky. Nově objevená území na východ od této hranice měla patřit Portugalsku, západní Španělsku. O několik let později byla stanovena také východní hranice na 134° východní délky, čímž byla Země rozdělena na poloviny - španělskou a portugalskou.\n\nV těchto letech proběhly také další objevné cesty - v roce 1497 dorazil Ital Giovanni Caboto k břehům Severní Ameriky. V roce 1500 byla Španělem Vincetem Pinzónem nalezena Brazílie, k níž o tři měsíce později dorazil také Portugalec Pedro Álvares Cabral a díky tordesillaské smlouvě ji prohlásil za portugalský majetek. Amerika byla dále zkoumána - Florenťan Amerigo Vespuci poznal, že nejde o Indii, ale o zcela nový kontinent; Španěl Vasco Nunez de Balboa přešel v roce 1513 panamskou šíji, a jako první Evropan tak spatřil Tichý oceán, který nazval Jižní moře. Roku 1515 Portugalci objevili Moluky, které však byly tak vzdálené, že inspirovaly Ferdinanda Magellana k myšlence, zda by to k nim přece jen nemohlo být západní cestou blíž. Proto v letech 1519-1522 uskutečnil výpravu, při níž na Filipínách zahynul. Výpravu dokončila pouze loď Victoria pod vedením Juan Sebastiana del Cano a stala se tak první lodí, která vykonala plavbu kolem světa. Výprava významným způsobem přispěla k rozšíření geografických vědomostí a poprvé bylo možné poměrně přesně určit rozměry Země.\n\nOd roku 1519 začal španělský conquistador Hernando Cortés s dobýváním říše Aztéků.\n\nRoku 1588 Angličané pod vedením Francise Drakea zničili španělskou \"Neporazitelnou armádu\" a započali svou vlastní koloniální expanzi. Sám Drake pak jako druhý Evropan podnikl plavbu kolem světa. Britové, Francouzi a Holanďané začali v zámoří zakládat obchodní stanice, skrze které začali později soupeřit o monopol na dovážené zboží, které dříve získat nemohli.\n\nJames Cook byl slavný britský mořeplavec a objevitel. Nejvýznamnější byly jeho tři plavby mezi lety 1768 a 1779, ve kterých probrázdil vody všech oceánů a jako první Evropan prozkoumal Austrálii, Nový Zéland, Indonésii a Havaj.\n\n\n"}
{"id": "62714", "url": "https://cs.wikipedia.org/wiki?curid=62714", "title": "Azbest", "text": "Azbest\n\nAzbest (dříve psáno asbest, česky osinek, z řec. ασβεστος, volně „nezničitelný“) – souborné označení různých vláknitých silikátů, jejichž společným znakem je spřádatelnost vláken, žáruvzdornost a poměrná chemická stálost. Světlé až tmavozelené minerály ze skupiny silikátů (křemičitanů) se v přírodě vyskytují ve dvou hlavních skupinách: buď jako amfiboly, nebo jako serpentiny. Typickou vlastností pro azbest je vytváření dlouhé tenké vláknité struktury, vlákna mají tendenci odštěpovat se po délce. Chemický vzorec je NaFeFeSiO(OH) (chryzotil); FeSiO(OH) (amosit).\nAsi 95 % produkce připadá na serpentinový azbest (neboli chryzotil), zbytek na amfibolové azbesty (zvl. tzv. amosit, tj. Fe-Mg amfibol, a krokydolit, tj. odrůda riebeckitu). Chryzotil obvykle tvoří žilky v serpentinových tělesech, řídce i v serpentinizovaných karbonátech. Většina světové těžby pochází z Ruska, Kanady a JAR.\n\nAzbest se dříve masivně využíval jako protihořlavý materiál. Vzhledem k prokázání karcinogenních vlastností bylo používání azbestu v mnoha zemích světa zakázáno.\n\nTypem azbestu je např. abchazit (Jefremov 1938), neuznaný minerál, v podstatě jen jemně vláknitá šedá až nazelenalá odrůda tremolitového azbestu. Je typický zvýšeným obsahem CaO (až 16 %), experimentálně bylo potvrzeno, že vláknité formy vznikají při teplotách 400–550 °C (v závislosti na tlaku). Jeho nálezy jsou uváděny z ložiska azbestu v horském hřebenu Adangia v Abcházii (Gruzie) jako vlákna 10–30 cm dlouhá.\n\nAzbest má typické chemické a fyzikální vlastnosti. Je špatným tepelným vodičem, k roztavení amfibolového azbestu dochází okolo teploty 1100 °C, k roztavení serpentinového azbestu při teplotách okolo 1500 °C (porovnatelné s bodem tání oceli). Nehořlavosti a značné žáruvzdornosti se využívalo při výrobě ochranných ohnivzdorných hasičských pomůcek a ve stavebnictví. Zejména při stavbě vícepodlažních staveb se užívalo azbestových nástřiků nebo izolačních desek obsahujících azbest. Azbest je pevný, ohebný a bioperzistentní, takže je optimální ke zhotovování konstrukčních materiálů. Je odolný proti kyselinám i zásadám. Azbest nemá charakteristický zápach ani chuť. Spirálová vlákna serpentinového osinku se česky nazývají „hadce“ a rovná vlákna amfibolového osinku „jinorázy“. Relativní permitivita ε např. papíru z azbestu je 3,0 až 4,0.\n\nV České republice se nenachází žádné významné naleziště, na němž by se dal azbest průmyslově dobývat, ale byl objeven na několika lokalitách jako doprovodný minerál ložních rud. Významná naleziště azbestu se nacházejí v Austrálii, USA, Indii a jižní Africe. Světová produkce obnášela v roce 2007 cca 2,3 miliony tun a podílelo se na ní Rusko 45 %, Čína 15 % a Kazachstán 15 %.\n\nVarování před nebezpečností azbestu pro lidský organizmus pochází z roku 1898 z Velké Británie v souvislosti s nemocemi dýchacího ústrojí a plic u dělníků, kteří s azbestem pracovali. Problém azbestu tkví v malých rozměrech jeho vláken, která jsou schopna (podobně jako jiné mikroskopické pevné částice) pronikat se vzduchem do dýchacích cest a dále do plic. Zde se azbest zabodává do plicních sklípků a postupem času může vzniknout rakovinné bujení (mezoteliom). Jedná se tedy o silně karcinogenní látku. Způsobuje také onemocnění zvané azbestóza (zaprášení plic azbestem) – vdechováním azbestových vláken dochází ke zjizvení plic, projevuje se dušnost, příp. kašel a nakonec vede ke smrti. Dalšími riziky je fibróza a mesotheliom.\n\nPoužívání azbestu je kvůli jeho nebezpečnosti v mnoha zemích zakázáno a v současnosti se pracuje na odstranění azbestu z okolí lidských sídel. Tyto akce jsou někdy zdrojem polemiky, protože některé technologie odstraňování azbestu mohou způsobovat větší uvolnění azbestu do prostředí než jeho ponechání na místě.\n\nV České republice je používání azbestu regulováno zákonem o chemických látkách, který zmocňuje k vydání vyhlášky se seznamy nebezpečných chemických látek a chemických přípravků, jejichž uvádění na trh je zakázáno nebo omezeno. Příloha k vyhlášce pro azbest uvádí: \"„Uvádění na trh, do oběhu nebo používání těchto vláken a výrobků, do nichž jsou tato vlákna záměrně přidávána, je zakázáno“\".\n\n\n\n"}
{"id": "62715", "url": "https://cs.wikipedia.org/wiki?curid=62715", "title": "Herulové", "text": "Herulové\n\nHerulové byli východogermánský kmen, pocházející zřejmě z jižní Skandinávie. Poprvé jsou římskými autory zmiňováni jako jedna z několika „skytských“ skupin útočících na římské provincie na Balkáně ve 3. století n. l. V této době žili poblíž Azovského moře.\n\nOd 4. století našeho letopočtu měli nad Heruly vládu nejprve Gótové, poté Hunové. Po Attilově smrti v roce 454 založili vlastní království na Dunaji a zúčastnili se Odoakerova dobývání Itálie. Jejich království bylo počátkem 6. století zničeno Langobardy. Z historie se Herulové vytratili s dobytím Itálie Langobardy.\n\nKdyž byli Herulové poprvé zmíněni římskými autory ve 3. století n. l, byli spolu s Góty a spojeneckými kmeny označovány jako „Skytové“. V moděrní vědě jsou popisováni jako Germáni.\n\nPřibližně na začátku 3. století n. l. opustili Jutsko a rozdělili se na dvě skupiny, tzv. západní Heruly a větší část Herulů putující na východ. Tito východní se usadili na pobřeží Černého moře a postupně se sblížili s Ostrogóty. Byli součástí Hunské říše a bojovali na její straně v bitvě na Katalaunských polích. V 5. století sídlili na území jihozápadního Slovenska, a v přilehlých oblastech Rakouska, Maďarska a Moravy, kde nejdříve uplatňovali svoji převahu nad Langobardy, ale posléze od nich byli poraženi. Část Herulů se potom vydala zpět do Skandinávie, a část se smísila s obyvatelstvem okolních zemí.\n\nHerulové putující na západ roku 287 zaútočili od moře na římskou provincii Galie, ale byli poraženi císařem Maximianem. Západní říše je zmíněna v roce 289 u ústí Rýna. Zajatí Herulové byli usazeni v Porýní a vstupovali do římských vojenských služeb. Herulové na západě plenili oblasti Galie a Hispánie do 5. století, ale na počátku 6. století mizí z historie.\n\nV roce 267 úspěšně zaútočili na Byzantion, ale o 2 roky později byli poraženi v bitvě u Niše, tím byla zničena jejich východní říše.\nVe 4. století se dostali do područí Ostrogótů, později spolu s Ostrogóty do područí Hunů. Po pádu hunské říše v roce 454 založili království na jižním Slovensku, které však brzy zaniklo. Část Herulů se poté spojila s Langobardy, někteří hledali útočiště u Gepidů. V druhé polovině 5. století se herulští bojovníci usadili v Itálii a Rakousku, ale jejich moc brzy zlomil Theodorich Veliký. Okolo roku 550 Herulové definitivně mizí z historických záznamů.\n\nPodle Prokopia se část Herulů vrátila do Skandinávie, kde se usadili poblíž Gétů. Prameny také vypovídají, že mnoho Herulů sloužilo v byzantských armádách řadu let, zvláště ve Belisarových taženích, když Byzanc dobývala někdejší državy římské říše (Itálie, severní Afrika). Několik tisíc Herulů sloužilo v osobních Belisarových strážích. V anglosaských, franských a skandinávských kronikách nejsou o Herulech zprávy, zřejmě byli známi pod jiným názvem. Na konci 3. století jsou Herulové zaznamenáni jako nájezdníci v Galii a Hispánii, tito Herulové jsou označováni jako \"západní\", jejich sídla jsou doložena na dolním toku Rýna.\n\nVrch Žuráň na katastru obce Podolí u Brna (známý v souvislosti s bitvou u Slavkova) je podle některých historiků mohylou herulského krále Rodolfa.\n"}
{"id": "62719", "url": "https://cs.wikipedia.org/wiki?curid=62719", "title": "Ferrara", "text": "Ferrara\n\nFerrara je italské město v oblasti Emilia-Romagna, hlavní město stejnojmenné provincie. Leží na řece Pád a je součástí světového dědictví UNESCO. Je sídlem arcibiskupa a univerzity, založené roku 1391.\n\nVe 4. století bylo ve Ferraře zřízeno biskupství a město se ve druhé polovině 6. století stalo centrem jednoho z langobardských vévodství (dukátů). Ve 12. století získala Ferrara samosprávu (člen Lombardské ligy) a od roku 1196, resp. 1208, byla s krátkou přestávkou pod vládou rodu Este, když Azzo I. byl zároveň markrabím z Este (zprvu s titulem podesta). Od roku 1240 vládl rod Este ve Ferraře s titulem knížat a ovládl odtud i Modenu (1260/88) a Reggio v Emilii. V letech 1308 –1317 se Ferrara dočasně ocitla pod vládou Benátek a vzápětí papežů. Roku 1391 byla založena univerzita, kde studoval například Mikuláš Koperník.\n\nV roce 1471 byla Ferrara povýšena na vévodství pod svrchovaností Církevního státu, který roku 1597 území (po vymření přímé linie panujícího rodu) připojil a s nímž sdílela další osudy, až byla 1860/61 připojena k Italskému království.\n\nVládci Ferrary\n\n\"Rod Este\"\n\"Vévodové\"\nOd 1598 spojení s Církevním státem\n\nMěsto má poměrně velké historické centrum s řadou úzkých ulic, lemovaných paláci. Městské hradby z 15.-16. stol. se zachovaly téměř v úplné délce 9 km\n\n\n\"Počet obyvatel\"\n\n\n\n"}
{"id": "62722", "url": "https://cs.wikipedia.org/wiki?curid=62722", "title": "Okres Banská Bystrica", "text": "Okres Banská Bystrica\n\nOkres Banská Bystrica je jedním z okresů Slovenska. Leží v Banskobystrickém kraji, v jeho severní části. Na severu hraničí s okresem Ružomberok, Martin a Turčianske Teplice, na jihu s okresy Zvolen a Žiar nad Hronom a na východě pak s okresem Brezno.\n"}
{"id": "62723", "url": "https://cs.wikipedia.org/wiki?curid=62723", "title": "Rimini", "text": "Rimini\n\nRimini je italské město na pobřeží Jaderského moře v regionu Emilia-Romagna, hlavní město stejnojmenné provincie. Leží 10 km severovýchodně od San Marina, 240 km severně od Říma. V roce 2016 zde žilo přes 148 000 obyvatel a patřilo mezi 30 největších italských měst.\n\nJde o největší přímořské letovisko Itálie a jedno z největších v Evropě (hlavně díky turistům z Německa a dalších středoevropských zemí). Spolu s několika dalšími městy ve svém okolí vytváří dlouhý pás městské krajiny. V centru samotného Rimini se nacházejí stavby jak z dob Římské říše, tak i z časů renesance. Nedaleko od města se také nachází stát San Marino.\n\nMěsto existovalo již v době římské. Z tohoto období se zachoval původní římský most, který se klenul přes mořskou zátoku. Pochází z 1. století n. l. (pravděpodobně z období vlády císaře Tiberia) a až do 90. let 20. století se běžně užíval pro dopravu, pak byl vyhrazen jen pro pěší.\nNa jižním okraji starověkého města se nachází Augustova brána. Skrz ní se vcházelo do města. Od ní vedla hlavní cesta města (via principalis) k náměstí a na protější straně k Tiberiovu mostu. Brána a její části byly inspirací při výstavbě renesančního chrámu v městě.\n\nNa křižovatce dvou hlavních cest ve městě vzniklo římské náměstí (forum), které bylo ve středověku částečně přestavěno a přizpůsobeno novým poměrům (tržnice a přívod vody na její čištění, radnice).\n\nRodákem byl režisér Federico Fellini, který natočil autobiografický snímek Amarcord odehrávající se v Rimini.\n\n\"Počet obyvatel\"\n\n\n"}
{"id": "62726", "url": "https://cs.wikipedia.org/wiki?curid=62726", "title": "Syrakusy", "text": "Syrakusy\n\nSyrakusy (česky také \"Syrákúsy\", italsky: Siracusa) je italské město v oblasti Sicílie, hlavní město stejnojmenné provincie. V roce 2005 bylo kvůli své nekropoli zapsáno na seznam dědictví UNESCO. Část města leží na pobřeží a část na ostrůvku Ortigia. Obě části jsou spojeny mosty.\n\nSyrakusy byly pro svou příznivou zeměpisnou polohu a klima osídleny ve 14.století před naším letopočtem. První vrchol zaznamenala zdejší kultura v době bronzové a době železné. Původní obyvatelstvo se nazývalo Sikulové, či Sicelové, jeho etnický podíl lze sledovat dodnes antropologicky i v tradicích uměleckých řemesel.\n\nAntické město bylo založeno v době řecké archaické kultury kolem roku 730 př. n. l. kolonisty z Korintu. Od té doby mezi obyvatelstvo začali pronikat etničtí Řekové. Díky artézským studním poskytovalo toto území dostatek vody, dodnes přítomný ve veřejných studánkách. Vládce vnitrozemské Gely tyran Gelón se roku 485 př. n. l. zmocnil Syrakus a vybudoval zde své námořní sídlo. Zdokonalil opevnění, na místě dnešního dómu zbudoval Athénin chrám a postavil velké loďstvo. O několik let později si společně s Thérónem z Akragásu zajistili nadvládu nad Sicílií, když u Hímery porazili Kartágince. Tyranie jako forma vlády byla pro antické Syrakusy typická.\n\nGelonův nástupce a bratr Hierón I. vládl rovněž jako tyran. Postaral se ale o rozkvět městského státu zejména jako učeného, kulturního a společenského centra. Po jeho smrti přijaly Syrakusy demokratickou ústavu. Tato demokracie však neměla dlouhého trvání, Hierón II. byl opět tyranem. Proslavil se vítězstvím v první punské válce, v níž Syrakusy čelily invazi Kartága. Námořní bitvy řídil vládce z návrší nad přístavem. Kolem roku 427 př. n. l. musely Syrakusy čelit invazi Athén a teprve po třech letech byl uzavřen mír. Ale ani ten nebyl na dlouho, protože roku 415 př. n. l. propukly spory Syrakus se Segestou. Tyto spory vyvolaly další invazi, a to invazi Kartáginců. Teprve roku 405 př. n. l. s nimi uzavřel mír syrakuský vojevůdce Dionýsios I., který se později stal vládcem a proměnil ostrov Ortigia v samostatnou pevnost. Jeho vojenský režim byl založen na žoldnéřské armádě. Jeho osobní krutost ilustruje případ dvořana Damokla. Damoklés byl obyčejný, optimistický a důvěřivý dvořan, jemuž Dionýsos chtěl srazit sebevědomí, aby se bál o život. Proto dal nad Damokla zavěsit ostrý meč na tenkém provázku, aby začal přemýšlet o tom, zda se provázek přetrhne a břit dopadne. Další vládce Dionýsios II. podlehl moci Dióna, který se neúspěšně pokoušel o vnitrostátní reformy podle Platónových státnických idejí.\n\nBěhem druhé punské války se Syrakusy přidaly na stranu Kartága. Poté, co Římané porazili Kartágo, byly Syrakusy obléhány v letech 214 až 212 př. n. l. Traduje se, že během této války Archimédés vymyslel proti nepřátelským lodím taktiku spočívající v odrazu slunečních paprsků od zrcadla (leštěných štítů vojáků), které koncentrací dokázaly zapalovat na dálku nepřátelské lodě. Tato legenda je nicméně nepravděpodobná a má se za to, že Archimedes používal parní dělo. Nicméně roku 211 př. n. l. bylo město vypleněno a připojeno k římské provincii Sicílie. Kulturní úroveň tím nebyla dotčena, pokračovalo umění i rozvoj tradičních řemesel, zejména keramika a sochařství z terakoty. Marcus Tullius Cicero označil Syrakusy za největší a nejkrásnější město Sicílie.\n\nAntické hospodářství a kulturu dovršil milánský edikt císaře Konstantina Velikého, po jehož vydání bylo povoleno zakládat křesťanské katakomby a byl vystavěn chrám sv. Jana Evangelisty, který vysvětil první zdejší biskup Marziano. Raně křesťanské sídlo vydrancovali svým vpádem z roku 400 barbarští Vandalové a Gótové. Krátký ale důležitý byl rozkvět města za vlády dvou východořímských – byzantských císařů, a to Justiniána a Konstanta II., ten učinil Syrakusy hlavním městem své říše, a byl ve zdejších termálních lázních roku 668 zavražděn. Další zpustošení svou dlouhodobou invazí z roku 878 způsobili Arabové, kteří kromě chrámové architektury města vykáceli lesy v jeho okolí, takže zničili zdejší úrodný ekosystém. V dovozu uměleckého zboží a v dekorativním umění zanechali stopy ve výzdobě keramiky, řezbářství a intarziích ze slonoviny a červeného korálu, také zálibou v hedvábných tkaninách. Další vlna řecké kulturní emigrace obohatila Syrakusy po pádu Konstantinopole. Roku 1038 ovládl město byzantský generál Georgios Maniakos a zbudoval hrad \"Castello Maniace\", dnes z větší části nepřístupný vojenský objekt na kose ostrova Ortigia. Kulturní tradice převzali také další dobyvatelé Normané, když se v polovině 11.století zmocnili celé Sicílie s centrem vlády v Palermu. Roku 1086 se zmocnili Syrakus a na severozápadní přístupové cestě k městu přebudovali antický hrad \"Castello Eurialo\". Roku 1221 vládu převzal Fridrich II. a po něm další římští císaři z rodu Štaufů, kteří sjednotili jižní Itálii a Sicílii pod své Království obojí Sicílie. Následovala dynastie Anjou, během její vlády roku 1348 zasáhla také Syrakusy celoevropská epidemie moru.\n\nV období bojů o vládu nad Středozemím se vystřídali panovnické dynastie Aragonských, Savoyských, nejdéle španělských Habsburků a v 19. století španělských Bourbonů. Přelomovým rokem pro vzhled města bylo dvojí ničivé zemětřesení, prvé roku 1542 a druhé s epicentrem v údolí Nota z roku 1693. Obě zastihla město pod katolickou nadvládou španělských Habsburků. Díky významné španělsko-italské barokní kultuře a mecenátu umění bylo město brzy obnoveno a získalo barokní tvář.\n\nV Syrakusách se nachází mnoho prehistorických a historických památek od antiky až po baroko. Dva hlavní soubory jsou v archeologickém parku a na ostrově Ortigia.\nApollónův chrám byl postaven v 6. století př. n. l. Dnes se z něj dochovaly ruiny s dobře rekonstruovaným půdorysem, dórskými sloupy, fragmenty říms, předsíní a stupni schodiště (obnovené roku 2013). Chrám je situován na tržišti za mostem. Není jisté, zda byl chrám zasvěcen bohu Slunce Apollónovi nebo bohyni lovu Artemidě.\n\n\"'Castello Eurialo\" - hrad, archeologická lokalita s dvojím příkopem, fortifikací, pěti branami a dvěma cisternami na vodu, zčásti zahloubenými ve skále.\nDóm původně řecký Athénin chrám, který byl postaven po vítězství nad Kartágem v roce 480 př. n. l. na horní plošině ostrova Ortigia. Stála před ním obrovská socha bohyně Athény s pozlaceným štítem, který sloužil přes den k orientaci mořeplavcům jako maják. Z této stavby jsou v konstrukci dómu dochované dórské sloupy. V 7. století n.l. byl chrám přestavěn na první křesťanskou baziliku, vypleněnou Araby. Románskou baziliku pobořila zemětřesení v letech 1542 a 1693. V letech 1728–57 byl chrám znovu dostavěn, barokní západní průčelí projektoval a realizoval \"Andrea Palma z Palerma\".\n\nChrám sv. Jana Evangelisty v katakombách (chiesa di San Giovanni alle catacombe) je nejcennější raně křesťanská stavba v Syrakusách, pochází ze 6.- 7.století n.l.\n\nDionýsovo ucho je jeskyně dlouhá 65 metrů, vysoká 23 metrů a až 11 metrů široká. Vchod do ní má tvar ucha, vyznačuje se výbornou akustikou. Za vlády Dionýsia I. zde bylo zřízeno vězení. Je součástí skalního masivu Latomie.\nŘecké divadlo – jeho amfiteátr má průměr asi 138 metrů a 67 řad (stupňů) vytesaných ve skále; patří k největším divadlům antického světa. Bylo postaveno v 5. století př.n.l. Kamenné tribuny jsou rozděleny na devět sektorů. Proscénium mělo velké orchestřiště v jeskyni. Divadlo mohlo pojmout 15 000 diváků. Z vrchních tribun je nejlepší výhled na celé Syrakusy.\n\nFonte Aretusa – pramen sladké vody vyvěrající na mořském břehu uprostřed staré zástavby ostrova Ortigia, je upravený na kruhový bazének se studánkou; je antického řeckého původu. Pověst jej spojuje s Dianinou nymfou Aretusou, která svedla lovce Alfea.\n\nMonasterio dei fratri capucchini (Latomio del paradiso) – klášter kapucínů na předměstí Syrakus ve skalním masivu Latomie; pozoruhodná památková i přírodní rezervace, s jeskyněmi mnichů vytesanými do skal a zarostlými lesem. Oplocený areál je přístupný jen v omezenou dobu.\nSantuario della Madre Vergine delle Lacrimae – je obrovský centrální chrám založený po zjevení plačícího obrazu Panny Marie a zázračném uzdravení zdejší smrtelně nemocné ženy z roku 1953. Toto betonové monstrum bylo vystavěno v letech 1966 až 1985, ale vysvěceno teprve roku 1994 papežem Janem Pavlem II.. Jeho žebrovaná jehlancová věž je dominantou města.\n\n\n\nV Syrakusách žili, tvořili nebo je navštívili:\n\nSyrakuská ekonomika je v současnosti hlavně založena na rafinérii ropy. Oblast přístaviště Panagia je místem, kam připlouvají cisternové lodě, které zásobují rafinérii ERG. Okolí průmyslové oblasti kolem antického Augusta je silně znečištěno, ale také zajišťuje velký počet pracovních míst v této oblasti. Průmysl udržuje nezbytnou stabilitu ekonomiky města.\n\nV posledních desetiletích se město snaží o změnu orientace více na turismus v návaznosti na bohatou prehistorii, historii a archeologii. Většina veřejných i soukromých investic od 90. let 20. století směřovala k zachování a zpřístupnění bohatství historického odkazu. Byl podpořen vznik a rozvoj různých hotelových soustav (Bed & breakfast, tří- až pětihvězdičkové hotely na ostrově Ortigia). Tento sektor dosud nepřekonal první fázi růstu, úskalím je mj. nedostatek pláží.\n\nHistoricky významnou oblastí syrakuského hospodářství je zemědělství. Již v době římské byla Sicílie obilnicí Itálie, než ji Arabové zdecimovali. Dnes se především pěstují citrusové plody a výrobky z nich (tradiční citronový likér limoncello), olivy a zelenina, kterým však v posledních letech silně konkurují na tuzemském i mezinárodním trhu jiné regiony \"skleníkového zemědělství\". Rybolov je dalším historicky přetrvávajícím zdrojem, zejména díky mořským plodům, je ale v poklesu. Drobný obchod strádá, stále více je poškozován velkými obchodními centry. Míra nezaměstnanosti je poměrně vysoká, pohybuje se kolem 16%.\n\n\"Počet obyvatel\"\n"}
{"id": "62743", "url": "https://cs.wikipedia.org/wiki?curid=62743", "title": "Magnetická rezonance", "text": "Magnetická rezonance\n\nMagnetická rezonance (též MR, MRI, z anglického „magnetic resonance imaging“) je zobrazovací technika používaná především ve zdravotnictví k zobrazení vnitřních orgánů lidského těla. Pomocí MRI je možné získat řezy určité oblasti těla, ty dále zpracovávat a spojovat až třeba k výslednému 3D obrazu požadovaného orgánu. Magnetická rezonance využívá silné magnetické pole a elektromagnetické vlnění s vysokou frekvencí. Na rozdíl od CT vyšetření, které je s MR někdy alternativní, tedy nenese žádná\nrizika způsobená zářením (nulová radiační zátěž). Nevýhodou vyšetření MR je určitá hlučnost zařízení. Podstatou barevného odlišení jednotlivých tkání je jejich rozdílné chování při stejném vnějším působení. Vyšetření se provádí buď s použitím kontrastní látky (gadolinium vpichem do žíly), nebo bez ní.\n\nJako synonymum bývá někdy používáno výrazu jaderná tomografie, od něho je ale upouštěno, protože mylně vzbuzuje dojem souvislosti s jadernou energií.\n\nDalší rozvoj této metody vedl v poslední době k vývoji funkční magnetické rezonance\n(fMRI) a DTI = DT-MRI.\n\nPřístroj magnetické rezonance obsluhuje radiologický asistent.\n\nFyzikální princip magnetické rezonance (MRI) představuje nukleární magnetická rezonance (NMR). Ta využívá skutečnosti, že\nprotony stejně jako neutrony mají určitý vlastní moment tzv. spin, díky němuž získává celé atomové jádro\nurčitý magnetický moment.\n\nPokud je takovéto rotující jádro umístěno v konstantním magnetickém poli formula_1, dochází k tomu, že se nasměruje podle\npůsobení tohoto pole a osa jádra bude lehce rotovat kolem směru působícího pole formula_1. Tento pohyb vzniká při každé\nzměně působícího magnetického pole, dokud se jádro v dané poloze neustálí. Pokud vnější pole přestane působit, vrací se jádro\ndo své původní klidové polohy. Pokud se přidá druhé, kolmo působící (transverzální) pole formula_3, začne jádro opět\nrotovat. Aby byla jádra udržena ve stálém pohybu, používá se vysokofrekvenční magnetické pole, které současně rotuje\nv rovině XY. Dříve používaná pole o velikosti 0,2–0,5 tesly nejsou dnes již obvyklá a nahrazují je přístroje s\npoli o velikostech kolem 7 tesel (magnetické pole Země je v ČR zhruba 50 μT). Ve výzkumu jsou běžná pole\naž do velikosti 20 teslů.\n\nPro vyvolání rotačního pohybu kolem osy má každé jádro určitou rezonanční frekvenci, obvykle nazývanou jako vlastní frekvence.\nTa závisí na působícím magnetickém poli a na vnitřní struktuře jádra. Vlastní frekvence pro vodík je při 1 teslu 42,58 MHz;\nprotože ze všech prvků je vodík v lidském těle nejpočetněji zastoupen, používá se právě frekvencí podobných této. Volbou velikosti\nprvního statického magnetického pole formula_1 a volby velikosti pro transverzální magnetické pole formula_3 se\ndá velice přesně určit, která jádra budou v rezonanci. Rezonancí je magnetický moment formula_6 jádra překlopen o 90° do\nroviny XY a osa pak rotuje podle transverzálního pole.\n\nPokud je transverzální pole odpojeno, rotuje jádro stále v rovině XY. Přiblížením cívky do blízkosti rotujícího magnetického\nmomentu se v ní indukuje napětí, které je následně měřeno. Zjednodušeně je velikost naměřeného napětí závislá na poloze a\ntypu tkáně.\n\nNa základě naměřeného indukovaného napětí a dalších parametrů je signál pomocí složitých procesů a algoritmů převeden na škálu\nšedé. Právě kvůli tomu, že výsledný signál závisí na mnoha parametrech, nedá se použít žádné stupnice, která by přesně určila\njednotlivé tkáně, proto se k interpretaci obrazů používá spíše rozhraní, na kterých se mění intensita signálu.\n\nVýhodou MRI vůči ostatním zobrazovacím metodám v diagnostické radiologii je větší přesnost při zobrazení většiny orgánů, jež\nje důsledkem rozdílné intenzity signálu u odlišných měkkých tkání. Navíc toto zobrazení probíhá bez možného škodlivého\nionizujícího záření. Některé orgány jako nervy či mozková tkáň bylo možné neinvazivně zobrazovat až právě pomocí MRI.\nDíky rozsahu nastavení vyšetření je možné dosáhnout rozlišení, které dalece přesahuje možnosti rentgenu či CT. Dalšího zlepšení\nmůže být ještě dosaženo podáním kontrastní látky, která pomůže odhalit přítomnost zánětů nebo nádorových tkání.\n\nNový vývoj umožnil zkrátit časový interval získání jednoho snímku na několik milisekund. To umožnilo tzv. MRI-Fluoroskopii,\npři které jsou pohybující se orgány zobrazovány v reálném čase, což nachází široké uplatnění v intervenční radiologii.\n\nHlavní nevýhodou této metody jsou vysoké pořizovací i provozní náklady, stejně jako vyšší časové nároky oproti jiným vyšetřením.\n\nPro pacienty jsou hlavním nebezpečím vedlejší účinky při přítomnosti kovových materiálů v těle, které se mohou zahřát a\nzpůsobovat nebezpečí. U nových materiálů by neměl být ale žádný problém. Větší nebezpečí hrozí u pacientů s kardiostimulátory\na jinými elektrickými přístroji, u kterých je ve většině případů nemožné vyšetření provést.\n\nVe srovnání s CT se artefakty vyskytují častěji a snižují kvalitu výsledného obrazu. Nedají se s tím vyšetřovat pohybující se části těla (typicky střevní kličky). Zatímco například CT vyšetření lze u moderních přístrojů vytvořit velmi rychle, a tím vliv tohoto pohybu eliminovat, u magnetické rezonance to není možné.\n\nPacient je před výkonem obeznámen s tím, že dané vyšetření probíhá v místnosti se silným magnetickým polem. Je-li před vyšetřením zjištěno, že jeho tělo již obsahuje nějaké kovové náhrady, implantáty, nebude smět dané vyšetření z bezpečnostních důvodů podstoupit!\n\nTrvání jednoho MRI vyšetření se odvíjí od vyšetřované části těla, požadavků ošetřujícího lékaře a používaného přístroje.\nNejčastěji prováděná vyšetření probíhají vleže v tunelu a trvají zhruba 10 až 30 minut, někdy 45 minut nebo i více. Čím větší je požadované rozlišení, tím se doba prodlužuje. Tento faktor\nmusí být proto brán na zřetel vzhledem ke schopnostem pacienta vydržet danou dobu v klidu (starší lidé, zranění). U kojenců a dětí obecně je obvykle nutná sedace.\n\nPři vyšetření se musí pacient zpravidla svléknout, rozsah dle doporučení lékaře, a dostane špunty do uší, protože celé vyšetření v tunelu doprovází poměrně citelný hluk.\n\n\nPro ukládání výsledků vyšetření se všeobecně úspěšně prosadil DICOM-Standard, takže je možné, aby si pacient po vyšetření\nodnesl své snímky na CD domů (někdy za poplatek).\n\nMRI byla jako zobrazovací NMR vyvíjena od roku 1973 dvojicí Paul C. Lauterbur a Peter Mansfield. Oba za své přispění k jejímu rozvoji získali v roce 2003 Nobelovu cenu za medicínu a fyziologii.\n\nV Česku se první MRI přístroj objevil roku 1988.\n\nPomocí magnetické rezonance je možné také zobrazit vznik hlasu v hlasovém ústrojí.\n\n\n\n"}
{"id": "62749", "url": "https://cs.wikipedia.org/wiki?curid=62749", "title": "Sassari", "text": "Sassari\n\nSassari je italské město v oblasti Sardinie, hlavní město stejnojmenné provincie.\n\n\"Počet obyvatel\"\n\n\n"}
{"id": "62757", "url": "https://cs.wikipedia.org/wiki?curid=62757", "title": "Autobracketing", "text": "Autobracketing\n\nJako bracketing se označuje stupňovitá změna některého z parametrů snímání fotoaparátu. Autobracketing je funkce, při které fotoaparát zachytí sekvenci snímků podle nastavených hodnot (místo manuálního přenastavování fotografem). Funkce umožňuje sejmout několik snímků v sérii (většinou 2-5) s rozdílným nastavením, z výsledné sekvence si pak můžeme vybrat nejlepší fotografii. Nejčastěji se vyskytují funkce s odlišným nastavením expozice a u digitálních fotoaparátů pak bracketing vyvážení bílé.\n\nExpozice jednotlivých snímků je změněna obvykle o 1/3-2EV, podle nastavení fotoaparátu.\n\nFunkce je určena k pořízení expozičně odlišných snímků tam, kde si fotograf není jist správnou expozicí a chce vybrat nejlepší snímek až později.\n\nU filmových fotoaparátů je využívána, protože není možná kontrola snímku hned po pořízení na displeji, jako u digitálního fotoaparátu, například pomocí histogramu. U digitálních fotoaparátů se také často používá tato funkce pro zvýšení dynamického rozsahu.\n\nZe všech typů bracketingu je tento nejběžnější a také se používá nejdéle. Expozice sekvence snímků se mění podle nastaveného EV kroku (většinou o 1/3 až 2 stupně). Jedna fotografie je pořízena s naměřenou expozicí, další jsou pak podexponované a přeexponované o nastavený EV krok. Každý snímek se exponuje zvlášť.\n\nFunkce je určena především pro situace, kdy si fotograf není jistý expozicí (hlavně u kinofilmových přístrojů, kde není možné fotografii zkontrolovat podle histogramu), nebo má fotografovaná scéna větší dynamický rozsah, než je fotoaparát schopen zachytit - používá se pro pořízení zdrojových snímků pro HDR.\n\nFunkci je možné do jisté míry nahradit fotografováním do formátu raw, který má větší bitovou hloubku než klasický JPEG a je u něj možné dělat expoziční kompenzaci v rozsahu přibližně 1EV.\n\nDigitální fotoaparáty bývají někdy vybaveny funkcí WB autobracketing. Ta slouží k pořízení více souborů stejného snímku posunutím vyvážení bíle barvy. Tato funkce ale nemá význam při focení do formátu raw (vyvážení bílé se dá provést bez ztráty informace při pozdějším zpracování v počítači).\n\nPři tomto nastavení digitální fotoaparát exponuje jen jednou, ale výsledný snímek uloží s různým nastavením vyvážení bílé (většinou laděné od studených odstínů k teplým). Používá se při smíšeném osvětlení. V případě focení do formátu raw starosti o správné vyvážení bílé odpadají, protože správné nastavení lze získat z „digitálního negativu“.\n\nFocus bracketing, nebo také \"zaostřovací řada\" se používá hlavně při nízké hloubce ostrosti, například u makrofotografie, kdy je občas velmi obtížné správně zaostřit. Jde o sérii snímků s postupně změněným ostřením - první je vyfocena tak, jak ji zaostří sám fotograf, další pak mírně za a před dříve zaostřeným místem. Tuto funkci lze využít pro focus stacking, tedy umělé zvýšení hloubky ostrosti kombinací několika různě zaostřených fotografií.\n\nTeoreticky je bracketing možný u všech parametrů snímání fotoaparátu. Existuje například bracketing saturace, kontrastu nebo ostrosti, otázkou však je použitelnost těchto funkcí - stejnou službu fotografovi prokáže bitmapový editor, který navíc nabízí větší kontrolu nad výsledkem.\n\nPomocí bracketingu s nastavenou prioritou clony vyfotografujeme tři snímky s expozičními hodnotami posunutými o 1/3 EV:\n1/125 sec na F8.0, 1/160 sec na F 8.0, 1/200 sec na F 8.0.\n\n\n"}
{"id": "62767", "url": "https://cs.wikipedia.org/wiki?curid=62767", "title": "Aulnay-sous-Bois", "text": "Aulnay-sous-Bois\n\nAulnay-sous-Bois je město v severovýchodní části metropolitní oblasti Paříže ve Francii v departementu Seine-Saint-Denis a regionu Île-de-France. Od centra Paříže je vzdálené 13,9 km.\n\nAulnay-sous-Bois, ležící v pařížské aglomeraci, je vzdáleno 19 km od Notre Dame, a 5 km od letiště Charlese de Gaulle. Obec měří 6,5 km od severu k jihu a 1,4 až 4,3 km od východu k západu.\n\nAulnay-sous-Bois sousedí se 7 obcemi :\n\n\"Počet obyvatel\"\nMěsto má 25 mateřských škol, 31 základních škol, 6 kolejí a 2 lycea.\n\nAulnay-sous-Bois je dosažitelné linkou RER B a autobusy RATP.\n\n\nOficiální stránky města (francouzsky)\n"}
{"id": "62769", "url": "https://cs.wikipedia.org/wiki?curid=62769", "title": "Boulogne-Billancourt", "text": "Boulogne-Billancourt\n\nBoulogne-Billancourt je město v západní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 8,2 km.\n\nBoulogne-Billancourt je důležitým centrem regionu, má zde sídlo mnoho společností:\n\n\n\"Počet obyvatel\"\n\n\n\n"}
{"id": "62770", "url": "https://cs.wikipedia.org/wiki?curid=62770", "title": "Colombes", "text": "Colombes\n\nColombes je město v severozápadní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 10,6 km.\n\"Počet obyvatel\"\n\n\n"}
{"id": "62771", "url": "https://cs.wikipedia.org/wiki?curid=62771", "title": "Créteil", "text": "Créteil\n\nCréteil je město v jihovýchodní části metropolitní oblasti Paříže ve Francii v departmentu Val-de-Marne a regionu Île-de-France. Od centra Paříže je vzdálené 11,5 km.\n\nSousední obce: Maisons-Alfort, Alfortville, Saint-Maur-des-Fossés, Bonneuil-sur-Marne, Limeil-Brévannes, Valenton a Choisy-le-Roi.\n\n\n\"Počet obyvatel\"\n\n\n\n"}
{"id": "62772", "url": "https://cs.wikipedia.org/wiki?curid=62772", "title": "Montreuil (Seine-Saint-Denis)", "text": "Montreuil (Seine-Saint-Denis)\n\nMontreuil je město ve východní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 6,6 km.\n\nSousední obce: Bagnolet, Romainville, Noisy-le-Sec, Rosny-sous-Bois, Saint-Mandé, Vincennes, Fontenay-sous-Bois a Paříž.\n\n\"Počet obyvatel\"\n\n"}
{"id": "62774", "url": "https://cs.wikipedia.org/wiki?curid=62774", "title": "Nanterre", "text": "Nanterre\n\nNanterre je město v západní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 11,1 km.\n\n"}
{"id": "62775", "url": "https://cs.wikipedia.org/wiki?curid=62775", "title": "Rueil-Malmaison", "text": "Rueil-Malmaison\n\nRueil-Malmaison je město v západní části metropolitní oblasti Paříže ve Francii v departementu Hauts-de-Seine a regionu Île-de-France. Od centra Paříže je vzdálené 12,6 km.\nSousední obce jsou Nanterre, Suresnes, Saint-Cloud, Garches, Vaucresson, la Celle-Saint-Cloud, Bougival, Croissy-sur-Seine a Chatou.\n\"Počet obyvatel\"\n\n\n\n"}
{"id": "62777", "url": "https://cs.wikipedia.org/wiki?curid=62777", "title": "Saint-Denis", "text": "Saint-Denis\n\nSaint-Denis je město v severní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 9,4 km.\n\nKřesťanskou obec zde ve 3. století založili italští misionáři v čele s pařížským biskupem svatým Divišem (+250 n. l.), který byl podle legendy sťat Galy v Paříži a svou hlavu v rukou donesl až sem, aby na tomto místě byl postaven křesťanský chrám. V křesťanské tradici pokračovalo opatství benediktinů a merovejští králové. Jako první z nich zde Dagobert I. koncem 7. století obnovil ženský klášter s chrámem svaté Jenovéfy. Kolem něj byla v 70. letech 20. století prozkoumána archeologická lokalita kultury raného až vrcholného středověku, jejíž bohaté nálezy jsou vystaveny v regionálním muzeu.\n\nPři klášteře benediktinů stála raně křesťanská bazilika svatého Diviše (dnes sídlo biskupa ze Saint-Denis) s pohřebištěm francouzských králů. Jeho zásadní přestavbu roku 1122 zahájil opat Suger a dokončil ji v polovině 12. století. Je obecně považována za první stavbu francouzské katedrální gotiky na světě.\n\nSousední obce: Aubervilliers, Épinay-sur-Seine, L'Île-Saint-Denis, La Courneuve, Pierrefitte-sur-Seine, Saint-Ouen, Villetaneuse, Stains a Paříž.\n\n\"Počet obyvatel\"\n\nMěsto je dostupné z Paříže mnoha způsoby: metrem linkou 13, RER B, RER D a vlakem. Na území obce vedou dálnice A1 a A86.\n\n\n\n\n"}
{"id": "62780", "url": "https://cs.wikipedia.org/wiki?curid=62780", "title": "Saint-Maur-des-Fossés", "text": "Saint-Maur-des-Fossés\n\nSaint-Maur-des-Fossés je město v jihovýchodní části metropolitní oblasti Paříže ve Francii v departmentu Val-de-Marne a regionu Île-de-France. Od centra Paříže je vzdálené 11,7 km.\n\nSousední obce: Joinville-le-Pont, Champigny-sur-Marne, Chennevières-sur-Marne, Sucy-en-Brie, Bonneuil-sur-Marne, Créteil a Maison-Alfort.\n\n\"Počet obyvatel\"\n\n\n\n"}
{"id": "62781", "url": "https://cs.wikipedia.org/wiki?curid=62781", "title": "Versilia", "text": "Versilia\n\nVersilia je pobřežní nížinná oblast v severozápadním Toskánsku v provinciích Lucca a Massa-Carrara.\n\nSousedí na západě s Tyrhénským a Ligurským mořem, na severu s řekou Magrou, na východě s Apuánskými Alpami a na jihu s jezerem Massaciuccoli.\n\nJe díky svým plážím, koupalištím a nočním podnikům, diskotékám a barům, jednou z nejznámějších přímořských oblastí v Itálii. V létě láká Versilia turisty z celého Toskánska a z největších italských měst.\nMnozí si myslí, že mezi Versilii patří i Viareggio, ale není to tak. Další z měst jsou \"Lido di Camaiore\", \"Torre del Lago Puccini\", \"Pietrasanta\", \"Forte dei Marmi\" či Marina di Pietrasanta.\n"}
{"id": "62782", "url": "https://cs.wikipedia.org/wiki?curid=62782", "title": "Vitry-sur-Seine", "text": "Vitry-sur-Seine\n\nVitry-sur-Seine je město v jihovýchodní části metropolitní oblasti Paříže ve Francii v departmentu Val-de-Marne a regionu Île-de-France. Od centra Paříže je vzdálené 7,5 km.\n\nMěsto je dnes hlavně obytnou a obchodně-průmyslovou oblastí Paříže a je zde řada sídlišť s velkým zastoupením přistěhovalců. Hlavními pamětihodnostmi města je gotický kostel Saint-Germain, muzeum moderního umění (2005) a několik parků. Město je partnerským městem českého Kladna.\n\nMěsto je rozloženo mezi řekou Seinou, kde byl významný přístav Port-a-l´Anglais, a návrším (le Plateau) směrem k sousední obci Villejuif. Hlavní ulice (Rue Stalingrad) sleduje starou římskou cestu do Itálie. Byla to oblast nejprve vinic, od 17. století fíkových sadů a později školek a zahradnictví. Ve svahu pahorku se také těžil stavební kámen, často v podzemních štolách. Počátkem 20. století měla obec asi 9 tisíc obyvatel. Dnes je prakticky celá plocha zastavěna, zčásti domky se zahradami, zčásti výškovými budovami, obchodními středisky a halami.\n\nVe městě je nádraží linky RER C, po hlavní třídě jezdí mnoho autobusových linek, která zčásti navazují na linku 7 pařížského metra, jež končí v sousedním Villejuif.\nSousední obce: Ivry-sur-Seine, Alfortville, Choisy-le-Roi, Thiais, Chevilly-Larue a Villejuif.\n\nJméno Vitry pochází z latinského Victoriacum nebo Vitriacum, jež je doloženo od 10. století, a odvozuje se nejspíše od jména nějakého římského kolonisty, kteří zde zakládali vinice. Ve středověku se nazývalo Vitry u Paříže, od 17. století Vitry-sur-Seine. Roku 52 př. n. l. se zde odehrála bitva, kde římské vojsko porazilo Galy a mohlo pak dobýt i Paříž.\n\nV raném novověku měl velký význam zdejší přístav, kde se také odehrála řada krvavých střetnutí. Pevnost Moulin de Saquet hrála významnou úlohu za války v roce 1870 a za Pařížské komuny. V nedávné minulosti došlo na sídlištích ve Vitry k několika bouřím, při nichž se zapalovala auta.\nPoměrně rozlehlý gotický trojlodní kostel (délka 48 m) s věncem kaplí a kamennou věží byl postaven ve 12. a 13. století a patří k nejkrásnějším v celé oblasti; od roku 1862 je národní památkou. Má krásnou gotickou klenbu, kamenné hlavice sloupů pocházejí ze 12. století a v kostele je několik náhrobků a obrazů ze 17. a\n18. století. V letech 2001 – 2003 byla věž důkladně opravena.\n\nV listopadu 2005 bylo otevřeno nové muzeum současného umění s hezkou parkovou úpravou a zahradou, kde se pořádají různé kulturní události.\n\n\"Počet obyvatel\"\n\n\n"}
{"id": "62785", "url": "https://cs.wikipedia.org/wiki?curid=62785", "title": "Auvers-sur-Oise", "text": "Auvers-sur-Oise\n\nAuvers-sur-Oise je město v severozápadní části metropolitní oblasti Paříže ve Francii v departmentu Val-d'Oise a regionu Île-de-France. Od centra Paříže je vzdálené 27,2 km. Město a okolí poskytlo v minulosti inspiraci mnoha malířům, zvláště v období impresionismu. Na místním hřbitově je pochován, mimo jiných, i Vincent van Gogh.\n\nSousední obce: Pontoise, Ennery, Hérouville, Nesles-la-Vallée, Valmondois, Butry-sur-Oise, Mériel, Méry-sur-Oise a Saint-Ouen-l'Aumône.\n\n\n\"Počet obyvatel\"\n\n Zundert\n\n\n"}
{"id": "62787", "url": "https://cs.wikipedia.org/wiki?curid=62787", "title": "Bougival", "text": "Bougival\n\nBougival [\"bužival\"] je město v západní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 15,3 km.\n\nV Bougivalu zemřel roku 1875 skladatel Georges Bizet a roku 1883 ruský spisovatel Ivan Sergejevič Turgeněv.\n\nBougival sousedí s Rueil-Malmaison, La Celle Saint-Cloud, Louveciennes a Croissy-sur-Seine.\n\n\n\"Počet obyvatel\"\n\n\n"}
{"id": "62788", "url": "https://cs.wikipedia.org/wiki?curid=62788", "title": "Le Bourget", "text": "Le Bourget\n\nLe Bourget je město v severovýchodní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 10,6 km.\n\nSousední obce: Dugny, La Courneuve, Drancy a Le Blanc-Mesnil.\n\n\"Počet obyvatel\"\n\n\n"}
{"id": "62789", "url": "https://cs.wikipedia.org/wiki?curid=62789", "title": "Chantilly", "text": "Chantilly\n\nChantilly je město v severovýchodní části metropolitní oblasti Paříže ve Francii v departmentu Oise a regionu Hauts-de-France. Má 11 000 obyvatel. Od centra Paříže je vzdálené 28,4 km.\n\nPoblíž města se nachází malebný zámek, v němž sídlí významné Muzeum Condéů a ve stájích rozsáhlé muzeum koní.\n\n\n"}
{"id": "62792", "url": "https://cs.wikipedia.org/wiki?curid=62792", "title": "Monza", "text": "Monza\n\nMonza je italské město v oblasti Lombardie v provincii Milano. Od 11. června 2004 je oficiálně hlavním městem provincie Monza e Brianza, prakticky jím je až od komunálních voleb v roce 2009. Město je známé především díky automobilovému okruhu.\n\nNálezy pohřebních uren z konce 19. století dokazují, že v oblasti se lidé vyskytují již od doby bronzové.\nVe 3. století př. n. l. si Řím podmanil keltský kmen Insumbrů, kteří přišli přes Alpy a usadili se kolem města \"Mediolanum\" (dnešní Milán). Ti pak založili na řece Lambro vesnici. Jediné, co se z ní dochovalo, jsou ruiny mostu. V období Římské říše se Monza nazývala \"Modicia.\"\n\nObdobí langobardského vpádu do Itálie bylo pro Monzu důležitým obdobím. Langobardská královna Theodelinda zde nechala postavit kostelík, který je dnes součástí baziliky Jana Křtitele. Podle pověsti královna Theodelinda usnula a ve snu se jí zjevila labuť, která jí řekla: \"modo\" (latinsky \"zde\"), že na tom místě má postavit kostelík. Královna jí odpověděla \"etiam\" (latinsky \"ano\"), z těchto dvou slov podle legendy vzniklo středověké jméno města \"Modoetia\".\n\nVe středověku Monza patřila k Milánu a Viscontiům, stejně tak ale zažívala doby samostatnosti.\nV 19. století zde byla postavena první železnice v severní Itálii.\n29. července 1900 byl v Monze zavražděn italský král Umberto I..\n\n\"Počet obyvatel\"\n\n\n"}
{"id": "62793", "url": "https://cs.wikipedia.org/wiki?curid=62793", "title": "Chessy (Seine-et-Marne)", "text": "Chessy (Seine-et-Marne)\n\nChessy je město ve východní části metropolitní oblasti Paříže ve Francii v departmentu Seine-et-Marne a regionu Île-de-France. Od centra Paříže je vzdálené 30,6 km. Na jeho území se nachází Disneyland Paris.\n\nSousední obce: Chalifert, Coupvray, Dampmart, Montévrain a Serris.\n\n\"Počet obyvatel\"\n\nMěsto je dosažitelné linkou RER A.\n\n"}
{"id": "62794", "url": "https://cs.wikipedia.org/wiki?curid=62794", "title": "Crépy-en-Valois", "text": "Crépy-en-Valois\n\nCrépy-en-Valois je město v severovýchodní části metropolitní oblasti Paříže ve Francii v departmentu Oise a regionu Hauts-de-France. Má 14 000 obyvatel. Od centra Paříže je vzdálené 57,8 km.\n\n"}
{"id": "62795", "url": "https://cs.wikipedia.org/wiki?curid=62795", "title": "Enghien-les-Bains", "text": "Enghien-les-Bains\n\nEnghien-les-Bains je město v severní části metropolitní oblasti Paříže ve Francii v departmentu Val-d'Oise a regionu Île-de-France. Od centra Paříže je vzdálené 13,5 km.\n\nSousední obce: Montmorency, Deuil-la-Barre, Saint-Gratien, Soisy-sous-Montmorency a Épinay-sur-Seine.\n\nNa území města nachází vodní zdroje s obsahem síry, používané k léčbě ORL onemocnění a osteoartrózy.\n\n\"Počet obyvatel\"\n\n\n\n\n"}
{"id": "62796", "url": "https://cs.wikipedia.org/wiki?curid=62796", "title": "Étampes", "text": "Étampes\n\nÉtampes je město v jihozápadní části metropolitní oblasti Paříže ve Francii v departmentu Essonne a regionu Île-de-France. Má 22 000 obyvatel. Od centra Paříže je vzdálené 48,1 km.\n\n\n\n\n\"Počet obyvatel\"\n\n Borna, Německo\n\n\n Oficiální stránky města\n"}
{"id": "62797", "url": "https://cs.wikipedia.org/wiki?curid=62797", "title": "Fontainebleau", "text": "Fontainebleau\n\nFontainebleau je město v jihovýchodní části metropolitní oblasti Paříže ve Francii v departmentu Seine-et-Marne a regionu Île-de-France. Má 16 000 obyvatel. Od centra Paříže je vzdálené 55,5 km.\n\nFontainebleau je známé pro své lesy, které jsou populární víkendovou destinací Pařížanů, ale také pro zámek ve Fontainebleau, kde dříve sídlili králové a který dnes přitahuje davy turistů.\n\nOd roku 1969 je zde část Národního archivu Francie, jsou zde ukládány materiály vzniklé většinou po roce 1958.\n\nFontainebleau sousedí s obcemi: Avon, Arbonne-la-Forêt, Barbizon, Bois-le-Roi, Bourron-Marlotte, Héricy, Montigny-sur-Loing, Moret-sur-Loing, Samoreau, Thomery, Ury, Veneux-les-Sablons a Vulaines-sur-Seine.\n\n\"Počet obyvatel\"\nV okolních lesích jsou v zemi i písku stovky pískovcových balvanů a skalek, kolem kterých rostou listnaté stromy, borovice i jedné kaštany. Po těchto kamenech se leze bez lana a jedná se o světoznámou boulderingovou destianci. Je zde několik tisíc boulderů (krátké lezecké cesty) jak samostatných, tak i propojených do stezek (místní specifikum). Bouldery jsou označené malinkými šipkami v různých barvách dle obtížností (žlutá, oranžová, modrá, červená, černá). V případě stezek je několik desítek jednotlivých boulderů vzestupně očíslovaných a bouldristé je mohou postupně přelézat na co nejméně pokusů. Jako dopadiště slouží písek, bouldermatka (speciální matrace) a kamarádi jako chytači. Této kratochvíli se kromě cizinců věnuje i mnoho francouzů včetně důchodců. Na bouldering v okolí Fontainebleau vyšlo také několik knižních průvodců. V roce 2008 se zde konalo také Mistrovství Francie v boulderingu.\nKonalo se zde několik významných závodů ve skocích přes překážky (2009, 2010, 2015).\n\n\n"}
{"id": "62799", "url": "https://cs.wikipedia.org/wiki?curid=62799", "title": "Gisors", "text": "Gisors\n\nGisors je město v severozápadní části metropolitní oblasti Paříže ve Francii v departmentu Eure a regionu Normandie. Má 11 000 obyvatel. Od centra Paříže je vzdálené 62,9 km.\n\nVe městě se nachází zámek, který byl postaven v 11. století. Jeho vznik je spojený s legendou o pokladu Templářských rytířů.\n\n\"Počet obyvatel\"\n"}
{"id": "62801", "url": "https://cs.wikipedia.org/wiki?curid=62801", "title": "Maintenon", "text": "Maintenon\n\nMaintenon je město v jihozápadní části metropolitní oblasti Paříže ve Francii v departmentu Eure-et-Loir a regionu Centre-Val de Loire. Od centra Paříže je vzdálené 63,5 km.\n\nSousední obce: Saint-Martin-de-Nigelles, Villiers-le-Morhier, Pierres, Hanches, Chartainvilliers, Bouglainval, Saint-Piat, Mévoisins a Houx.\n\nÚzemím obce protékají vodní toky: Eure, Voise, Marolle, Guéreau a kanál Ludvíka XIV..\n\n\n\"Počet obyvatel\"\n\n"}
{"id": "62803", "url": "https://cs.wikipedia.org/wiki?curid=62803", "title": "Maisons-Laffitte", "text": "Maisons-Laffitte\n\nMaisons-Laffitte je město v severozápadní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 18,2 km.\n\nSousední obce: Saint-Germain-en-Laye, Mesnil-le-Roi, Sartrouville a Cormeilles-en-Parisis.\n\nVývoj počtu obyvatel \n\n\n"}
{"id": "62804", "url": "https://cs.wikipedia.org/wiki?curid=62804", "title": "Fourier", "text": "Fourier\n\nFourier může označovat:\n\n\n"}
{"id": "62805", "url": "https://cs.wikipedia.org/wiki?curid=62805", "title": "Marly-le-Roi", "text": "Marly-le-Roi\n\nMarly-le-Roi je město v západní části metropolitní oblasti Paříže ve Francii v departmentu Yvelines a regionu Île-de-France. Má přibližně 16 500 obyvatel. Od centra Paříže je vzdálené 18,4 km.\nMarly-le-Roi se nachází méně než deset kilometrů severně od Versailles a méně než pět kilometrů jižně od Saint-Germain-en-Laye.\n\nObce sousedící s Marly-le-Roi jsou Le Port-Marly na severovýchodě, Louveciennes na východě, La Celle-Saint-Cloud na jihovýchodě, Bailly na jihu, L'Étang-la-Ville na západě, Mareil-Marly na severozápadě a Le Pecq na severu.\n\nObec leží podél silnice 186, která spojuje Versailles se Saint-Germain-en-Laye a procházejí jí také lokální silnice 7 a 161.\nŽelezniční dopravní obsluha je zajišťována tratí Paris-Saint-Lazare-La Défense-Saint-Nom-la-Bretèche.\n\nMarly-le-Roi se skládá z pěti čtvrtí :\n\n\"Počet obyvatel\"\n\n\n\n"}
{"id": "62809", "url": "https://cs.wikipedia.org/wiki?curid=62809", "title": "Diethylamid kyseliny lysergové", "text": "Diethylamid kyseliny lysergové\n\nDiethylamid kyseliny lysergové (LSD, z německého Lysergsäurediethylamid) je bezbarvá krystalická látka využívaná jako halucinogen.\n\nJiž v nízkých mikrogramových množstvích vyvolává silné účinky. Na LSD nevzniká závislost a má extrémně nízkou toxicitu. Po požití drogy se však mohou vyskytovat nežádoucí psychické reakce, odvíjející se od psychického stavu jedince a jeho historie užívání psychotropních látek. Mezi tyto reakce patří např úzkost, paranoia, mylné představy, extrémní pocity déjà vu a takzvané myšlenkové smyčky. Takovéto reakci se přezdívá \"bad trip\". K takové reakci může dojít zejména ve špatném prostředí (doporučuje se klidné místo a STŘÍZLIVÝ důvěrný známý) a při \"špatně\" nastavené mysli (člověk je emočně labilní/příliš mladý/trpí psychickou poruchou/atd.)\n\nLSD bylo poprvé syntetizováno Dr. Albertem Hofmannem v laboratořích švýcarské farmaceutické firmy Sandoz v Basileji již v roce 1938, psychoaktivní účinky však objevil náhodou až v roce 1943.\n\nDo šedesátých let (například projekt MKULTRA) byly prováděny po celém světě rozsáhlé výzkumy jejích psychiatrických účinků, např. Timothy Learym na Harvard University. Bylo úspěšně používáno mj. jako psychoterapeutická pomůcka, v léčení depresí, schizofrenie, drogové závislosti a alkoholismu a dětského autismu. LSD si brzy oblíbili umělci k posílení své kreativity. Od toho byl už jen malý krok k získání si popularity mezi veřejností (zejména mezi příslušníky hnutí Hippies) a v důsledku jejího podávání bez odborného dohledu došlo k sérii nešťastných úmrtí a nehod. To vedlo v roce 1967 k prakticky celosvětovému zákazu LSD i ostatních psychedelik. V komunistickém Československu, kde prováděl výzkum např. Stanislav Grof, bylo zakázáno jako v jedné z posledních zemí. Dodnes se však LSD v části klubové komunity na rave scéně užívá a v absolutních číslech je počet uživatelů značný (4,6 % amerických studentů ve 12. třídě někdy vyzkoušelo LSD1 2004).\n\nVýzkum LSD je v současnosti ve světě vzácný a obvykle limitovaný pouze na testování na zvířatech. Ojedinělé výzkumy na lidech ale existují, například nedávný (2007) výzkum v Texasu prokázal, že LSD může pomoci léčit těžší formy migrény. (Přípravky chemicky příbuzné LSD, např. methysergid, se pro úlevu od migrén používaly již dříve.)\n\nLSD patří do rodiny ergolinových alkaloidů. Je to mírně zásaditá krystalická látka rozpustná ve vodě nebo lihu. Je velice nestabilní a rychle se rozpadá i při pokojové teplotě nebo na denním světle. Při běžných dávkách je aktivní pouze jeden určitý izomer této molekuly.\n\nSyntetizuje se reakcí kyseliny lysergové s diethylaminem. Kyselina lysergová se získává hydrolýzou ergotaminu, který je v relativně velkém množství (cca 2 % sušiny) obsažen v námelu. Diethylamid kyseliny lysergové je poměrně náročný na syntézu a předpokládá se, že ho vyrábí zkušení organičtí chemici v plně vybavených laboratořích jen na několika místech na světě.\n\nÚčinky LSD se případ od případu liší v závislosti na předchozích zkušenostech, momentální náladě i průběžném životním rozpoložení, aktuálním okolním prostředí a samozřejmě množství drogy. LSD se běžně užívá orálně, ve formě papírků napuštěných LSD (většinou o rozměrech okolo 5×5 mm) či formě želatiny nebo tablety. Běžná pouliční dávka se pohybuje kolem 60-120 μg.\n\nObecně je možné říci, že LSD je relativně bezpečná droga. Podle některých studií je méně nebezpečná než například alkohol či tabák. Vážná zdravotní a psychická rizika mohou nastat při kombinaci LSD s některými jinými drogami nebo léky.\n\nÚčinky LSD jsou vysvětlovány tím, že se váže na určitý typ serotoninových receptorů (5-HT2 i 5-HT1), tedy receptorů mozkového neurotransmiteru serotoninu. Skutečné vazby a následky těchto vazeb jsou velmi komplikované a vedou k blokaci a/nebo naopak stimulaci určitých mozkových drah.\n\nÚčinek nastupuje 30 až 60 minut po požití a trvá v rozmezí 6 až 12 hodin. Obvykle se po tuto dobu dostavují pseudohalucinace, iluze, vize, změna vnímání reality, odlišné a zinenzivněnější prociťování emocí a času, častá je také smyslová synestezie, tedy prolínání smyslů (např. pocit „vidění hudby“ apod.) Tento stav se označuje jako psycholytický. Při vyšších dávkách (300–500+ μg) dochází také k dočasnému, ale i úplnému odpoutání uvědomění od těla a ega (potažmo jeho štěpení). Zážitky přitom mohou být jednoznačně pozitivní, ale i výrazně negativní. Často je uváděno zřetelné vnímání myšlenek zatlačených do podvědomí či nevědomí, právě toho se využívalo v psychoterapii. Mnoho uživatelů uvádí, že zážitek s LSD výrazně změnil jejich osobnost i vnímání světa. Osoby pod vlivem LSD však mají sníženou schopnost komunikace, koncentrace, dochází i k narušení spánku. Halucinace během tripu mohou vést k záměrnému či nezáměrnému sebepoškození, v několika případech se toto ukázalo pro uživatele fatálním.\n\nUžití LSD může mít dlouhotrvající psychické následky, a to častěji u osob, které měly psychické problémy v minulosti. Traumatem může být i samotný zážitek ze stavů zažitých po požití LSD. Traumatizující trip na LSD může vzácně způsobit i psychózu. Častější jsou však „flashbacky“, krátké záblesky z prožitých halucinogenních tripů. Některé studie uvádějí, že LSD může u osob trpících schizofrenií zhoršit průběh nemoci.\n\nFyzické účinky LSD tripu jsou proti těm psychickým téměř zanedbatelné. Dochází však ke zvýšení krevního tlaku, srdeční frekvence a tělesné teploty, někdy k pocení a vyschnutí v ústech. U těhotných žen však požití LSD může vyvolat kontrakce dělohy a tedy potrat.\n\nNa LSD vzniká jen krátkodobá tolerance, což vede k tomu, že po maximálně 14 dnech lze opakovat stejně intenzivní zážitek při stejné dávce. LSD dále nezpůsobuje žádnou fyzickou závislost – někdy však může vést k nespecifické psychické touze po drogovém opojení.\n\nNeexistuje žádný drogový test, který by odhalil požití LSD. K jeho stanovení se používají náročnější (a dražší) analytické metody, takže jeho použití prokazatelné je, ale vzhledem k vysokým nákladům na analýzu se ve zbytných případech od průkazu upouští.\n\nLSD je uvedeno v příloze zákona o návykových látkách (zák. č. 167/1998 Sb.) a jeho výroba, přechovávání nebo předávání jiné osobě bez povolení ministerstva zdravotnictví je tedy trestné.\n\n"}
{"id": "62811", "url": "https://cs.wikipedia.org/wiki?curid=62811", "title": "Montfermeil", "text": "Montfermeil\n\nMontfermeil je město ve východní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 17,2 km.\n\nSousední obce :Clichy-sous-Bois, Coubron, Gagny, Chelles, Courtry.\n\n\"Počet obyvatel\"\nMontfermeil je dostupný linkou RER E a autobusy RATP číslo 347, 601, 602, 603, 604 a 642.\n\n\n Wusterhausen/Dosse, Německo\n"}
{"id": "62812", "url": "https://cs.wikipedia.org/wiki?curid=62812", "title": "Montmorency", "text": "Montmorency\n\nMontmorency je město v severní části metropolitní oblasti Paříže ve Francii v departmentu Val-d'Oise a regionu Île-de-France. Od centra Paříže je vzdálené 13,5 km.\n\nSousední obce: Enghien-les-Bains, Soisy-sous-Montmorency, Andilly, Domont, Saint-Brice-sous-Forêt, Groslay a Deuil-la-Barre.\n\n\"Počet obyvatel\"\n\n\n"}
{"id": "62814", "url": "https://cs.wikipedia.org/wiki?curid=62814", "title": "Orsay", "text": "Orsay\n\nOrsay je město v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálené 20,7 km.\n\nOrsay sousedí s Gif-sur-Yvette, Saclay, Palaiseau, Bures-sur-Yvette, Villebon-sur-Yvette a Les Ulis.\n\n\"Počet obyvatel\"\n\nOficiální stránky města\n"}
{"id": "62815", "url": "https://cs.wikipedia.org/wiki?curid=62815", "title": "Le Raincy", "text": "Le Raincy\n\nLe Raincy je město ve východní části metropolitní oblasti Paříže ve Francii v departmentu Seine-Saint-Denis a regionu Île-de-France. Od centra Paříže je vzdálené 13,2 km.\n\nSousední obce: Livry-Gargan, Clichy-sous-Bois, Gagny, Villemomble a Les Pavillons-sous-Bois.\n\n\"Počet obyvatel\"\n\n\nOficiální stránky města\n"}
{"id": "62816", "url": "https://cs.wikipedia.org/wiki?curid=62816", "title": "Rambouillet", "text": "Rambouillet\n\nRambouillet je město v jihozápadní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 44,3 km.\n\nSousední obce: Gazeran, Poigny-la-Forêt, Les Bréviaires, Le Perray-en-Yvelines, Vieille-Église-en-Yvelines, Clairefontaine-en-Yvelines, Sonchamp, Orcemont, Gazeran a Orcemont.\n\n15. až 17. listopadu 1975 se zde konal vůbec první summit někdejší G6 (group of six). V Rambouillet proběhly v roce 1999 rozhovory mezi Srby a kosovskými Albánci.\n\n\"Počet obyvatel\"\n\n\n\n"}
{"id": "62817", "url": "https://cs.wikipedia.org/wiki?curid=62817", "title": "Rungis", "text": "Rungis\n\nRungis je město v jižní části metropolitní oblasti Paříže ve Francii v departmentu Val-de-Marne a regionu Île-de-France. Od centra Paříže je vzdálené 11,6 km.\n\nNachází se zde největší potravinářský velkoobchod na světě Marché international de Rungis s plochou 232 hektarů. Také zde sídlí letecká společnost Corsair International a hlavní pařížské zahradnictví Centre horticole de la Ville de Paris. Katastrem Rungis prochází Medicejský akvadukt s vodárnou z doby Ludvíka XIII. a již nefunkční akvadukt Lutetia. Kostel Nanebevzetí Panny Marie z roku 1908 je zapsán na seznam Monument historique. První písemná zmínka o obci pochází z roku 1124, kdy se stala majetkem pařížského kláštera Sainte-Geneviève.\n\nSousední obce: Fresnes, Chevilly-Larue, Thiais, Orly, Wissous a Paray-Vieille-Poste.\n\n\"Počet obyvatel\"\nMěsto je dosažitelné linkou RER C. Dva kilometry od něj se nachází mezinárodní letiště Paříž-Orly.\n\n"}
{"id": "62818", "url": "https://cs.wikipedia.org/wiki?curid=62818", "title": "Saclay", "text": "Saclay\n\nSaclay je město v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálené 18,7 km.\n\nSaclay sousedí s Toussus-le-Noble, Jouy-en-Josas, Bièvres, Villiers-le-Bâcle, Vauhallan, Gif-sur-Yvette, Saint-Aubin, Orsay a Palaiseau.\n\n\"Počet obyvatel\"\n\n"}
{"id": "62819", "url": "https://cs.wikipedia.org/wiki?curid=62819", "title": "Saint-Cyr-l'École", "text": "Saint-Cyr-l'École\n\nSaint-Cyr-l'École je město v západní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 21,4 km. V obci sídlí prestižní vojenská škola École spéciale militaire a Institut aérotechnique.\n\nJméno obce je odvozeno od křesťanského mučedníka Cyra z Tarsu.\n\nSousední obce: Versailles, Guyancourt, Montigny-le-Bretonneux, Bois-d'Arcy, Fontenay-le-Fleury a Bailly.\n\n\"Počet obyvatel\"\n\n"}
{"id": "62821", "url": "https://cs.wikipedia.org/wiki?curid=62821", "title": "Sceaux (Hauts-de-Seine)", "text": "Sceaux (Hauts-de-Seine)\n\nSceaux je město v jižní části metropolitní oblasti Paříže ve Francii v departmentu Hauts-de-Seine a regionu Île-de-France. Od centra Paříže je vzdálené 9,7 km.\n\nMěsto je známé rozlehlým parkem navrženým barokním architektem Andréem Le Nôtre se zámkem Sceaux a s oranžérií od Julese Hardouin-Mansarta, sídlo Jean-Baptisty Colberta, ministra Ludvíka XIV. Na zdejším hřbitově byli pochování čtyři laureáti Nobelovy ceny, Pierre a Marie Curieovi, jejichž pozůstatky byly přeneseny do pařížského Pantheonu, a jejich dcera Irène s manželem Frédérikem.\n\n\"Počet obyvatel\"\n\n\nOficiální stránky města\n"}
{"id": "62824", "url": "https://cs.wikipedia.org/wiki?curid=62824", "title": "Sèvres", "text": "Sèvres\n\nSèvres je město v jihozápadní části metropolitní oblasti Paříže ve Francii v departmentu Hauts-de-Seine a regionu Île-de-France. Má 22 500 obyvatel. Od centra Paříže je vzdálené 9,9 km.\n\nMěsto je známo především jako\n\n\"Počet obyvatel\"\n\n\n"}
{"id": "62825", "url": "https://cs.wikipedia.org/wiki?curid=62825", "title": "Le Vésinet", "text": "Le Vésinet\n\nLe Vésinet je město v západní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 16,4 km.\n\nSousední obce: Chatou, Croissy-sur-Seine, Le Pecq a Montesson.\n\n\n\"Počet obyvatel\"\n\n\n\nOficiální stránky města\n"}
{"id": "62826", "url": "https://cs.wikipedia.org/wiki?curid=62826", "title": "Alžběta", "text": "Alžběta\n\nAlžběta je ženské rodné jméno hebrejského původu ( , \"Eliševa\") a znamená \"Zaslíbená Bohu\", resp. \"Bůh je má přísaha\". Dle českého občanského kalendáře má svátek 19. listopadu. Familiérně, podomácku či slangově též Běta, Bětuše, Bětuška, Bětka. V češtině samostatně existují další dvě varianty téhož jména, Eliška, Elizabeta a středověká Elisabel.\n\nBěta, Bětka, Betina, Líza, Eliška, Elsa, Běéťa, Bebe, Bětuška, Alžbětka, Albík Bety\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je -5,7%, což svědčí o poměrně značném poklesu obliby tohoto jména.\n\n\n\n\n"}
{"id": "62835", "url": "https://cs.wikipedia.org/wiki?curid=62835", "title": "Al-Ahly SC", "text": "Al-Ahly SC\n\nAl-Ahly SC (Arabsky: النادي الأهلي للرياضة البدنية) je egyptský fotbalový klub založený v roce 1907 v Káhiře, kde dodnes sídlí. Egyptskou ligu vyhrálo v historii 30krát a egyptský ligový pohár 33krát. V roce 2000 byl vyhlášen nejlepším africkým klubem století.\n\nVelkým rivalem klubu je Al-Zamalek. Rivalita je mezi oběma týmy tak velká, že jejich vzájemná utkání musí řídit rozhodčí z ciziny.\n\nAl-Ahly drží ještě jeden rekord v egyptské lize. Vytvořilo nejdelší sérii v počtu neprohraných utkání, a to 45 utkání za sebou.\n\nOficiální stránky týmu\n"}
{"id": "62841", "url": "https://cs.wikipedia.org/wiki?curid=62841", "title": "École spéciale militaire de Saint-Cyr", "text": "École spéciale militaire de Saint-Cyr\n\nÉcole spéciale militaire de Saint-Cyr (ÉSM Saint-Cyr) je elitní francouzská škola, která připravuje důstojníky pozemních jednotek na jejich zaměstnání. Její deviza je « Ils s'instruisent pour vaincre » - Učí se, aby vítězili.\n\nTato škola byla založena 1. března 1802 Napoleonem Bonapartem, který ji nejdřív umístil v Fontainebleau, později byla přesunuta do Saint-Cyr-l'École. Od roku 1945 sídlí v bretaňském Coëtquidan, místní části města Guer asi 40 kilometrů jihozápadně od Rennes.\n\nK nejznámějším absolventům patří Philippe Pétain, „Hrdina od Verdunu“ a pozdější státní prezident Vichistické Francie, Charles de Gaulle, který zde studoval v letech 1908 až 1912 a od roku 1921 přednášel.\n\nDalšími absolventy jsou:\n"}
{"id": "62845", "url": "https://cs.wikipedia.org/wiki?curid=62845", "title": "Hanzei", "text": "Hanzei\n\nHanzei byl v pořadí 18. japonským císařem. Nedají se k němu s určitostí připojit žádná konkrétnější data. Období jeho vlády se datuje do let 406-410 podle japonské tradice.\n\nPodle tradice a legend byl synem císaře Nintoka. Na trůnu vystřídal svého staršího bratra Ričúa. Po Hanzeiovi vládl jeho mladší bratr Ingjó.\n"}
{"id": "62847", "url": "https://cs.wikipedia.org/wiki?curid=62847", "title": "Ričú", "text": "Ričú\n\nRičú byl v pořadí 17. japonským císařem. S určitostí se k němu nedají připojit žádná konkrétní data. Doba jeho vlády se datuje podle japonské tradice do let 400-405.\n\nPodle legend a tradice byl Ričú prvním synem císaře Nintoka, kterého vystřídal na trůně. Na Ričúovo místo usedl v roce 405 Hanzei, Ričúův mladší bratr. Žádný z Ričúových synů na japonský trůn neusedl, zato na něj usedli dva Ričúovi vnuci, Kenzó a Ninken.\n"}
{"id": "62850", "url": "https://cs.wikipedia.org/wiki?curid=62850", "title": "Exciter", "text": "Exciter\n\nExciter je desáté studiové album Depeche Mode, vydané 14. května 2001 v UK a 15. května 2001 v USA. Je na něm použito mnohem více digitálních hudebních technik než na jejich ostatních albech. Producentem alba se stal Mark Bell (ze skupiny LFO), který se proslavil hlavně díky spolupráci s Björk. Obsahuje také několik písní, které se staly hity na klubové scéně, kupříkladu „I Feel Loved“. Album také odstartovalo turné \"Exciter Tour\", které se následně stalo jedním z nejúspěšnějších v historii skupiny.\n\nVšechny skladby složil Martin Gore.\n\n"}
{"id": "62853", "url": "https://cs.wikipedia.org/wiki?curid=62853", "title": "Brest", "text": "Brest\n\nBrest může být:\n\n\n\n\n"}
{"id": "62858", "url": "https://cs.wikipedia.org/wiki?curid=62858", "title": "Anastasios II.", "text": "Anastasios II.\n\nAnastasios II. († 721), původním jménem Artemios, byl byzantský císař vládnoucí v letech 713–715.\n\nAnastasios byl před svou císařskou proklamací vysokým státním úředníkem (\"protoasekretem\"), zběhlým především ve finanční správě. Na trůn ho vynesla všeobecná nespokojenost s vládou Filippika Bardana, za níž říše utrpěla porážky na východě i západě (dobytí Amaseie a Mistheie Araby, vpád Bulharů do Thrákie) a jíž byla vytýkána marnotratnost. Nový císař podnikl sice některé kroky, které měly říši ochránit před Araby (poslal např. na východ vojsko pod vedením vojevůdce Konona, pozdějšího císaře Leona III.), ale nedokázal zabránit ztrátě Herakleie ani vyplenění Galatie emírem Maslamou. Když roku 715 vešlo ve známost, že Arabové připravují loďstvo k napadení samotné Konstantinopole, soustředil Anastasios byzantskou flotilu na ostrově Rhodu, avšak vojáci proti němu brzy revoltovali, prohlásili za císaře bývalého výběrčího daní Theodosia III. a dosáhli jeho uznání v celé říši.\n\nSesazeného císaře, který za své vlády zrušil nařízení Filipika Bardana o obnově monotheletismu a vrátil se k ortodoxní formě křesťanství, poslali noví vládci Konstantinopole do kláštera, kde strávil několik let. Později byl za pokus o vzpouru proti Theodosiovu nástupci Leonu III. popraven.\n\n"}
{"id": "62859", "url": "https://cs.wikipedia.org/wiki?curid=62859", "title": "Respekt (časopis)", "text": "Respekt (časopis)\n\nRespekt je český týdeník komentující aktuální dění v domácí i zahraniční politice, ekonomice a společnosti. Vychází od roku 1989 a publikuje investigativní žurnalistiku. Vydává jej vydavatelství Economia, jehož vlastníkem je od roku 2006 Zdeněk Bakala. V roce 2018 měl týdeník více než 19 000 předplatitelů. \"Respekt\" je v českém mediálním prostoru poměrně prestižním časopisem a bývá často citován jinými médii.\n\nVlastní redakcí je označován jako „liberální, kritické médium, které věří ve svobodu lidského ducha a nutnost pochybovat při jejím každodenním naplňování“. Také např. Ondřej Ditrych a Emil Souleimanov charakterizovali \"Respekt\" jako prohavlovský liberální časopis. Vratislav Dostál či Jan Čulík jej označili za pravicově orientovaný.\n\nŠéfredaktor Erik Tabery jej v rozhovoru pro Mediaguru v roce 2013 charakterizoval slovy nezávislý, kritický a svůj. Zástupce šéfredaktora Petr Třešňák v rozhovoru pro studentskou kvalifikační práci Adély Pavlunové v roce 2013 uvedl: „Snažíme se dělat časopis, který popisuje svět v jeho pestrosti. Snaží se nemít předsudky. \"Respekt\" je zaměřen svobodomyslně, prodemokraticky, protitotalitně a antikomunisticky.“ Cílovou skupinu pak definoval takto: „Čtenářské jádro jsou lidé v produktivním věku, elity a vzdělaní lidé. \"Respekt\" čtou lidé, kteří mají kritické myšlení a chtějí jej s pomocí časopisu kultivovat.“\n\nLuboš Rezler z agentury zabývající se výzkumem trhu MillwardBrown popsal v roce 2010 \"Respekt\" jako titul, jehož hlavní charakteristikou je serióznost a kvalita. Jeho čtenáři si nejvíce cení důvěryhodnosti a důslednosti zpracování článků. Ostatní skupiny čtenářů jej podle agentury považují za názorově vyhraněný.\n\nV časopiseckém formátu \"Respekt\" přináší původní zpravodajství a publicistiku, věnuje se investigativní žurnalistice a publikuje též články z oblasti ekonomie, vědy a kultury.\n\nStál u odhalení řady afér, například sehrál významnou úlohu v aféře kolem financí bývalého premiéra Stanislava Grosse. Informace byly tak zásadní, že premiér musel odstoupit. Podobně zásadní byla odhalení za vlády Mirka Topolánka, která se týkala tzv. justiční mafie. Významný prostor ale týdeník věnuje i tématům z oblasti kultury, vědy, technologií či historie. Velký prostor dostávají zahraniční témata a vlastní reportáže. V roce 2010 to byly například reportáže z Jemenu, Číny, Rwandy, Ukrajiny, Spojených států či Iráku.\n\nŠéfredaktorem časopisu je od roku 2009 Erik Tabery, zástupci šéfredaktora pak jsou Petr Třešňák a Marek Švehla. Redakce týdeníku je po celou dobu existence charakteristická převahou mladých redaktorů. Vedoucím rubriky Politika je Ondřej Kundra. S listem spolupracují např. geolog Václav Cílek, ekonom Tomáš Sedláček, politolog Jacques Rupnik, historik Igor Lukeš a další.\n\nList byl založen 18. listopadu 1989 v bytě mluvčího Charty 77 Alexandra Vondry skupinou samizdatových novinářů. Vznikl spojením samizdatových časopisů Sport a Revolver Revue. Nejdříve se jmenoval Informační servis. Poprvé vyšel v úterý 21. listopadu. Informační servis vycházel podle potřeby, takže někdy i několikrát za den. První dny pracovala redakce Informačního servisu v Galerii u Řečických, během prosince 1989 se přestěhovala do Bolzanovy ulice číslo 7 v Praze 1. Během roku 1990 se Informační servis změnil v \"Respekt\", jehož první číslo vychází 14. března 1990. V roce 1991 se v časopise poprvé objevují kresby Pavla Reisenauera. V listopadu 1991 uvádí Česká televize první díl pořadu \"Respektování\", který se na obrazovkách s přestávkami objevuje až do roku 1997. Květen 1995 je ve znamení stěhování redakce do Sokolské ulice číslo 66, Praha 2. V únoru 1996 zakládá Respekt své internetové stránky. V květnu 1998 se redakce stěhuje znovu, tentokrát do Křemencovy ulice číslo 10, Praha 1.\n\nOd založení \"Respektu\" prošlo jeho redakcí několik známých novinářů. V redakci působili například spisovatel Jáchym Topol, spisovatelka Magdaléna Platzová, bývalý náměstek ministra vnitra Martin Fendrych nebo filmová kritička Tereza Brdečková. Od dubna 2012 do ledna 2016 působil v kulturní rubrice časopisu filmový publicista Kamil Fila, kterého po jeho odchodu nahradila Jindřiška Bláhová.\nOd roku 2007 týdeník \"Respekt\" spolupracuje s prestižním britským časopisem \"The Economist\" a publikuje v každém čísle dva jeho aktuální texty.\n\nV květnu 2014 uvedl šéfredaktor počet 15 500 předplatitelů. V březnu 2015 vzrostl počet na více než 16 000 předplatitelů. \n\nOd roku 1994 byla majoritním vlastníkem společnost MAFRA (vlastník MF Dnes), v roce 1996 její podíl odkoupil Karel Schwarzenberg a stal se majitelem 99,9 %. Pro dlouhodobou ztrátovost časopisu však Schwarzenberg hledal dalšího akcionáře. V červnu 2006 byl oznámen „vstup nového vlastníka“ Zdeňka Bakaly. Ten dosadil svého člověka, ředitele Miloše Čermáka, což vedlo k rozporům, a tak v září podala celá redakce výpověď.\nKrátce na to, koncem září, ale Marek Švehla, šéfredaktor \"Respektu\", oznámil, že „podle dohody zástupců vydavatele, investora a redakce novým šéfredaktorem bude Martin M. Šimečka“, šéfredaktor slovenského deníku SME.\nŠimečka se stal šéfredaktorem v listopadu 2006.\n\nV červnu 2007 podnikatel Zdeněk Bakala získal ve společnosti R-Presse, s.r.o. vydávající \"Respekt\" většinový podíl ve výši 55,5 %. Podíl 44,5 % patřil Karlu Schwarzenbergovi. Ke změně došlo více než dvojnásobným navýšením základního jmění. V září 2012 Bakalova vydavatelská společnost Economia, a.s. vykoupila zbývající podíl Karla Schwarzenberga a dalších minoritních vlastníků Respekt Publishing, a.s. (nástupnické vydavatelské společnosti R-Presse). Schwarzenberg tak přestal být akcionářem společnosti a zbylý podíl 0,005 % zůstal v držení společnosti RPK, a.s. sdružující zejména redaktory týdeníku. Ke dni 1. července 2014 dokončila společnost Economia, a.s. fúzi se společností Respekt Publishing, a.s., čímž Respekt Publishing jako vydavatelská společnost \"Respektu\" zanikla.\n\nS přicházejícími zprávami problematizujícími hospodaření Zdeňka Bakaly v OKD zaujala redakce časopisu stanovisko, že o Bakalovi kvůli střetu zájmů psát vůbec nebude. Šéfredaktor Erik Tabery v září 2013 v editorialu zdůvodnil, že čtenáři každý text o majiteli vnímají s podezřením a nedůvěrou, a ani redakce by při nejlepší vůli neměla jistotu, že její psaní podvědomě neovlivňuje vztah k vlastníkovi. Doplnil, že \"Respekt\" je názorový týdeník, nikoli deník, který by musel psát o všem, co se děje. Od roku 2006, kdy se Bakala stal vlastníkem, podle Taberyho ani jednou časopis nepsal v jeho prospěch. O rok později, v srpnu 2014, šéfredaktor toto rozhodnutí označil za neudržitelné, jednak protože se Bakalovy aktivity staly významnou politickou agendou, jednak protože došlo k vlastnickým proměnám na mediální scéně. V dubnu 2015 Tabery v eseji nazvaném \"Média v éře Andreje Babiše\" k dřívějšímu rozhodnutí nepsat o majiteli vysvětlil, že v minulosti se od nákupu vydavatelství očekávalo, že média budou psát ve prospěch vlastníka. Proto rozhodnutí nepsat o něm pochvalně ani kriticky mělo rozptýlit tyto obavy. Nově však s nákupem vydavatelství MAFRA koncernem Agrofert Andreje Babiše přišlo očekávání, že vstup do médií má vést k jejich umlčení. Proto, ačkoli je přístup nepsat o majitelích v některých zahraničních médiích běžné, v českých poměrech a v daném čase by byl podle Taberyho nevhodný.\n\nV posledních letech lze pozorovat stálý nárůst v počtu prodaných výtisků \"Respektu\". Zatímco v listopadu 2003 to bylo 17 000 prodaných výtisků, tak v roce 2008 již 26 300, o rok později 27 800, v roce 2010 28 500, koncem roku 2012 náklad představoval 31 000 prodaných výtisků, v září 2016 se jich prodalo necelých 35 000.\n\nPůvodně vycházel týdeník v novinovém formátu v černobílém provedení, později s barevnou titulní stranou. Byl rozdělen do dvou sešitů. První obsahoval komentáře, zpravodajství z České republiky a ze zahraničí, publicistickou část a ekonomické články. Druhý sešit zahrnoval velký třístránkový článek (\"Téma\"), rozhovor, rubriku \"Civilizace\", názorovou část a články z kultury. Na poslední stránce byly zhuštěnou formou z mírného nadhledu shrnuty události uplynulého týdne. List provázely charakteristické ilustrace od Pavla Reisenauera.\n\nV září 2007 prošel týdeník významnou grafickou proměnou, kdy z novinového formátu přešel na plnobarevný magazínový formát o 64 stranách. Obrázky dvorního ilustrátora \"Respektu\" Pavla Reisenauera zůstaly zachovány a i nadále pomáhají tvořit charakteristickou tvář časopisu. Podíl reklamy byl mírně navýšen.\n\nÚpravou vzhledu a zvýšením nákladu si \"Respekt\" kladl za cíl zvýšit počet čtenářů, k čemuž také došlo. V roce 2008 pak časopis získal titul „Skokan roku 2007“.\n\nV průběhu let 2009 a 2010 prošel týdeník další výraznou proměnou. Jako jeden z prvních titulů zrušil členění rubrik na domácí a zahraniční a propojil je do rubrik Politika a Společnost. Zavedl také dva druhy pravidelných profilů. Jeden je \"O kom se mluví\", kde se věnuje aktuálním politickým a společenským osobnostem. Dále je to profil \"Tvář\", který se věnuje kulturním osobnostem. V kulturní rubrice také vznikl \"Kulturní servis\", který upozorňuje na nadcházející události, které stojí za to vidět či slyšet. Vedle nepolitických rubrik jako je Civilizace (věnuje se vědě, historii), Trendy (zabývá se vším, co je nové a zajímavé), přibyla i rubrika Technologie.\n\nOd roku 2010 vychází vždy v červenci a v prosinci Literární příloha, kde jsou přibližně na třiceti stranách publikovány povídky významných spisovatelů, eseje či rozhovory.\n\nV průběhu října 2015 došlo k dalším změnám časopisu, a to jak v grafice, tak skladbě. Hlavní téma čísla bylo přesunuto na jeho začátek, některé rubriky byly zrušeny, jiné nové přibyly. Změnil se i hlavní písmový font. První takto inovované číslo (42/2015) vyšlo 12. října.\nJiž v červenci 2015 tomu předcházel redesign webových stránek včetně změny redakčního systému a nového moderování komentářů k článkům. Došlo i k přesunu z domény respekt.ihned.cz na samostatnou respekt.cz.\n\nOd května roku 2006 byl součástí internetového vydání časopisu redakční blog. Ten v září téhož roku nahradily blogy čtenářské. Snahou redakce je vytvořit blogy zaměřené na společenskou debatu. Registrace nového bloggera proto není automatická, ale podléhá schválení správcem. Blogger musí publikovat výhradně pod vlastním jménem a uveřejnit vlastní fotografii. Mezi blogery na Respekt.cz je i několik respektovaných publicistů a spisovatelů, např. Marek Švehla, Pavel Klusák, Miroslav Šuta, Ivan Dérer, Kateřina Mahdalová, Olga Černá, Lenka Rubenstein, Lucie Kellnerová-Kalvachová, Martin Fafejta, Michal Matoušek a další.\n\nOd 9. května 2011 vychází \"Respekt\" i ve speciální elektronické verzi pro tablet iPad. Oproti papírovému časopisu obsahuje videa, více fotogalerií a specifické formátování.\n\nNěkolik ocenění získal Respekt v každoroční soutěži \"Časopis roku\", vyhlašované Unií vydavatelů: V prvním ročníku za rok 2004 druhé místo v kategorii „Společenské a zpravodajské tituly“ a první místo v kategorii „Nejlepší obálka roku 2004“.\nPrvní místo v kategorii „Ekonomický a/nebo zpravodajský týdeník“ Respekt získal v letech 2005,\n2006\na 2007.\nZa rok 2007 navíc získal titul „Skokan roku“. O rok později soutěž změnila kategorie a \"Respekt\" získal ocenění v kategorii „Časopisy s prodaným nákladem od 25 000 do 50 000 ks“ a „Hvězda roku 2008“.\nV následujících dvou letech vyhrál kategorii „Obálka roku“\na v roce 2011 k ní přidal ještě ocenění v dalších dvou kategoriích: „Časopisy s prodaným nákladem od 25 000 do 50 000 ks“ a „Digitální počin roku 2011“ za \"Respekt\" pro iPad a Kindle.\nZa roky 2012 ani 2013 týdeník žádnou z nominací neproměnil.\n\nRoku 2007 ocenilo velvyslanectví USA týdeník \"Respekt\" lidskoprávní cenou Alice Garrigue Masarykové.\n\nŘadu ocenění získali i jednotliví členové redakce:\n\n"}
{"id": "62860", "url": "https://cs.wikipedia.org/wiki?curid=62860", "title": "Klingoni", "text": "Klingoni\n\nKlingoni (v klingonštině tlhIngan) jsou fiktivní humanoidní rasa ze seriálu Star Trek. Většina Klingonů je obyvateli Klingonské říše, domovským světem této rasy je planeta Qo'noS. Dožívají se asi 150 až 170 let, pokud nepadnou v boji za čest a slávu. \n\nKlingoni jsou vysocí a mohutně stavění humanoidi tmavé pleti. Mají tmavé vlasy, které stářím šediví. Jsou velmi domýšliví a přehnaně hrdí, ale hrdost je pro ně to nejdůležitější. Klingonské tělo obsahuje přebytečné orgány pro téměř všechny životní funkce (např. přebytečné žaludky). Tento charakteristický atribut známý jako brak'lul dává klingonskému válečníkovi nadměrnou výhodu v bitvě. Klingoni také mají tři plíce, osmikomorové srdce nebo dvoje játra. V případě poranění jednoho orgánu ho nahradí záložní. Na druhou stranu klingonská medicína není příliš vyvinutá.\n\nV čele Klingonské říše stojí kancléř. V seriálech a filmech bylo již pět kancléřů: Gorkon, Azetbur, K'mpec, Martok a Gowron. Výkonným orgánem Klingonské říše je však Klingonská vysoká rada. Je vrcholným úřadem Říše od roku 2069, kdy zemřel poslední císař a nepodařilo se najít nového. Klingonský lid byl sjednocen zhruba před 1 500 lety Kahlessem Neporazitelným, který zavraždil utiskovatele Molora.\n\nJejí území se nachází v Beta kvadrantu galaxie Mléčné dráhy.\n\nHistorie celé říše je velmi pohnutá. Technologicky jsou na úrovni Federace. K nejvyspělejší technologii, kterou disponují, patří hlavně ta, která se dá využít v bitvách a honbě za kořistí. Jejich oběťmi se stávají slabě chráněné základny, ale i civilizace. Lodě Říše jsou vybaveny maskovacím zařízením, které je skrývá před senzory ostatních plavidel a výkonné zbraně ničí vše, co jim stojí v cestě. Maskovací komponent získali Klingoni v roce 2268 od Romulanského hvězdného impéria směnou za konstrukční plány svého křižníku typu D7. Tato aliance však neměla dlouhé trvání a po jejím skončení opět naplno vypuklo naprosté a totální nepřátelství mezi oběma druhy, které vyvrcholilo roku 2346 tzv. Khitomerským masakrem. Známé jsou také vztahy s Cardassijskou říší. Byly údajně spíše přátelské, výjimku tvoří konflikt u mlhoviny Betreka, který trval 18 let.\n\nKontakty Klingonské říše a Spojené federace planet byly od začátků napjaté až nepřátelské, neboli velmi pohnuté. Poprvé se lidé střetli s jedním Klingonem na Zemi, kde ho pronásledovali geneticky vylepšení Sullibané, ale to bylo ještě v dobách před vytvořením Federace. Od té doby se vztahy jen zhoršovaly. Mír mezi Federací a Říší byl nastolen až po událostech na Ajilonu Prime. Mezi oběma mocnostmi také existovala dlouhodobá studená válka.\n\nKlingoni jsou válečnickou rasou. Již od raného věku cvičí své potomky v boji se zbraněmi a připravují je tak na rituály, které je postupně uvedou do světa dospělých. Používají mnoho druhů sečných a bodných zbraní, z nichž nejznámější je bat'leth. Klingoni mají ve velké úctě své císaře, z nichž nejznámější je Kahless, ke kterému se váže mnoho legend z dávné historie národa.\n\nKlingoni byli poprvé ve Star Treku spatřeni v díle TOS: \"Věc soucitu\". V té době ještě měli nevýrazná čela. To doznalo změny od filmu , kdy byly zlepšeny techniky maskérů – Klingoni získali výraznější vzhled. Tento fakt byl vysvětlen v seriálu , v epizodách \"Affliction\" a \"Divergence\": Klingoni se zmocnili genetického materiálu „vylepšených“, lidí, které geneticky upravil doktor Arik Soong, aby vytvořil dokonalejší lidstvo. Vylepšení dokázali porazit i Klingony a ti se rozhodli, že se pokusí vyvinout vlastní vylepšené. Při genetických pokusech s vylepšenými se mezi Klingony rozšířil lidský virus, pro Klingony smrtelný. Podařilo se sice nalézt vakcínu, ale milionům Klingonů zůstal lidský vzhled. Více než jedno století pak trvalo klingonské vědě, než potomkům takto postižených navrátila původní klingonskou podobu.\n\nKlingoni mohou mít potomky s příslušníky jiných humanoidních ras. Ke spojení DNA došlo s lidmi (B'Elanna Torresová – otec byl člověk), ale i s jinými druhy (např. Romulany).\n\n"}
{"id": "62862", "url": "https://cs.wikipedia.org/wiki?curid=62862", "title": "Olivín", "text": "Olivín\n\nOlivín (peridot) (Werner, 1789), chemický vzorec (Mg,Fe)<nowiki>[</nowiki>SiO<nowiki>]</nowiki> je kosočtverečný minerál s proměnlivým podílem hořčíku a železa v závislosti na podmínkách při jeho vzniku. Právě železo způsobuje zelené zabarvení kamene. Perfekcionisté tvrdí, že dokonalý olivín by měl obsahovat méně než 15 % železa a že nesmí v jeho mřížce chybět stopové prvky niklu a chromu. Krajní členy izomorfní řady jsou forsterit – Mg<nowiki>[</nowiki>SiO<nowiki>]</nowiki> a fayalit – Fe<nowiki>[</nowiki>SiO<nowiki>]</nowiki>.\n\nNazván byl podle olivově zeleného zbarvení, které spojovalo slova oliva a zelený (v angličtině slovo \"green\"), ale jeho název byl několikrát zaměňován. Staří Římané používali název \"Topazos\" dle ostrova, kde byl těžen a francouzští klenotníci později pak používali název \"peridot\". Označení \"peridot\" se odvozuje z arabského slova \"faridat\", které znamená drahokam. Olivínu se přezdívá \"smaragd křižáků\".\n\nOlivín vzniká krystalizací z magmatu s nízkým obsahem křemíku jako jsou bazalty a nebo gabra. Je to důležitý horninotvorný minerál ultrabazických a bazických hornin. Hornina tvořená převážně olivínem se nazývá olivínovec (peridotit). Olivín se snadno přeměňuje v serpentin chemickou reakcí, ale také přeměnám založených na změně teplotně-tlakých podmínkách.\n\nOlivíny nejvyšší šperkařské kvality se vyskytují převážně na dně Rudého moře, kde dochází k roztahování oceánské kůry v oblasti riftu a vytékání magmatu do mořské vody. Ta magma rychle ochlazuje a vytváří polštářové struktury, ve kterých vzniká i olivín. Případně - jako například v Myanmaru - může dojít k deformaci hornin vytlačených ze zemského pláště a při pohybech zemské kůry se mohou stát součástí pohoří.\n\nHorníci nacházejí peridot v podobě nepravidelných pecek (oblé kusy horniny obsahující krystaly) v lávových proudech ve Spojených státech, Číně a Vietnamu. Velmi vzácně se objevují v podobě velkých krystalů, jež lemují žíly nebo kapsy u určitých typů ztuhlé roztavené horniny. Mezi zdroje takto vzniklých drahokamů patří Finsko, Pákistán, Myanmar a ostrov Zabargad.\n\nVyjma pozemských zdrojů se objevuje olivín i v meteoritech.\n\nKrátce prizmatické krystaly, zrnité a masivní agregáty, zrna.\n\n\n\nZa vysokých tlaků a teplot olivín hluboko v zemském plášti mění svou krystalickou strukturu. V hloubce pod 410 km se mění na tzv. wadsleyit a v rozmezí 520-660 km pod povrchem na ringwoodit – tato fázová rozhraní vedou ke skokovým nárůstům hustoty v plášti Země.\n\nwillemit, tefroit, chryzoberyl\n\nHojný minerál\n\n\nMimo Zemi byl výskyt olivínu také prokázán na Marsu (kde ho nalezl a identifikoval robot Opportunity) a vyskytuje se mj. zřejmě i v plášti planetky Vesta.\n\nPro vysoký bod tání (u forsteritu až 1890 °C) na výrobu křemičitého technického skla. Dále se využívá ve slévárenství (cihly, formy pro odlévání), v chemickém průmyslu, při výrobě hnojiv a jako brusivo. \nChryzolit jako šperkařský kámen pro ozdobné účely, kde se mu přisuzují magické ochranné vlastnosti proti zlým duchům.\n\n"}
{"id": "62865", "url": "https://cs.wikipedia.org/wiki?curid=62865", "title": "Kongruence", "text": "Kongruence\n\nKongruence je algebraický pojem označující ekvivalenci na algebře, která je slučitelná se všemi operacemi na této algebře (tedy například, pokud jsou tři páry prvků ekvivalentní a výsledky nějaké operace na těchto párech jsou také ekvivalentní, pak existuje pro tyto páry kongruence).\n\nPředpokládejme, že formula_1 je algebraická struktura s množinou prvků formula_2 a operacemi formula_3, operace formula_4 je formula_5-ární.\n\nBinární relaci formula_6 na X nazveme kongruence, pokud je to ekvivalence a pokud pro každou z vyjmenovaných operací a každé prvky formula_7 platí\n\nChceme ověřit, zda na grupě celých čísel je relace \"formula_9 je násobkem deseti\" kongruencí. Grupu je možné chápat jako strukturu s jednou operací nebo se třemi. Obě konvence jsou ekvivalentní, použijme tedy tu první: jedinou operací je sčítání (proto formula_10). formula_11 je jen jiný zápis pro a+b. Tato operace je binární (potřebuje dva \"vstupy\", takže formula_12).\n\nZvolíme-li a = 3, a = 5, b = 13, b = 45, pak podle definice kongruence musí platit 3+5 ~ 13 + 45, což platí (8 a 58 se liší o násobek deseti).\n\nTím jsme ověřili jen konkrétní příklad; důkaz platný pro všechny hodnoty formula_13 a formula_14 lze provést takto: Pro obě \"i\" platí formula_15, čili existují celá čísla formula_16 tak, že formula_17. Potom platí: formula_18, což je násobek deseti, takže formula_19\n\nNejznámějším příkladem kongruence je rozklad množiny všech celých čísel na zbytkové třídy po dělení číslem formula_20, tj. relace, která je zavedena vztahem:\nJinými slovy: dvě čísla jsou ekvivalentní (modulo n), pokud mají stejný zbytek po dělení číslem formula_22. Pokud je z kontextu jasné, pro které formula_22 je kongruence zapsána (nebo na formula_22 nezáleží, protože zápis je platný pro jeho libovolnou hodnotu), vynechává se konec zápisu a píše se jednoduše formula_25. Celý zápis se čte „a je kongruentní s b modulo n“.\n\n\nJe-li navíc formula_22 prvočíslo, pak navíc podle Malé Fermatovy věty:\n\nVlastnosti kongruence modulo n umožňují počítat pouze se zbytkovými třídami a výsledek pak zobecnit na všechna čísla - v takovýchto výpočtech zastupuje například číslo 3 v modulu 5 všechna čísla s ním kongruentní - 8,13,18,…, ale také -2,-7,…\nKongruenci lze při výpočtech týkajících se dělitelnosti do jisté míry používat podobně jako rovnost při úpravách algebraických výrazů nebo při řešení rovnice.\n\nJe-li R kongruence, pak faktormnožině formula_34 může být dána přirozená struktura takto (výsledek nezávisí na volbě reprezentantů):\n\nFaktormnožina s těmito operacemi se nazývá faktoralgebra a její operace se obvykle značí stejně, jako operace původní algebry (v tomto případě tedy formula_36; v článku je však použito označení formula_37 pro zdůraznění, že se nejedná o tutéž operaci).\n\nToto je nejběžnější způsob, jak formálně definovat okruh modulo n.\n\nNa okruhu celých čísel uvažujme kongruenci \"x-y je sudé číslo\". Faktormnožina bude mít dva prvky: množina sudých celých čísel a množina lichých celých čísel . Na této faktormnožině lze přirozeně zavést operaci formula_38, která se však obvykle značí formula_39, pokud nehrozí nedorozumění. Chceme zjistit např. výsledek operace \"lichá čísla formula_38 sudá čísla\". Zvolíme tedy nějaké celé číslo formula_41 tak, aby formula_42 byla množina lichých čísel, tzv. reprezentanta množiny lichých čísel. Zvolme například formula_43 . Pak výše uvedený vzorec říká: formula_44\n\nDosazením do pravé strany dostaneme: formula_45\n\nTakže výsledek operace \"lichá čísla formula_38 sudá čísla\" je množina lichých čísel.\n\nKdybychom vybrali jiné reprezentanty, např. formula_47, dospěli bychom k výsledku formula_48, což je množina totožná s množinou formula_49. To je ilustrací (nikoli však důkazem), že výsledek je nezávislý na volbě reprezentantů. Kdyby nezávislý nebyl, pak by definice byla nekorektní.\n\nBinární relace na \"A\" je kongruencí právě tehdy, pokud je jádrem nějakého homomorfismu z \"A\" do nějaké struktury \"B\".\n\nPro každý homomorfismus \"f\" z \"A\" do \"B\" platí, že jádro homomorfismu \"Ker f\" je kongruence na \"A\". (Pojem jádro homomorfismu je někdy chápán jako podstruktura \"A\", ale zde se držíme obecnější definice, že jde o relaci na \"A\".) Proto každý homomorfismus definuje faktoralgebru. Podle první věty o izomorfismu je tato faktoralgebra izomorfní s oborem hodnot \"f\".\n\nPlatí i opačný vztah: Každá kongruence \"R\" je jádrem nějakého homomorfismu. Příkladem takového homomorfismu je zobrazení formula_50. V příkladě níže toto zobrazení jakémukoli lichému číslu (např. 3) přiřadí množinu všech lichých čísel a sudému číslu množinu všech sudých čísel. Nejedná se o izomorfismus, neboť zobrazení není prosté .\n\nPříklad: Zobrazení formula_51 přiřadí každému sudému číslu hodnotu 1 a lichému číslu -1. Jádrem tohoto zobrazení je právě výše zmíněná relace \"x-y je sudé číslo\". Faktoralgebra i obor hodnot jsou dvouprvkové množiny. Izomorfismus mezi nimi přiřadí množině všech sudých čísel hodnotu 1 a množině všech lichých čísel -1. Tento izomorfismus není totožný se zobrazením \"f\", neboť jeho argumentem jsou množiny čísel, zatímco argumentem \"f\" jsou čísla.\n\n"}
{"id": "62866", "url": "https://cs.wikipedia.org/wiki?curid=62866", "title": "Izomorfismus", "text": "Izomorfismus\n\nIzomorfismus je zobrazení mezi dvěma matematickými strukturami, které je vzájemně jednoznačné (bijektivní) a zachovává všechny vlastnosti touto strukturou definované. Jinými slovy, každému prvku první struktury odpovídá právě jeden prvek struktury druhé a toto přiřazení zachovává vztahy k ostatním prvkům.\n\nO izomorfismech je možno mluvit mezi množinami, algebraickými i relačními strukturami, grafy, modely, metrickými i topologickými prostory a mnoha dalšími strukturami.\n\nNapříklad zobrazení formula_1 z množiny reálných čísel do reálných čísel zachovává sčítání (a je tedy grupovým izomorfismem), ale ne násobení (proto není tělesovým izomorfismem) ani vzdálenost (proto není izomorfismem metrických prostorů, ovšem je homeomorfismem neboli topologickým izomorfismem).\n\nPokud takové zobrazení existuje (tedy struktury jsou izomorfní), mají obě množiny zcela totožné vlastnosti, takže rozdíl mezi nimi je pouze formální a nepodstatný (z hlediska příslušné teorie). Například funkce arkus tangens je topologickým, ale ne metrickým izomorfismem mezi intervalem formula_2 a reálnými čísly, takže tyto dvě struktury (množiny vybavené metrikou) mají zcela shodné všechny topologické vlastnosti, ale ne všechny metrické.\n\nZde uvedeme definice pro jednotlivé obory matematiky a vztahy mezi nimi.\n\nPředpokládejme, že na množině formula_3 jsou definovány relace formula_4 a na množině formula_5 jsou definovány relace formula_6. Řekneme, že zobrazení formula_7 je izomorfismus mezi formula_3 a formula_5 vzhledem k relacím formula_4 a formula_6, pokud platí:\n\nŘekneme, že struktury formula_17 a formula_18 jsou izomorfní, pokud mezi nimi existuje nějaký izomorfismus ve smyslu výše uvedené definice.\n\nAčkoli definice může působit složitě a nepřehledně, zachycuje přesně intuici řečenou v úvodním přiblížení:\n\nUvažujme o množinách formula_19, které mají uspořádání formula_20.\nIzomorfismus v tomto případě znamená, že pokud je formula_21, pak musí být formula_22.\n\nDá se snadno ukázat, že v izomorfismu se musí nejmenší prvek zobrazit opět na nejmenší prvek, infimum na infimum, minimální prvek na minimální prvek…\n\nV algebře izomorfismem mezi dvěma algebrami rozumíme bijektivní homomorfismus, tedy zobrazení slučitelné se všemi operacemi na algebře, které je zároveň bijekcí (každému prvku z jedné množiny přiřadí právě jeden prvek z druhé).\n\nOpět se jedná o zvláštní případ výše uvedené definice - uvědomme si, že operace není nic jiného, než konkrétní typ relace.\n\nDá se snadno ukázat, že v izomorfismu se musí neutrální prvek operace zobrazit na neutrální prvek jí odpovídající operace v druhé množině, obdobně například inverzní prvek opět na inverzní prvek.\n\nV teorii grafů řekneme, že dva grafy jsou izomorfní, pokud formula_23.\n\nU algebraických struktur jsou izomorfismem právě bijektivní homomorfismy. To však neplatí pro některé jiné struktury, např. relační struktury nebo topologické prostory (v nichž roli homomorfismu plní spojitá zobrazení). Obecně však platí, že zobrazení mezi dvěma strukturami je izomorfismem, právě když je bijektivním homomofismem, jehož inverzní zobrazení je také homomorfismem.\n\n\n\n\n\n"}
{"id": "62889", "url": "https://cs.wikipedia.org/wiki?curid=62889", "title": "Řekové", "text": "Řekové\n\nŘekové (: Ἕλληνες, [ˈelines]) jsou indoevropský národ, který dnes obývá především Řecko, dále žijí jeho příslušníci na Kypru, v Albánii, Itálii a Egyptě a má přibližně 15 miliónů členů. V České republice je město s největším procentem řeckého obyvatelstva Krnov, kde žije přibližně tisíc Řeků.\n\nŘekové jsou potomky antických Řeků, s malými příměsmi slovanských a jiných genů. Jejich jazykem je novořečtina. Věřící se většinou hlásí k pravoslaví (94,5 %), 1,5 % k islámu a všechna ostatní náboženství dohromady tvoří 1,2 %. Je rozšířeným omylem, že Řekové patří k řecké katolické církvi. Ta v Řecku fakticky neexistuje, neboť vznikla v 18. století na území Uherska (dnešní Polsko, Ukrajina, Slovensko, Maďarsko a Rumunsko).\n\nŘekové mají původ v starověkých řeckých kmenech Achájů, Dórů a Iónů, kteří se usadili v Řecku a Malé Asii. Ve starověku se Řekové tak také nazývali Achájové nebo Danaové, jak je doloženo již u Homéra. Danaové a Achájové (případně Argejští) jsou všichni Řekové, kteří bojovali u Tróje. Později se tato pojmenování vázala pouze k obyvatelstvu určité části Řecka. Později se pro Řeky ujalo dodnes platné etnonymum Hellénové. Homér tak označoval pouze malý kmen z Thessálie.\n\nPojmenování Řekové pochází z latinského \"Graeci\", které prý bylo odvozeno od kmene \"Graiků\", který sídlil v severozápadním Řecku. Ve staročeštině byli označováni jako \"Hřeci\".\n\nK Řekům se již od středověku hlásí také románští Arumuni (Valaši) v Thesálií, albanofonní Arvanité (vlastně \"Albanité\") v některých oblastech v jižním Řecku a také zbytek slovanského obyvatelstva v severní části řecké Makedonie. V době turecké nadvlády, byli Řekové vystaveni vlivu Turků a někteří Řekové přestoupili na islám, naopak Turkové si osvojili řeckou orientální kulturu. Řekové až do roku 1923 obývali také západní, jižní a severní pobřeží Malé Asie (Turecko), kde byli většinovým obyvatelstvem už od antiky, avšak v roce 1923 byli přesídleni do Řecka. Řekové žijí již od antických dob také v egyptské Alexandrii, jižní Itálii a na Sicílii.\n\nŘecko je často nazýváno kolébkou evropské kultury. Řekové jisté dovednosti a zvyky přejali například od Egypťanů či Féničanů, nicméně upravili je do podoby, kterou pak přejali Římané a která se pak rozšířila do celé Evropy. Dá se říci, že Řekové v podstatě vynalezli drama, komedie i tragédii. I řecké eposy, básně, báje a další literární díla jsou známá v celém světě. Řecké sochařství se vyznačovalo realističností a věrností, jaké nikdy předtím neexistovaly. V podstatě všechny pozdější evropské stavební styly, snad kromě gotiky a moderních směrů jako kubismu, vycházejí z řecké architektury. V řeckých poleis poprvé fungoval společenský systém, který lze nazývat demokracií (slovo demokracie je řeckého původu – \"démos\" znamená lid a \"kratos\" vládu).\nZ moderního řeckého umění je znám například neorealistický film Řek Zorba.\n\nV řeckých dějinách jsou tři období, která na sebe navazují jen málo a tvoří jakési samostatné bloky. Za Řeky lze považovat příslušníky starořecké civilizace. Druhou linii pak tvoří představitelé první církve a z těchto zárodků vzniklá Byzantská říše. Po jejím zániku bylo Řecko v područí Osmanské říše. V novověku pak vzniká moderní řecký národ, který se ústy svých obrozenců dovolává především starořeckého dědictví, na něž chce navazovat spíše než na Byzanc. Někdy se tato období rozlišují a hovoří se o Starořecích, Byzantincích a Novořecích, v širším slova smyslu lze však osobnosti ze všech těchto období označit za Řeky.\n\nVe starém Řecku vznikla filozofie. Nejvýznamnějšími filozofy byly Aristoteles, Platón, Sokratés, Hérakleitos, Epikúros, Díogenés ze Sinópé, Anaxagorás, Parmenidés, Zénón z Eleje, Empedoklés, Plótínos, Xenofanés, Prótagorás z Abdér, Zénón z Kitia, Antisthenés, Epiktétos, Gorgiás z Leontín, Aristippos z Kyrény či Pyrrhón z Élidy.\n\nZakladateli evropské exaktní vědy (ačkoli oni se tehdy necítili být ještě nijak odděleni od filozofů) jsou Archimédés, Eukleidés, Pythagoras, Démokritos, Hippokratés, Klaudios Ptolemaios, Thalés z Milétu, Galén, Eratosthenés z Kyrény, Anaximandros, Hipparchos, Hérón Alexandrijský, Leukippos z Milétu, Theofrastos, Diofantos, Aristarchos ze Samu, Apollónios z Pergy, Eudoxos z Knidu, Poseidónios nebo Archytas.\nI oblast dnešních humanitních a sociálních věd má své otce zakladatele na Peloponésu, Hérodotos a Thúkydidés jsou otci dějepravy, v jejich stopách šel v římských časech Polybios. Díogenés Laertios sepsal první dějiny filozofie. Jedním z prvních teoretických ekonomů byl Xenofón.\n\nK nejvýznamnějším starořeckým umělcům patřili básník a mýtograf Homér, básník Hésiodos, básnířka Sapfó, autoři tragédií Sofoklés a Eurípidés, autor komedií Aristofanés, bajkař Ezop či Lúkianos, který je někdy označován za zakladatele sci-fi. Nejvýznamnějšími sochaři byli Feidiás a Praxiteles.\n\nK dodnes hojně připomínaným politikům starého Řecka patří Athéňané Periklés, Alkibiadés či Solón, jenž proslul jako tvůrce zákonů, Sparťan Leónidás I. či slavný řečník Démosthenés. Vojevůdce Pyrrhos vstoupil do známého úsloví Pyrrhovo vítězství. Soudobí Řekové považují za Řeka i legendárního vojevůdce Makedonské říše Alexandra Velikého (viz anketa Největší Řek).\n\nNejznámějším starořeckým cestovatelem byl Pýtheás z Massalie.\n\nNa rozhraní epoch stála Hypatia z Alexandrie, filozofka a matematička hájící pohanství před stále více dominujícím křesťanstvím, jež byla ubita křesťanským davem. Někdy je nazývána posledním Helénem.\n\nŘekové stáli u samých kořenů křesťanství jakožto organizovaného náboženství. Za Řeka je považován již Evangelista Lukáš. Řekové byli také někteří z prvních papežů – Hyginus, Telesforus, Eleutherus ad. Intelektuálními oporami řecko-římské, posléze východořímské či byzantské civilizace byli Atanáš, Basileios Veliký, Řehoř z Nazianzu, Jan Zlatoústý, Řehoř z Nyssy, Kléméns Alexandrijský, Cassiodorus, Jan Malalas, Jan z Damašku, Konstantin VII. Porfyrogennetos, i české dějiny silně ovlivňující Cyril a Metoděj, Prokopios z Kaisareie, Michael Psellos, Gregorios Palamas, Niketas Choniates, Ioannes Zonaras, Georgios Gemistos Pléthón, Georgios Pachyméres, Georgios Akropolites a Basilius Bessarion, který musel z Konstantinopole prchat před Turky. Ač Byzanc odvrhla velkou část antického dědictví, čímž se patrně ochudila, rozvinutá byla architektura, nejvýznamnějšími architekty byli Anthémios z Trallu a Isidor z Milétu, stavitelé chrámu Hagia Sofia. Na území Osmanské říše se v té době prosadil geograf Yaqut al-Hamawi ar-Rumi, rovněž původem Řek.\n\nPo pádu Byzance bylo nadlouho nejasné, zda lze někoho označovat pojmem Řek. Řekové zhusta přijímali islám, aby si ulevili od daní, které na nemuslimy Turci uvalovali. Jednou z enkláv, kde se udržela linie řecké kultury, byla Kréta. Právě zde působil v 16. století malíř El Greco (vlastním jménem Dominikos Theotokopulos), který se nakonec prosadil hlavně ve Španělsku, a je považován nejen za největšího řeckého malíře, ale je možná i nejslavnějším moderním (tedy neantickým a nebyzantským) Řekem vůbec. Osmané však nakonec dobyli i Krétu.\n\nAž v 18. a 19. století se zdvihla nová vlna národního sebeuvědomění a odporu vůči Osmanské říši. Zrodil se moderní řecký národ. Klíčovými postavami tohoto národního obrozovacího procesu byli Joannis Kapodistrias, Adamantios Korais, Rigas Feraios, Theodoros Kolokotronis a Konstantinos Kanaris. Eleftherios Venizelos byl později tvůrcem moderního řeckého státu.\n\nJedním z nejvýznamnějších vědců byl matematik Constantin Carathéodory či astronom Eugène Michel Antoniadi. Oba působili většinu života ve Francii. V USA dosáhl věhlasu, díky svému PAP testu, lékař Georgios Papanikolaou.\n\nNejznámějším novořeckým filozofem je patrně Cornelius Castoriadis.\n\nJedním z nejvýznamnějších řeckých spisovatelů se stal, mj. i díky šťastným filmovým adaptacím svých děl (zejm. \"Řek Zorba\"), Nikos Kazantzakis. Básník Jorgos Seferis získal roku 1963 Nobelovu cenu, Odysseas Elytis roku 1979. Významným básníkem 19. století byl Konstantinos Kavafis, Dionysios Solomos či Kostis Palamas, autor textu olympijské hymny. Ve 20. století pak Janis Ritsos či Angelos Sikelianos. S francouzským kulturním prostorem splynul básník Jean Moréas. Z prozaiků se prosadil například Alexandros Papadiamantis.\n\nMezi skladateli vážné hudby prosluli avantgardní tvůrce Iannis Xenakis a Mikis Theodorakis, autor hudby k filmu \"Řek Zorba\". Z interpretů si celosvětovou slávu vydobyla sopranistka Maria Callasová. V jejích stopách šla Agnes Baltsaová. V populární hudbě se prosadili Nana Mouskouri, Demis Roussos, Melina Mercouri a skladatel elektronické hudby Vangelis. V posledních letech pak Sakis Rouvas.\n\nNejoceňovanějšími řeckými filmovými režiséry jsou Theo Angelopoulos a Costa-Gavras, který emigroval do Francie. V Hollywoodu se akčními trháky prosadil George Pan Cosmatos.\n\nAristoteles Onassis se proslavil nejen jako rejdař a miliardář, ale také jako partner dvou slavných žen, Marie Callasové a vdovy po americkém prezidentovi Jacqueline Kennedyové. Americký veřejný prostor dnes velmi ovlivňuje Arianna Huffingtonová.\n\nSlavnými basketbalisty byli Nikos Galis či Theodoros Papaloukas. Úspěšná je řecká vzpěračská škola, vzpěrači Pyrros Dimas a Akakios Kakiasvilis mají tři zlaté olympijské medaile.\n\nDemetrius Vikelas byl prvním předsedou Mezinárodního olympijského výboru.\n\n\n\n"}
{"id": "62896", "url": "https://cs.wikipedia.org/wiki?curid=62896", "title": "Římané", "text": "Římané\n\nJako Římané (latinsky \"Romani, Quirites\") byli původně ve starověku označováni obyvatelé města Říma (latinsky \"Roma\"). Jak se šířila římská nadvláda, přešlo toto pojmenování na všechny obyvatele Itálie (např. Latinové, Faliskové, Umbrové, Sabelové), pokud měli římské občanství. Říman byl tedy plnoprávný občan římské říše (\"imperium Romanum\"). Ediktem císaře Caracally (\"Constitutio Antoniniana\") z roku 212 n. l. bylo uděleno římské občanské právo všem svobodným obyvatelům na území říše. \n\nZa Římany (řecky \"Rhómaioi\", počeštěle „Romájové“ či „Roméjové“) se považovali až do roku 1453 obyvatelé Byzantské říše, přestože zde úředním jazykem byla od 6. století řečtina a obyvatelstvo bylo rozličného etnického původu.\n\n"}
{"id": "62902", "url": "https://cs.wikipedia.org/wiki?curid=62902", "title": "Definice kruhem", "text": "Definice kruhem\n\nDefinice kruhem je logický klam, ve kterém se definice zpětně odkazuje na pojem, který má sama vysvětlovat, nestačí tedy sama o sobě na dostatečnou definici pojmu a předpokládá jeho předchozí znalost. Takto „definovaný“ pojem pak nemá žádný smysluplný obsah. Mezi jednoduché případy lze uvést „stařec je starý člověk“, „nespavost je, když někdo nespí“, nebo „definice kruhem je logický omyl, kdy je pojem definován kruhem“.\n\nDefinice kruhem však může mít i nenápadnější podobu. Dlouhá léta byl například kilogram definován jako hmotnost jednoho litru vody při určitém tlaku, jednotka tlaku je však pascal, což je newton na metr čtvereční, kde newton je síla potřebná ke zrychlení 1 kg na 1 m·s – kruh se uzavírá.\n\nNejkratší možná definice kruhem je „viz: \"viz\" viz“ (stojí za povšimnutí, že kruh se zde uzavírá již druhým slovem definice).\n\nPříbuzný definici kruhem je důkaz kruhem, kdy tvrzení, které je dokazováno, je také využito při důkazu samotném.\n\n"}
{"id": "62905", "url": "https://cs.wikipedia.org/wiki?curid=62905", "title": "2006 BV39 (planetka)", "text": "2006 BV39 (planetka)\n\n2006 BV je planetka Apollonovy skupiny, patřící současně mezi objekty pravidelně se přibližující k Zemi (NEO) a tedy i mezi potenciálně nebezpečná tělesa (PHA). Její dráha dosud není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze po dobu dvou dní, nebylo možno provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetka byla poprvé pozorována 26. ledna 2006 kolem 08:00 světového času (UTC) 1,8metrovým dalekohledem na Kitt Peak Observatory v rámci programu Spacewatch II. Objevili ji astronomové T. H. Bressi, M. T. Read. O dva dny později, 28. ledna v 07:28 UTC, prolétla v minimální vzdálenosti 330 tisíc kilometrů od středu Země, tedy blíže, než obíhá Měsíc, a opět se vzdálila do meziplanetárního prostoru. Naposledy byla pozorována ještě krátce před jejím maximálním přibliížením k Zemi, v 05:14 UTC a poté během obletu ještě téhož dne kolem 22:40 UTC astronomem Milošem Tichým z observatoře na jihočeské Kleti.\nV minulosti prolétla již několikrát v blízkosti Země, naposledy v roce 1997, kdy ji minula v bezpečné vzdálenosti 23 milionu kilometrů. Před tím, v roce 1962, prolétla ve vzdálenosti přibližně 5,6 mil. km kolem Marsu, což poněkud změnilo její dráhu.\n\nPlanetka se bude opakovaně přibližovat k Zemi, ale po zbytek tohoto století nás tyto průlety neohrozí. K nejtěsnějšímu průletu ve vzdálenosti 7,3 mil. km má dojít 24. června 2061. Mnohem zajímavější budou opakované průlety kolem Marsu v letech 2026, 2050, 2075 a 2099. Při posledním z těchto setkání mine Mars jen o 4 mil. km.\n\n"}
{"id": "62914", "url": "https://cs.wikipedia.org/wiki?curid=62914", "title": "SCORM", "text": "SCORM\n\nShareable Content Object Reference Model (SCORM) je referenční model pro e-learning. Je souborem specifikací a standardů, jejichž hlavním úkolem je umožnit provozovat obsah vytvořený v souladu se SCORMem v libovolném LMS, který také musí pravidlům SCORM vyhovovat. \nJak vyplývá z názvu, jde o model sdílitelných obsahových objektů (SCO – Shareable Content Object), který umožňuje znovupoužití vzdělávacích materiálů na všech SCORM přizpůsobených produktech a platformách.\nPro popis výukových objektů SCORM používá manifest. Je to popisný soubor napsaný v rozšiřitelném značkovacím jazyku XML (eXtensible Markup Language).\nAplikační profil metadat popisujících SCORM objekty má 64 prvků, ale jen malá část z nich je povinně vyžadována pro dosažení shody s referenčním modelem. Rozdělují se do devíti kategorií:\n\n\nTento model je vytvářen americkou iniciativou ADL (Advanced Distributed Learning Initiative) a odvolává se na normy vytvořené konzorcii IEEE a IMS learning Technology Standards. \n\n"}
{"id": "62915", "url": "https://cs.wikipedia.org/wiki?curid=62915", "title": "E-learning", "text": "E-learning\n\nE-learning je vzdělávací proces, využívající informační a komunikační technologie k tvorbě kurzů, k distribuci studijního obsahu, komunikaci mezi studenty a pedagogy a k řízení studia.\n\nExistuje řada definic e-learningu, které vznikaly v různých dobách. Vzhledem k nepřetržitému dynamickému vývoji e-learningu samotného, i souvisejících informačních a komunikačních technologií, se často výrazně liší. Některé jsou až příliš jednoduché a naopak některé příliš akademické, některé jsou velmi široké, některé zužují význam až příliš. Uveďme některé z nich, použité v různých materiálech v poslední době:\n\nZ citovaných definic mimo jiné vyplývá, že e-learning v sobě zahrnuje řadu dílčích aktivit, které mohou být propojené do uceleného systému, ale také nemusejí. Může se jednat o rozsáhlé kurzy plně distančního charakteru a propracované nástroje kolaborativního učení, naopak ale může jít jen o doplnění prezenční výuky. Vhodných ICT nástrojů je řada: vystavení studijních materiálů na internetu nebo intranetu, nabídka k nim vztažených autotestů, komunikace prostřednictvím diskusních fór, e-mailů a dalších synchronních nebo asynchronních komunikačních nástrojů. Všechny uvedené nástroje je vhodné integrovat, pro tyto účely proto slouží specializované aplikace pro řízení procesu vzdělávání - LMS (Learning Management System). Těchto systémů je řada, kromě několika desítek nejznámějších existují stovky systémů s nejrůznějším rozsahem.\n\nPoslední definice naznačuje, že e-learning nelze zúžit pouze na praktické otázky implementace moderních technologií do různých forem vzdělávání. Součástí e-learningu je rovněž teoretické studium problematiky i empirický výzkum, jehož cílem je poznat reálný stav e-learningu (např. vhodnost nebo nevhodnost určitého technologického řešení, případně pohled studentů nebo vyučujících na využití moderních technologií ve výuce či při učení), přičemž na výzkumu by se měli podílet rovněž samotní aktéři e-learningu.\n\nV definicích e-learningu nejsou příliš často zmiňovány etické otázky, ačkoliv využívání moderních technologií přináší celou řadu zcela nových otázek. Nemusí jít vždy pouze o negativní jevy (např. elektronické podvádění), ale také o problematiku autorských práv, licencování výukových zdrojů či nástrojů ICT, případně o etická pravidla komunikace nebo zachování soukromí studentů apod.\n\nE-learning a samotné moderní technologie nabízejí možnosti, jak zpřístupnit učení v jeho různých podobách také různě znevýhodněným skupinám lidí. Mnozí studenti se specifickými nároky mohou studovat svoje obory právě díky tzv. asistivním technologiím, které je možné vymezit jako širokou škálu nástrojů, služeb, strategií a metod, které jsou vytvořeny a aplikovány, aby pomohly vyřešit problémy, s nimiž se potýkají lidé se specifickými nároky. Může přitom jít o speciální počítačové komponenty, ale také o počítačové výukové programy nebo třeba o audio knihy (viz např. Zounek, 2009).\n\nUčení tu není pro technologie, ale technologie jsou tu pro učení (Zounek, 2009, s. 49)\n\nSamotné e-learningové kurzy je možno rozdělit podle cílení obsahu do dvou základních kategorií:\n\nZatím se e-learning spojuje především s osobními počítači. Díky rozvoji nových kategorií výkonných komunikačních prostředků, jako jsou kapesní či osobní počítače či organizéry, ale také nová generace mobilních telefonů, které umožňují připojení k internetu, se začíná hovořit i o m-learningu – mobilním vzdělávání. Mobilní telefony z počátku 21. století mají dostatečný výkon i pro přehrávání videopořadů a není důvod, proč by nemohly sloužit ke vzdělávání, stejně jako slouží k přístupu k informacím na internetu.\n\nOnline technologie jsou nástroje digitálních technologií, které lze používat v mnoha oblastech lidských činností. Online technologie ve vzdělávání jsou vybrané nástroje digitálních technologií, které lze použít ve vzdělávání nebo při učení.\n\nBlog nebo weblog je webová aplikace nebo služba sloužící pro snadnou publikaci libovolných informací. Výhodami weblogu jsou časová nenáročnost a snadné ovládání. Nevýhodou naopak může být neochota veřejně publikovat vlastní úvahy a potřeba neustálého sledování diskuse. Text blogu nemá žádná specifická pravidla, jeho pomocí lze tvořit i webové stránky. K blogům je možné vkládat komentáře, buď volně, nebo po registraci. Existují poskytovatelé služby na internetu, jako například Webnode. Tento velice jednoduchý nástroj se rychle rozšiřuje právě v oblasti vzdělávání jako zdroj aktuálních doplňujících informací, ke zveřejňování učebních materiálů nebo k odevzdávání studentských prací.\n\nDiskusní fórum je asynchronní nástroj pro komunikaci na internetu umožňující publikovat vlastní názory a reagovat na příspěvky ostatních uživatelů. Online diskusní fóra umožňují ve vzdělávání dialog, jako doplněk online formy výuky. Uchovávání historie příspěvků umožňuje retrospektivní analýzu a může pomáhat porozumět danému problému.\nSamostatné diskusní fórum zahrnuje diskuse odborných nebo zájmových skupin či poradenství.\nDiskusní fórum na webové stránce nebo portále nejčastěji diskuze na zpravodajských serverech, sloužící jako zpětná vazba na zveřejněná témata.\nDiskusní fórum ve virtuálním prostředí slouží ke komunikaci uzavřené skupiny uživatelů v online platformách.\n\nE-book je elektronická nebo digitální forma textu, nejčastěji kniha, ale i časopisy, skripta, dokumenty nebo manuály. Ke čtení E-booků slouží čtečky, které existují ve formě samostatných zařízení, sloužících ke čtení elektronických knih nebo jako aplikace na počítače, notebooky, tablety či mobilní telefony. Ve vzdělávání jsou E-booky užitečné nástroje pro šíření učebních materiálů. V případě čtecích zařízení je výhodou přenositelnost velkého množství obsahu, v případě aplikací zase dostupnost kdekoli. Další výhodou e-knih je také možné připojovat poznámky, zvýrazňovat text a vyhledávat. E-knihy často obsahují multimediální obsah nebo odkazy. Výjimečností je mimořádná dostupnost zdrojů, např. elektronické zdroje v knihovnách nebo v Google Books apod. Nevýhodou může být cenová dostupnost, nekompatibilita formátů nebo možnost porušení autorského zákona.\n\nElektronické portfolio jako soubor dokumentů, výsledků učení a jiných objektů je ve vzdělávání tradičně využívaný nástroj k prezentaci toho, čeho student dosáhl a co se naučil. Digitální technologie umožňují vytvářet e-portfolia v softwarových aplikacích. E-portfolio umožňuje kompletaci učebních materiálů a výsledků učení. Podporuje reflektivní učení. Lze vytvářet specifická portfolia dle oblasti práce nebo kompetencí. Umožňuje plánování a směřování dalšího studia studenta. Umožňuje prezentovat a sdílet vlastní portfolio s učitelem a spolužáky. V případě e-portfolií je aktivita primárně na straně studenta, učitel zde plní roli mentora a rádce.\n\nE-portfolio jako obsah\n\nObsahem e-portfolia mohou být texty, prezentace, projekty a odkazy, ale také vzdělávací plány a cíle. E-portfolio si vytváří student sám a stává se tak důležitým dokumentem v celoživotním vzdělávání. Portfolio může mimo jiné sloužit k doložení schopností a dovedností uchazeče o zaměstnání.\n\nE-portfolio jako systém\n\nSystém e-portfolio lze využít ve výuce jako virtuální učební prostředí. Umožňuje vytváření skupin, komunikaci s uživateli, vytváření blogů a vkládání souborů, odkazů a videí. Vzdělávací prostředí si vytvářejí sami studenti.\n\nVýhodou e-portfolia je snadná práce s obsahem, možnost propojení s dalšími nástroji pomocí odkazů a snadná přenositelnost.\nRozlišujeme čtyři typy e-portfolií:\n\nRozvojová e-portfolia ukazují pokrok studenta v daném časovém období.\n\nHodnoticí e-portfolia dokládají kompetence a dovednosti studenta v dané oblasti.\n\nPrezentační e-portfolia prezentují nejlepší práce a kompetence studenta po ukončení studia.\n\nHybridní e-portfolia v sobě spojují prvky výše uvedených portfolií.\n\nGoogle aplikace je soubor volně dostupných online aplikací využitelných ve výuce. Výhodou Google aplikací je jejich snadná dostupnost online, podpora vzájemné komunikace a sdílení, personalizace služeb, velkokapacitní úložiště a využívání služeb zdarma. To umožňuje komunikaci všech aktérů, online spolupráci, skupinovou výuku a společnou práci na projektech online.\n\nUčení hrou (resp. \"Škola hrou\"\" (latinsky \"Schola Ludus\")\") je myšlenka, se kterou pravděpodobně poprvé přišel již pedagog Jan Amos Komenský. Digitální technologie nabízejí nové možnosti v oblasti herní grafiky, interaktivity a síťového prostředí.\n\nGame based learning - výuka založená na hře rozlišuje dva způsoby využití her. Používá hry, které nebyly primárně určeny k výuce a hry, které byly vytvořeny právě za účelem vzdělávání. Hry pomáhají při řešení problémů, při hledání alternativ, při získávání praktických zkušeností, umožňují vyzkoušet různé identity, jsou motivační, rozvíjejí komunikaci. Existují argumenty pro i proti zavádění herního principu do výuky. Z článku zveřejněného na Metodickém portále RVP http://clanky.rvp.cz/clanek/c/G/6491/vyukove-digitalni-hry-ve-skolach-vyzkum.html/ o výzkumu EUN Schoolnet v projektu How are digital games used in schools? provedeném v 2008/2009 je zřejmé, že výuka založená na hře pozitivně ovlivňuje děti v přístupu k učení a ke škole jako takové, má pozitivní vliv na vztahy mezi spolužáky, podporuje vzájemnou vstřícnost. Na druhou stranu může vést k závislosti a patologickému hráčství.\nPomocí simulace jsou vytvářeny modely reálných jevů. V simulacích lze manipulovat modely, měnit jejich parametry a tak zkoumat jejich vlastnosti. Tento nástroj je ve vzdělávání užitečný typicky ve vytváření modelů jevů, které nelze ve škole reálně zkoumat. Jako příklad uveďme simulátory nemocničního prostředí na 1. Lékařské fakultě UK v Praze http://www.alumni1lf.cz/trenink-na-simulatorech-je-zasadni-pro-vyuku-lekaru\n\nGamifikace není hraní jako takové, ale herní prvky jsou využívány při výuce, např. digitální odznaky jako známky úspěchu studenta.\n\nLMS (learning Management Systém) je nejrozšířenější virtuální prostředí sloužící jako podpora elektronického vzdělávání. Jedná se o přesně vytvořené online kurzy, které umožňují prohlížení výukových materiálů, podporují různé aktivity a evidenci studijních výsledků a hodnocení. Výhodou je uživatelsky jednoduché prostředí, funkčně propojený komplex a možnost zpřístupnění vymezené skupině studentů. Velmi rozšířený je systém Moodle. Výhodou LMS systémů je jejich využití při různých formách studia a výuky, lze je přizpůsobit různým učebním stylům studentů, archivují historii aktivit a umožňují efektivní kontrolu studia. Nevýhodou se zdá být nárůst práce pro učitele.\n\"„Problematickým se však ukázala časová a materiální náročnost práce učitele zastávajícího toto pojetí. E-learning není intuitivní, není to neutrální technologie, neexistuje lineární cesta od nepochopení k plnému poznání výhod a možností této technologie a vyžaduje od učitele práci navíc, a to zejména tehdy, jestliže učitel poskytuje studentům zpětnou vazbu.“\" (Švaříček, Zounek 2008)\n\nMOOC – Massive Open Online Courses se stávají velmi výrazným trendem v oblasti výukových online technologií. Jsou to specifický typ online kurzu, který je k dispozici zdarma neomezenému počtu uživatelů, př.http://www.americkecentrum.cz/online-kurzy-mooc. Masovost jeho využití je nesrovnatelná s tradiční výukou, otevřenost spočívá v bezplatném přístupu ke vzdělávání, a to všem, bez rozdílu. Vše potřebné k ukončení kurzu je dostupné online a definice kurzu je naplněna systematickou posloupností výukových činností. MOOC kurzy nahrazují klasické přednášky, mají velký potenciál v celoživotním vzdělávání.\nMobilní zařízení nezávislá na konkrétní místo s možností připojení se k internetu či vzájemně prakticky kdekoli představují další podobu učení. Možnost instalace stejných nebo podobných aplikací jako na PC dává prostor pro práci e-booky, čtení a komentování blogů, diskusi, komunikaci na sociálních sítích, s gamifikací apod. Ve výuce lze s mobilními technologiemi podpořit výuku cizích jazyků, lze je využít k vyhledávání na virtuálních mapách. Výukové využívání senzorů, měření, zkoumání a dokumentování jevů je také nástroj s možným výukovým potenciálem. Rizikem je možné zneužití studenty při testech.\n\nTime management neboli plánování času je nutnost z hlediska efektivní organizace práce. Studenti mají k dispozici celou řadu nástrojů, jako jsou například to-do listy, úkolníčky, online kalendáře aj. Např. Remember The Milk https://www.rememberthemilk.com/. Tyto nástroje pomáhají organizovat práci studenta i pedagoga, vkládání úkolů, sdílení termínů, nebo i celých kalendářů. Poskytují podporu skupinové spolupráce, načasování a přehled o termínech.\n\nPodcasting je distribuce zvukových stop a videí prostřednictvím internetu. Použití prostřednictvím mobilních zařízení je možné takřka kdekoli a také vytvářet podcasty lze jednoduše pomocí zdarma dostupné aplikace Audacity® Z výukového hlediska jsou tyto nástroje užitečné při tvorbě vlastních pořadů\n\nScreencasting je snímání obrazovky PC vč. možnosti nahrát komentář k jednotlivým krokům daného procesu. Slouží např. k dokumentování použitého potupu.\n\nTyto nástroje jsou však nevhodné pro práci s tabulkami, grafy a detailními informacemi.\nPeer Assessment – vzájemné hodnocení je obvykle online program, kde studenti po přihlášení hodnotí práce odevzdané jejich spolužáky. Nástroje vhodné pro vzájemné hodnocení se velmi odlišují a také technická realizace hodnocení nemusí korespondovat s představou učitele. Neexistuje jeden obecně použitelný online systém. Ve výuce tento nástroj umožňuje vzájemné učení se studentů jeden od druhého, vzájemné porovnávání vlastních řešení a učení se dovednosti hodnotit.\n\nWebinář - spojení slov web a seminář je seminář probíhající v reálném čase v online prostředí. Tento nástroj umožňuje studentům zúčastnit se společně semináře z různých míst a časových pásem. Velkou výhodou je relativní finanční nenáročnost. Nevýhodou jsou naopak velké nároky na přípravu, a absence sociálního kontaktu.\nWiki (původně havajské slovo pro „rychlý“) je online softwarová technologie, jejímž prostřednictvím lze jednoduše tvořit a upravovat obsáhlé a přesně strukturované texty. Úpravy provádí skupina uživatelů, uživatelem může být v podstatě kdokoli. Nejznámějším wiki webem je encyklopedie Wikipedie. Za jejím vznikem stojí institucionálně neukotvená skupina uživatelů s vypracovaným systémem organizované kooperace. O kvalitě obsahu Wikipedie se vedou odborné spory, přesto je toto studenty velmi využívaný nástroj. Z hlediska výuky nejde jen o pasivní čtení, ale studenti mají možnost aktivně editovat obsah. Jedná se o zdroj informací se stále aktuálním obsahem. Editace je velmi jednoduše zvládnutelná a každá úprava je archivovaná. Evidence editorů a možnost vkládat interní odkazy umožňuje týmovou spolupráci.\nOnline technologie podporují výuku bez ohledu na místo, kde se jednotliví aktéři nacházejí a v jakém časovém pásmu se pohybují. \n\n\n\n"}
{"id": "62916", "url": "https://cs.wikipedia.org/wiki?curid=62916", "title": "Learning Management System", "text": "Learning Management System\n\nLearning Management System je systém pro řízení výuky, tedy aplikace řešící administrativu a organizaci výuky.\n\nAplikace, které v sobě integrují zpravidla nejrůznější on-line nástroje pro komunikaci a řízení studia (nástěnka, diskusní fórum, chat, tabule, evidence ad.) a zároveň zpřístupňují studentům učební materiály či výukový obsah on-line nebo i off-line. LMS aplikací je řada – od těch jednoduchých přes nejrůznější LMS z akademické sféry až po rozsáhlé a složité komerční aplikace (Adobe Connect, Fronter, Blackboard, iTutor). Řada LMS je šířených i jako free nebo open source software (například Moodle nebo v Česku vyvíjená iTřída).\n\nZajímavou alternativou serverově orientovaných LMS jsou i P2P e-learningové aplikace.\n\nZa běžné funkce systémů řízeného vzdělávání můžeme považovat následující moduly:\n\nPro všechny tyto funkce je důležitý požadavek na jejich přenositelnost a standardizaci. LMS by měl být otevřený a schopný například snadno a rychle začlenit výukový obsah, vytvořený například před zavedením LMS. Mezi standardizované formáty výukových jednotek patří např. SCORM, AICC, IMSCC, IEEE a Ariadne.\n\n"}
{"id": "62918", "url": "https://cs.wikipedia.org/wiki?curid=62918", "title": "Blended learning", "text": "Blended learning\n\nBlended learning (b-learning) je označení pro kombinovanou výuku, tedy pro kombinaci standardní výuky (prezenční, prezentační, face-to-face) s e-learningem.\n\nBlended learning se snaží kompenzovat některé dílčí nevýhody e-learningu při plnění vzdělávacích cílů spojováním s prvky standardní výuky, kdy je například kombinován v distančním studiu e-learningový kurz s úvodním či závěrečným seminářem (tutoriálem) nebo workshopem. Tento přístup je vhodný především tam, kde cílová skupina není zvyklá používat moderní komunikační nástroje, jako je chat, diskusní fórum, videokonference a podobně.\n\n\n"}
{"id": "62920", "url": "https://cs.wikipedia.org/wiki?curid=62920", "title": "Výukový objekt", "text": "Výukový objekt\n\nVýukový objekt je malá část výukového obsahu, specifikovaná cílem výkonu, aktivitou a vyhodnocením žáka. Jde o základní stavební prvek e-learningu k výstavbě lekce, jednotky či kursu, nebo sloužící k osvojení malého rozsahu učiva.\n\nV dnešním e-learningu se předpokládá sdílení výukových objektů, které pak označujeme jako sdílitelné výukové objekty. Pro jejich popis se používají standardizovaná metadata a pro jejich distribuci standard SCORM (Sharable Content Object Reference Model).\n"}
{"id": "62921", "url": "https://cs.wikipedia.org/wiki?curid=62921", "title": "Program Fobos", "text": "Program Fobos\n\nProgram Fobos (rusky \"Программа Фобос\", v západních pramenech přepisováno \"Phobos\") bylo označení série dvou automatických planetárních sond určených k průzkumu planety Marsu a jejího měsíce Phobosu, po němž byl celý program pojmenován.\n\nHlavními úkoly těchto sond bylo:\n\nNa projektu Fobos se podílela řada zahraničních vědeckých institucí, včetně československých.\n\nSondy byly vypuštěny z kosmodromu Bajkonur v červenci 1988 a měly dorazit ke svému cíli koncem ledna 1989. V důsledku chyby operátora byla na sondu Fobos 1 ještě během letu meziplanetárním prostorem v srpnu 1988 vyslána chybná povelová sekvence, která způsobila, že se zcela vypojil řídicí systém sondy a pozemní řídicí středisko s ní ztratilo spojení, které se již nepodařilo obnovit. Druhá sonda, Fobos 2, byla 29. ledna 1989 úspěšně navedena na oběžnou dráhu kolem Marsu. V průběhu dalšího letu sonda zkoumala z oběžné dráhy povrch a atmosféru planety a postupně se přibližovala k měsíci Phobos, ale ještě před jeho dosažením bylo s ní také ztraceno spojení.\n\nV plánu je vypuštění ruské sondy Fobos Grunt (\"Фобос-Грунт\"), která by měla na měsíci Phobos přistát, odebrat vzorky půdy z jeho povrchu a dopravit je k analýze zpět na Zemi.\nRusko plánuje uzavřít kontrakt s Čínou. Dohoda spočívá v tom, že společně s ruskou sondou poletí k Marsu i čínská sonda Yinghuo-1. Start se plánuje na rok 2011\n\n\n"}
{"id": "62923", "url": "https://cs.wikipedia.org/wiki?curid=62923", "title": "María Isabel", "text": "María Isabel\n\nMaría Isabel, celým jménem María Isabel López Rodríguez (*4. ledna 1995, Ayamonte, Španělsko) je španělská popová zpěvačka. V roce 2004 se stala s písní \"Antes muerta que sencilla\" vítězkou soutěže Dětské Eurovize.\n\nMaría Isabel López Rodríguez se narodila 4. ledna 1995 v Ayamonte v andaluské provincii Huelva. Otec Julio je lodním tesařem.\n\n\n\nCD:\nDVD:\n\n\n\n\n\n\n"}
{"id": "62926", "url": "https://cs.wikipedia.org/wiki?curid=62926", "title": "Fobos 2", "text": "Fobos 2\n\nFobos 2 (rusky \"Фобос-2\", v západních jazycích přepisováno \"Phobos 2\") byla planetární sonda, určená k průzkumu planety Marsu a jejího měsíce Phobosu. Postavilo ji a provozovalo NPO im. S. A. Lavočkina (НПО им. С. А. Лавочкина), Chimki, Moskovskaja obl., RSFSR (SSSR). Vědeckou náplň projektu koordinoval výzkumný ústav Institut kosmičeskich issledovanij AN SSSR (Институт космических исследований АН СССР), Moskva (SSSR) a Rada programu INTERKOSMOS.\n\nTříose stabilizovaná planetární sonda typu 1F (výr. č. 102) o průměru 1,6 m a výšce 2,5 m sestávala z hlavní přetlakové sekce toroidního tvaru obsahující elektronické vybavení situované kolem válcové modulární experimentální části. Elektrické systémy byly napájeny ze dvou panelů slunečních baterií o rozpětí 10 m situovaných symetricky k hlavnímu tělesu sondy. Ke spodní části sondy byly připevněny čtyři kulové nádrže obsahující pohonné látky (hydrazin) motorů řízení orientace a korekčního motoru pro úpravy oběžné dráhy. Hlavní motor pro navedení na dráhu kolem Marsu byl po skončení činnosti odhozen. Celkem 24 motorky o tahu 50 N a 4 motorky o tahu 10 N byly připojeny částečně ke kulovým nádržím, na tělese sondy a k panelům slunečních baterií. Stabilizační systém používal orientace na Slunce a hvězdu Canopus a měl za úkol zajistit směrovou odchylku menší než ±1° a stabilitu orientace lepší než ±0,005°/s. Stabilizace na Slunce neměla být horší než 0,5° při maximální úhlové rotaci 0,3°/s.\n\n\nPřístrojové vybavení bylo výsledkem široké mezinárodní spolupráce a tvořilo je:\n\n\nSonda byla vypuštěna 12. července 1988 v 17:01:43,185 UTC nosnou raketou typu Proton-K/D-2 z kosmodromu Bajkonur. Během přeletu maziplanetárním prostorem od Země k Marsu byly zkoumány vlastnosti prostředí, kosmické záření a záření Slunce.\n\nNa dráhu kolem Marsu byla úspěšně navedena 29. ledna 1989 v 12:55 UTC. Z počátku se pohybovala po velmi protáhlé eliptické dráze ve výšce 819 až 81 214 km, se sklonem 1,5° k rovníku planety a s dobou oběhu 77 hodin.\nBěhem letu po oběžné dráze byl zkoumán povrch a atmosféra planety Marsu a pořizovány snímky měsíce Phobos. Korekčními manévry bylo snižováno apoareum a zvyšováno periareum oběžné dráhy a sonda se tak přibližovala k měsíci Phobos. Eliptická dráha se tak změnila postupně na téměř kruhovou ve výši 6145 až 6409 km, se sklonem 1,26°. Doba oběhu se přitom zkrátila na 480,78 minuty.\n\nPoslední rádiové spojení se Zemí se uskutečnilo 25. března 1989. Další plánované spojení o dva dny později se však z neznámých příčin nepodařilo a také další pokusy o obnovení spojení byly neúspěšné. Proto nedošlo ani k pokusu o přistání na povrchu měsíce Phobos, které bylo plánováno na 4. dubna téhož roku.\n\n\n"}
{"id": "62937", "url": "https://cs.wikipedia.org/wiki?curid=62937", "title": "František Mrázek", "text": "František Mrázek\n\nFrantišek Mrázek (1. února 1958 Český Brod – 25. ledna 2006, Praha) byl český kontroverzní podnikatel. Z řadového veksláka se stal jednou z vedoucích figur českého podsvětí. Byl vyučený lakýrník. Zařídil si invalidní důchod a již před rokem 1989 měl výborné kontakty na policisty a politiky. Díky podvodům s realitami se jemu a jeho společníkům po roce 1989 podařilo vylákat z bank stamilióny korun. Mrázek sám své jmění odhadoval na miliardy korun. Byl podezříván policií, že si objednal několik vražd. V roce 2006 byl zavražděn nájemným vrahem.\n\nFrantišek Mrázek „podnikal“ už za socialismu. Spekuloval se vším možným, s hodinkami, walkmany, šátky. Jeho jméno figurovalo v případu vyřizování účtů mezi veksláky na Kolínsku. V roce 1986 byl dva měsíce ve vyšetřovací vazbě a poté odsouzen k podmíněnému trestu. Po roce 1989, když už měl několik milionů korun, se zaměřil na skupování realit, díky kterým pak získali lidé spojení s Mrázkem stovky milionů korun, protože je zastavili u bank za poskytnuté úvěry. Policie pak vyšetřovala podezření, že šlo o podvod, protože odhady nemovitostí byly nadhodnocené.\n\nV první polovině roku 1993 založil s Karlem Gottem a Miroslavem Provodem \"Nadaci Karla Gotta Interpo\". Jejím cílem bylo pomáhat dětem policistů, kteří přišli o život při výkonu služby. Gott při založení nadaci věnoval čtyři miliony korun, Mrázek a Provod dali každý půl milionu. Mrázek byl také sponzorem českobrodské nemocnice, které dal 200 tisíc korun na nákup nového ultrazvuku.\n\nMrázek byl považován za mozek finanční skupiny, která kontroluje potravinářský kolos Setuza a olejářskou společnost Český olej. Podnikal spolu s Tomášem Pitrem a Miroslavem Provodem, kteří byli nepravomocně odsouzeni za daňové podvody. On sám nebyl po roce 1989 obžalován a souzen za hospodářské delikty nebo za násilnou trestnou činnost. Sám o sobě řekl, že kontroluje majetek ve výši několika miliard. Měl vliv také na politiku. Podle jeho slov měl „telefony na sedmnáct poslanců z různých stran a na šest senátorů, s nimiž si i tyká.“ Dobré vztahy udržoval s někdejším ministrem financí Ivo Svobodou či s vlivným poslancem ČSSD Josefem Hojdarem.\n\nPoprvé se ho někdo pokusil zavraždit už v roce 2002. Od té doby jezdil v opancéřovaném voze. Zastřelen byl pravděpodobně nájemným vrahem ve středu 25. ledna 2006 na parkovišti před sídlem své společnosti v budově Nové Dvory v Durychově ulici v pražské čtvrti Lhotka. Podle policie se jednalo o čin profesionála. K vraždě byla použita odstřelovačská puška a speciálně upravený náboj (způsobující větší zranění při zásahu). Vražda byla provedena jedinou ranou směřující přímo na srdce. Jeho smrt nebyla objasněna a policie na konci prosince 2006 vyšetřování odložila. Bývalý ředitel Útvar pro odhalování organizovaného zločinu Jan Kubice tvrdí, že Mrázek byl zastřelen kvůli zákulisním tahanicím o ústecký podnik Setuza. Kriminalisté také spekulují, že možným vrahem Františka Mrázka byl syn Antonína Běly, muže, který Mrázka v podsvětí „zaučoval“.\n\nRoku 2011 začal Petr Nikolaev natáčet film na motivy Mrázkova příběhu. Film byl nazván \"Příběh kmotra\" a do kin byl uveden 24. října 2013. Mrázka zde ztvárnil Ondřej Vetchý. V televizním seriálu \"Expozitura\" tuto osobnost představuje magistr Mráz (David Prachař).\n\n\n\n"}
{"id": "62943", "url": "https://cs.wikipedia.org/wiki?curid=62943", "title": "Live CD", "text": "Live CD\n\nLive CD je operační systém (obvykle obsahující další software) uložený na bootovatelném CD, jenž z něj může být spuštěn bez nutnosti jeho instalace do pevné paměti, jakou je např. pevný disk. Systém se znovu vrátí ke svému původnímu OS, když je Live CD vyjmuto z mechaniky a počítač je restartován. To je možné díky neukládání dat na pevný disk, ale jejich uložení do dočasné paměti, jakou je např. paměť RAM. Takovéto řešení však klade vysoké nároky na paměť počítače, a při jejím nedostatku se častým čtením z optické mechaniky může snížit výkon systému.\n\nLive DVD je aplikací stejného principu na DVD. Nejčastěji se používá pro instalační média, která potřebují víc dat než se vejde na CD.\n\nLive USB je aplikací stejného principu na zařízení USB Mass Storage, jakým je třeba externí disk nebo Flash disk. Ty se těší stále větší oblibě, protože manipulace s daty je oproti CD a DVD pohodlnější.\n\nNěkteré OS vydané jako Live CD navíc nabízejí uživateli instalační program spustitelný přímo z plochy počítače, jenž volitelně nainstaluje celý systém na pevný disk nebo USB flash disk. Většina Live CD OS může také zapisovat nebo číst data z interních nebo externích pevných disků, disket a USB flash disků.\n\nPřevážná většina Live CD obsahuje OS postavený na základě GNU systému a linuxovém jádře, ale jsou zde také Live CD postavené na ostatních operačních systémech, jako je Mac OS, Mac OS X, BeOS, FreeBSD, Minix, NetBSD, Plan 9 nebo Microsoft Windows. Nicméně legalita Live CD postaveného na základě kódu Windows je pochybná. První OS, který vyšel také jako Live CD, byl Mac OS 7 v roce 1991.\n\nUtilita syslinux slouží k bootování Live CD postavených na linuxovém jádře stejně dobře jako bootování z diskety. Na PC se bootovací CD podřizuje standardu El Torito, který přistupuje k datům na disku prostřednictvím virtuální disketové mechaniky. Mnoho Linuxových Live CD používá komprimovaný souborový systém, často také s ovladačem, umožňující zpětné dekomprimování dat. Takovéto řešení uložení dat na Live CD zdvojnásobuje jeho paměťovou kapacitu, zároveň však zpomaluje spouštění aplikací. Výsledné prostředí může být ovšem velmi bohaté: typický Live CD OS Knoppix obsahuje kolem 1200 různorodých programových balíčků.\n\nLive CD OS si získal dobrou reputaci pro svou pokročilou podporu auto-konfigurace a vynikající funkčnost zařízení plug-and-play. To je nezbytné k vyvarování se potřeby konfigurovat systém pokaždé, když jej uživatel spustí, a také k vytvoření jednoduchého prostředí pro začínající uživatele.\n\nMini Live CD OS, který je také známý pod pojmem \"bootovací vizitka\", je Live CD OS dostatečně malý, aby se vešel na CD-ROM, který velikostí a tvarem připomíná vizitku. Mini-Live CD OS jsou schopny pojmout kolem 50 MB, nebo 100 MB komprimovaně. Damn Small Linux (Puppy Linux, Feather Linux) je příklad softwarově bohatého Mini Live CD OS, jenž zabírá pouhých 50MB a obsahuje skripty pro instalaci na USB flash disk nebo pevný disk.\n\nExistuje také spousta emulačních programů, které umožňují používání nebo vyzkoušení Live CD OS bez nutnosti jejich vypalování na CD nebo bootování z počítače. Nejznámější program je VMware Workstation, který také nabízí nejširší podporu i386 emulace. Mezi ostatní patří např. VirtualBox, Qemu, PearPC a Bochs jenž umí také emulovat x86 nebo PowerPC platformy, třebaže díky jejich softwarové emulaci jsou pomalejší než jejich hardwarová alternativa. Jiný komerční emulátor je třeba VirtualPC.\n\n\n\n\n\nPoznámka2 – Live CD založené na Windows XP, tj. BartPE a Reatogo, lze použít bez virtuální paměti, pokud má počítač dostatečně velkou operační paměť RAM (pro BartPE asi 80 MB, pro Reatogo asi 128 MB), data lze ukládat do ramdisku nebo např. na USB flashdisk. BartPE i Reatogo lze také nainstalovat na interní i externí pevný disk (i flashdisk) a to buď současně s již instalovanými Windows nebo jako jediný operační systém. Pro oba projekty existuje plná podpora češtiny. České stránky o live verzi Windows: http://www.craftcom.net\n\n\n\n"}
{"id": "62949", "url": "https://cs.wikipedia.org/wiki?curid=62949", "title": "Pescara", "text": "Pescara\n\nPescara je italské město v oblasti Abruzzo, hlavní město stejnojmenné provincie. Leží u Jaderského moře a sídlí v něm univerzita. V roce 2011 zde žilo 122 903 obyvatel.\n\nTradičním fotbalovým klubem ve městě, který má zkušenosti i s nejvyšší italskou soutěží, serií A, je Pescara Calcio. \"Stadion Adriano Flacco\" byl pojmenován po slavném fotbalistovi jménem Adriano Flacco, který při svém posledním zápase na hřišti umřel v 78 letech na infarkt. Trénují zde všechny malé fotbalisty z Abruzzo. Je to město, které má tu možnost mít v blízkosti jak moře tak i hory. V roce 2016 poškodilo toto město zemětřesení.\n\nChieti (CH), Francavilla al Mare (CH), Montesilvano, San Giovanni Teatino (CH), Spoltore\n\n\n"}
{"id": "62954", "url": "https://cs.wikipedia.org/wiki?curid=62954", "title": "ČT sport", "text": "ČT sport\n\nČT sport (dříve ČT4 Sport, ČT4) je sportovní televizní stanice veřejnoprávní České televize. Byla spuštěna 10. února 2006 a vysílá přenosy ze sportovních akcí. Prvním velkým projektem se staly Zimní olympijské hry 2006 v Turíně, které přenášel také program ČT2. Vysílá nejdůležitější sportovní události, které jsou v České republice nejvíce sledovány. Ať se jedná o olympijské hry (zimní i letní), ale i různá mistrovství světa (v hokeji, fotbale a mnoho dalších).\n\nKanál je dostupný na pozemních (terestrických) sítích veřejnoprávního multiplexu 1 a multiplexu 1a, v kabelových sítích či na satelitní televizi. Konkrétně jej lze naladit na orbitální pozici 23,5° východně v paketu Skylink, dále na orbitální pozici 1° západně v paketech Digi TV a UPC Direct. Stanice ČT sport vysílá na satelitu na rozdíl od ČT24 pouze kódovaně.\n\nV říjnu roku 2008 byla stanice přejmenována na ČT4, od 1. října 2012 na ČT sport. U příležitosti MS v hokeji 2012 ve Finsku a Švédsku byl jako druhý HD kanál České televize spuštěn ČT sport HD, který sdílel svůj obsah s kanálem ČT sport. V současné době (jaro 2018) tento kanál svůj program šíří přes satelit, v regionální síti 7, v regionální síti 10, v regionální síti 20 a v přechodové síti 11.\n\nDigitální vysílání (DVB-T) ČT Sport v Praze bylo ukončeno dne 27. listopadu 2019.\n\n"}
{"id": "62955", "url": "https://cs.wikipedia.org/wiki?curid=62955", "title": "Emigranti (divadelní hra)", "text": "Emigranti (divadelní hra)\n\nEmigranti (1974) je divadelní hra polského autora Sławomira Mrożka (který byl sám emigrantem) na téma emigrace.\n\nHra pojednává o dvou emigrantech, kteří spolu sdílejí sklepní byt, přestože se k sobě příliš nehodí – jeden je intelektuál, druhý je chudý dělník.\n\nV Česku ji v roce 2005 poprvé uvedlo Divadlo Komedie v překladu Ericha Sojky a v režii Dušana D. Pařízka (narozeného v Německu v rodině posrpnových emigrantů); v hlavních rolích vystupovali Karel Roden a Marian Roden.\n"}
{"id": "62956", "url": "https://cs.wikipedia.org/wiki?curid=62956", "title": "Bergamo", "text": "Bergamo\n\nBergamo (Bèrghem) je italské město v oblasti Lombardie, hlavní město stejnojmenné provincie. Leží asi 40 km severovýchodně od Milána v předhůří Alp. Má 113 143 obyvatel. Město se skládá ze dvou částí: \"Città alta\" (Horní město), středověké město na vrcholu kopce obklopené obrannými zdmi ze 17. století a \"Città bassa\" (Dolní město), založené počátkem 20. století. Obě části města jsou propojeny ulicí Viale Roma a následně lze použít do Horního města lanovku, která je v provozu celý týden.\n\nJižně od centra města se nachází mezinárodní letiště Orio Al Serio, jenž je využíváno především nízkonákladovými aeroliniemi. Studoval tu v semináři papež Jan XXIII..\n\nCitta alta, Horní město Bergama, chrání hradby s šestnácti baštami. Střed Horního města je na náměstí \"Piazza Vecchia\". V jihozápadní části náměstí stojí \"Palazzo della Ragione\" postavený v letech 1538 - 54. Hlavní sál paláce je vyzdobený nástěnnými malbami z 14. až 16. st. Vedle paláce stojí \"Torre Civica\", obranná věž ze 12. st. Na severní straně náměstí je renesanční budova knihovny \"Bibliateca Civica\" ze 17. st. Na Piazza Vecchia navazuje jižně \"Piazza Duomo\" s dómem \"Duomo di Bergamo\" ze 17. st. Za významnější stavbu je však považován trojlodní kostel \"Santa Maria Maggiore\" z 12. až 14. st. Přímo na kostel navazuje kaple \"Cappella Colleoni\", renesanční stavba s bohatě zdobenou fasádou. Východně od Piazza Vecchia na skalní vyvýšenině leží pevnost \"Rocca\" ze první pol. 14. st. Na opačném konci Horního města pak na \"Piazza Cittadella\" najdeme palácovou stavbu \"Cittadella\" z roku 1355. V současnosti se zde nachází archeologické a přírodovědné muzeum. Na náměstí pak procházíme pod věží \"Torre della Campanela\" ze stejného roku. Horní opevněné město Bergama bylo v roce 2017 zapsáno na seznam světového kulturního dědictví UNESCO společně s dalšími lokalitami pod jednotným zápisem „Benátské obranné stavby z období 15. až 17. století: Stato da Terra – západní Stato da Mar“.\n\nCitta bassa, Dolní město, má své centrum na \"Piazza Matteoti\". Severovýchodním směrem stojí budova \"divadla Gaetano Donizetti\" z konce 18. st., barokní \"kostel Santi Bartolomeo e Stefano\" z první pol. 17. st. a kostel \"S. Spirito\" z roku 1525. Hlavní centrum Dolního města však leží na obchodní ulici \"Via XX Settembre\" s řadou luxusních obchodů. Na \"Piazza Pontida\" se lze přes \"Via Borfuro\" vrátit zpět na náměstí Matteoti.\n\n\"Počet obyvatel\"\n\n\n"}
{"id": "62961", "url": "https://cs.wikipedia.org/wiki?curid=62961", "title": "Fobos 1", "text": "Fobos 1\n\nFobos 1 (rusky \"Фобос-1\", v západních jazycích přepisováno \"Phobos 1\") byla planetární sonda, určená k průzkumu planety Marsu a jejího měsíce Phobosu. Postavilo ji a provozovalo NPO im. S. A. Lavočkina (НПО им. С. А. Лавочкина), Chimki, Moskovskaja obl., RSFSR (SSSR). Vědeckou náplň projektu koordinoval výzkumný ústav Institut kosmičeskich issledovanij AN SSSR (Институт космических исследований АН СССР), Moskva (SSSR) a Rada programu INTERKOSMOS.\n\nTříose stabilizovaná planetární sonda typu 1F (výr. č. 101) o průměru 1,6 m a výšce 2,5 m sestávala z hlavní přetlakové sekce toroidního tvaru obsahující elektronické vybavení situované kolem válcové modulární experimentální části. Elektrické systémy byly napájeny ze dvou panelů slunečních baterií o rozpětí 10 m situovaných symetricky k hlavnímu tělesu sondy. Ke spodní části sondy byly připevněny čtyři kulové nádrže obsahující pohonné látky (hydrazin) motorů řízení orientace a korekčního motoru pro úpravy oběžné dráhy. Hlavní motor pro navedení na dráhu kolem Marsu byl po skončení činnosti odhozen.\n\nCelkem 24 motorky o tahu 50 N a 4 motorky o tahu 10 N byly připojeny částečně ke kulovým nádržím, na tělese sondy a k panelům slunečních baterií. Stabilizační systém používal orientace na Slunce a hvězdu Canopus a měl za úkol zajistit směrovou odchylku menší než ±1° a stabilitu orientace lepší než ±0,005°/s. Stabilizace na Slunce neměla být horší než 0,5° při maximální úhlové rotaci 0,3°/s.\n\n\nPřístrojové vybavení bylo výsledkem široké mezinárodní spolupráce a tvořilo je:\n\n\nSonda byla vypuštěna 7. července 1988 v 17:38:04,306 UTC nosnou raketou typu Proton-K/D-2 z kosmodromu Bajkonur. Během přeletu meziplanetárním prostorem od Země k Marsu byly zkoumány vlastnosti prostředí, kosmické záření a záření Slunce.\n\nKoncem srpna 1988 byla na sondu vyslána pravidelná dávka povelů, která měla mj. zapnout gama spektrometr. Vzhledem k tomu, že v řídicím středisku v té době byl pro poruchu odstaven sálový počítač, na kterém se měla za pomoci pozemního duplikátu sondy prověřit správnost povelové dávky, byla dávka odeslána bez této kontroly. Shodou okolností v ní však chyběl povel přepojující část dávky ze služebního systému na vědecké přístroje. V důsledku toho byl povel k zapojení gama spektrometru interpretován sondou jako povel k úplnému vypojení palubních systémů sondy. Sonda přestala být orientována na Slunce, její akumulátorové baterie se vybily a tak při další pravidelné seanci 2. září 1988 se pozemnímu středisku již nepodařilo spojení navázat. Pokusy o znovunavázání spojení se sondou pokračovaly neúspěšně až do konce října 1988. Dne 3. listopadu téhož roku byl Fobos 1 prohlášen definitivně za ztracený.\n\nSonda již jako mrtvé těleso proletěla kolem Marsu 23. ledna 1989 a pokračovala v letu meziplanetárním prostorem.\n\n\n"}
{"id": "62962", "url": "https://cs.wikipedia.org/wiki?curid=62962", "title": "Włocławek", "text": "Włocławek\n\nWłocławek (výslovnost [vuocuavek], , , ) je polské město v Kujavsko-pomořském vojvodství na soutoku řek Visla a Zgłowiączka. V roce 2008 mělo 118 432 obyvatel , což představovalo třetí místo z hlediska lidnatosti ve vojvodství.\n\n"}
{"id": "62966", "url": "https://cs.wikipedia.org/wiki?curid=62966", "title": "Native2ascii", "text": "Native2ascii\n\nnative2ascii je konzolový nástroj, který slouží k převodu kódování do Unicode.\nVeškeré znaky, které nejsou v kódování ASCII převede do ASCII tak, že je nahradí \"escape formou\" znaku ze znakové sady Unicode, tzn. \\uXXXX (kde XXXX je hexadecimální index znaku Unicode).\n\nNástroj native2ascii se používá např. k převodu resource bundlů (soubory .properties) z národního kódování do kódování ASCII, které je pro .properties soubory povinné. Díky tomu může Java aplikace přečíst a dekódovat .properties soubory bez pochybností o správném kódování, což je nezbytné např. při lokalizaci.\n\nnative2ascii je binární spustitelný soubor, který je součástí všech vývojových balíčků Javy (SDK od verze 1.1).\nNachází se v adresáři \"$JAVA_HOME/bin\", kde \"$JAVA_HOME\" je cesta k instalačnímu adresáři Javy.\n\nPokud spustíme native2ascii bez parametrů, přejde do interaktivního režimu - vyčká na vstup od uživatele a všechny zapsané znaky převádí do Unicode (escape forma).\n"}
{"id": "62969", "url": "https://cs.wikipedia.org/wiki?curid=62969", "title": "Deus caritas est", "text": "Deus caritas est\n\nDeus caritas est (latinsky Bůh je láska) je první encyklika papeže Benedikta XVI. vydaná 25. ledna 2006, která se zabývá tématem křesťanské lásky.\nLatinský název encykliky je totožný s jejím incipitem, jak je u církevních dokumentů zvykem, a je citací latinského překladu 1. listu Janova ve Vulgatě:\nPůvodní řecký text Nového zákona pak zní „ὁ θεòς ἀγάπη ἐστίν“ (\"ho theos agapé estin\").\n\nPapež se v encyklice zaobírá pojmy \"erós\", \"agapé\" a \"logos\" a jejich vztahu k Ježíšovu učení. \"Erós\" a \"agapé\" představují v řečtině dva různé výrazy pro lásku: \"agapé\" je sestupující, povznášející láska, kdy se jeden dává druhému k dispozici; \"erós\" je stoupající, majetnická láska, vášeň, která od druhého něco žádá. Termín \"logos\" je v tomto kontextu překládán do češtiny jako \"slovo\", ale znamená také myšlení, projev, rozum, princip nebo smysl. V Janově evangeliu, kde se slovo \"logos\" vyskytuje, je označením pro druhou božskou osobu – božího Syna („Slovo“).\n\nEncyklika popisuje obě formy lásky, \"erós\" i \"agapé\" jako samy o sobě dobré. Obě pocházejí od Boha, avšak \"erós\" může být degradován na pouhý sex, pokud není vyvážen křesťanskou spiritualitou. V přesvědčení, že obě formy lásky jsou dobré, pak papež následuje předchozí filosofickou, židovskou a teologickou tradici (Platón, Augustinus, Bonaventura), kterou v tomto bodě obvykle odmítají protestantští autoři.\n\nPrvní polovina encykliky analyzuje z filosofického hlediska význam pojmu láska. V úvahách o pojmu \"erós\" papež cituje mezi dalšími autory např. i Vergiliovy \"Bukoliky\": \"„Omnia vincit amor“\" („láska přemáhá všechno“), a dodává: \"„et nos cedamus amori“\" („a lásce podléháme i my“). Podobně cituje Nietzscheho, podle něhož křesťanství dalo \"erótu vypít jed, který sice nezpůsobil jeho smrt, ale degradoval jej na pouhou neřest\". Dále se encyklika odvíjí od rozboru lásky podle starozákonní Písně písní a pasáží z prvního listu Janova, podle které je encyklika nazvána, a dochází k závěru, že \"erós\" a \"agapé\" nejsou dvě rozdílné druhy lásky, ale pouze rozlišené části jediné lásky, která dává i dostává.\n\n\n"}
{"id": "62973", "url": "https://cs.wikipedia.org/wiki?curid=62973", "title": "Krakatit", "text": "Krakatit\n\nKrakatit je utopický román Karla Čapka z roku 1922 (vyšlo 1924) na téma nebezpečí zneužití vědy. Čapek román mj. psal i za svého pobytu v Jindřichově Hradci ve výletní restauraci \"Rudolfův dvůr\".\n\nHlavním hrdinou je chemik inženýr Prokop, jemuž se podaří vyrobit nevídaně silnou výbušninu. Nazve ji krakatit, podle indonéské sopky Krakatoa. Zvláštní vlastností krakatitu je, že vybuchuje i zdánlivě bez příčiny. Po nehodě v laboratoři se potácí vyčerpaný Prokop Prahou, když potká známého ze studií Tomeše, který se o něj postará.\n\nPo probrání z horečky si Prokop uvědomí, že ve svém blouznění Tomešovi vyzradil informace o krakatitu, a tak se vydává po jeho stopách, aby jej zastavil. Cestuje na venkov za Tomešovým otcem, lékařem, v jehož péči, tedy spíše v péči doktorovy dcery Anči, musí zůstat kvůli novému záchvatu nemoci. Zapomíná na své poslání, ale není mu dopřáno klidného zotavování, krakatit se opět připomíná a rozjíždí se spleť intrik za účelem získání výrobního postupu.\n\nProkop neúspěšně hledá Tomeše ve vojenském komplexu v Balltinu, kde je zadržen na zámku, aby pracoval na výrobě krakatitu. Zde je konfrontován s řadou postav a prožívá bouřlivý zakázaný milostný vztah s princeznou Wille. Když nakonec dostane nabídku získat princeznu výměnou za krakatit, unikne s její pomocí ze zajetí.\n\nTajemný mecenáš anarchistů Daimon mu nabídne vládu nad světem s pomocí radiostanice, jež výbuchy krakatitu ovládá. Prokop neví, co si s nabytou mocí počít. Mezitím na výrobě krakatitu dál pracuje i Tomeš v prachárně Grottup. Navzdory Prokopovu varování se mu krakatit podaří vyrobit, načež vyletí do vzduchu továrna i celé město.\n\nBezcílně vrávorající Prokop potkává staříčka, se kterým si vyjasňuje smysl lidského snažení a zapomíná na vzorec krakatitu.\nČapek zde staví sobecké zájmy lidí, znázorněné snahou o ovládnutí světa prostřednictvím krakatitu, do kontrastu s osobní odpovědností jedince-vynálezce za svůj objev. Naznačuje, jak nespoutaná vášeň jedince pro cokoliv bez ohledů na následky (v díle je prezentována jak v rovině vědeckého snažení hlavního hrdiny tak v rovině jeho milostných vztahů), má u dospělého člověka ustoupit rozvaze.\n\nSvým podobenstvím o touze ovládnout sílu ukrytou ve hmotě velmi přesně vystihl pozdější vývoj atomové bomby, zmýlil se jen v tom, že nová zbraň byla nakonec produktem fyziky, nikoliv chemie.\n\nPředobrazem románu byla patrně tzv. Bolevecká katastrofa, při které 25. května 1917 vybuchlo skladiště trhavin v muniční továrně Škodových závodů v Bolevci u Plzně. Zahynulo při něm okolo 150 lidí a život v okolí byl na několik dnů ochromen. Sedmadvacetiletý Čapek toto vše pozoroval z 40 km vzdáleného zámku Chyše. Byl zde zaměstnán jako vychovatel třináctiletého Prokopa Lažanského, syna hraběte Jana Lažanského.\n\nJiž v době vzniku ocenil Arne Novák erotické motivy románu, pro Karla Čapka netypické.\n\nPříběh byl v roce 1948 podle scénáře Otakara a Jaroslava Vávry zfilmován Otakarem Vávrou s Karlem Högerem v hlavní roli ve stejnojmenném filmu. V roce 1980 tento námět znovu zpracoval tentýž režisér pod názvem \"Temné slunce\".\n\n\n"}
{"id": "62977", "url": "https://cs.wikipedia.org/wiki?curid=62977", "title": "Karma Kagjü", "text": "Karma Kagjü\n\nKarma Kagjü je linií školy Kagjü, jedné ze čtyř velkých škol tibetského buddhismu, která je někdy označována jako škola Červených čepic (spolu se školami Ňingma a Sakja, zatímco škola Gelug je někdy nazývána školou Žlutých čepic). Tato linie klade hlavní důraz na meditaci a přímý přenos učení z učitele na žáka.\n\nLinii Karma Kagjü založil ve 12. století Düsum Khjenpa, 1. Karmapa. Výraz Karmapa se dá přeložit jako \"následovník své karmy\", nebo \"pán buddhovské aktivity\". První Karmapa se po své smrti znovu narodil, byl vyhledán a následně prohlášen za 2. Karmapu (jménem Karma Pakši), tedy inkarnaci předchozího Karmapy. Tato linie byla v Tibetu první, která založila následovnictví svého nejvyššího učitele (držitele linie) vyhledáním jeho znovuzrození. Počinaje 12. stoletím je tedy kontinuita linie udržována jednotlivými inkarnacemi Karmapů. Od smrti 16. Karmapy Rangdžung Rigpä Dordžeho (1981) probíhá spor o 17. Karmapu a linie se rozdělila na dvě části. Jedni jsou zastánci toho, že 17. Karmapou je Thinlä Thaje Dordže, rozpoznaný druhým nejvyšším lamou linie, Künzigem Šamarem rinpočhem, druhá strana naopak tvrdí, že 17. Karmapou je Ogyen Trinley Dordže prosazovaný komunistickou Čínou. Každý z Karmapů má své následovníky po celém světě.\n\nOdkaz linie Karma Kagjü pod duchovním vedením 17. Karmapy Thinlä Thaje Dordžeho dále předávají buddhističtí učitelé jako Künzig Šamar rinpočhe - tradičně druhý nejvyšší držitel linie Karma Kagjü, Šerab Gjalcchän rinpočhe, Džigme rinpočhe, Beru Khjence rinpočhe, Kenčhen rinpočhe, khenpo Čhödag rinpočhe, Gyaltrul rinpočhe, Sabčhu rinpočhe a lama Ole Nydahl.\n\nOdkaz linie Karma Kagjü pod duchovním vedením 17. Karmapy Ogyen Trinley Dordžeho předávají Tai Situ rinpočhe, Thrangu rinpočhe, Gdžaltsab rinpočhe, Akong rinpočhe, Sangdže Ňienpa rinpočhe, Tenga rinpočhe, Khenpo Karthar rinpočhe, Jongej Mingjur rinpočhe, Tulku Damčhö rinpočhe.\n\nPosloupnost jednotlivých buddhistických učitelů, kteří tento odkaz předávali, bývá uváděna takto:\n\nOdkaz Cesty metod, tj. Šesti jóg (nauk) Náropy\n...a dále po sobě jdoucí inkarnace Karmapy.\n\nOdkaz Cesty vhledu, tj. Velké pečeti (tib. \"čhagčhen\", skt. \"mahámudra\")\n...a dále po sobě jdoucí inkarnace Karmapy.\n\nMarpa, tibetský překladatel a držitel linie Kagjü, tedy dostal učení Šest dharm Náropy od Náropy, za kterým kvůli těmto metodám cestoval třikrát přes Himálaj z Tibetu do Indie. Učení Velké pečeti obdržel od Maitripy. Marpa tyto dvě stěžejní nauky a metody realizoval a předal dál Milaräpovi. Od této doby byly tyto dvě hlavní metody linie Karma Kagjü předávány dál až k současnému Karmapovi.\n\n\n\n"}
{"id": "62983", "url": "https://cs.wikipedia.org/wiki?curid=62983", "title": "Chlístov", "text": "Chlístov\n\nJméno Chlístov nese několik obcí:\n\na částí obcí\n\nVelmi podobné jméno má též:\n"}
{"id": "62984", "url": "https://cs.wikipedia.org/wiki?curid=62984", "title": "Jaromíra Kolárová", "text": "Jaromíra Kolárová\n\nJaromíra Kolárová, rozená Setničková (24. srpna 1919 Praha – 21. ledna 2006 Praha), byla česká spisovatelka, dramatička a scenáristka.\n\nJaromíra Setničková se narodila v dělnické rodině, dětství prožila na periferii v Bubenči a dělnické kolonii v Holešovicích, což ovlivnilo část její prozaické i dramatické tvorby. V Praze vystudovala reformní reálné gymnázium, kde v roce 1938 složila maturitní zkoušku. Krátce poté odjela do Paříže, kde chtěla studovat, ale vrátila se a zapsala se na FF UK na obor čeština a francouzština. Po uzavření vysokých škol v roce 1939 navštěvovala abiturientský kurz při obchodní akademii a v letech 1940 – 1945 pracovala jako referentka ve Svazu tesařských mistrů.\n\nV téže době se podílela na činnosti dětského amatérského loutkového divadla Domovina. Po válce (v říjnu 1945) se vdala a začala znovu studovat na FF UK, po narození druhého dítěte, syna Vladimíra, však studium ukončila. V letech 1947 – 1949 byla externí redaktorkou týdeníku Rolnické hlasy. Roku 1950 se i s rodinou přestěhovala do Ostravy; krátce působila v kulturní rubrice krajského deníku Nová svoboda, 1951 se stala tajemnicí pobočky Svazu československých spisovatelů. Poté pracovala jako lektorka Státního divadla v Ostravě. Když byl v roce 1952 její manžel zatčen a ve vykonstruovaném politickém procesu odsouzen za velezradu, sabotáž a špionaž na 15 let do vězení, byla nucena pracovat jako úřednice Velkoobchodu průmyslovým zbožím (1953 – 1960).\n\nByla jí znemožněna jakákoli publikační činnost, její hry byly staženy z repertoáru divadel, filmové synopse a scénáře nebyly realizovány. Po manželově podmínečném propuštění v roce 1959 a následné rehabilitaci v roce 1963 působila jako dramaturgyně nejprve v ostravském televizním studiu, po návratu do Prahy v r. 1965 pak v Československé televizi Praha. Na počátku roku 1968 byla redaktorkou nakladatelství Práce, záhy těžce onemocněla (v srpnu 1968 amputace nohy), o rok později je jí přiznán invalidní důchod. V letech 1969 – 1971 pobývala v Moskvě, kde její manžel působil v československé sekci RVHP a později jako stálý zpravodaj Československého rozhlasu. Po svém návratu do Prahy pracovala až do odchodu do důchodu v roce 1977 jako dramaturgyně Filmového studia Barrandov. Poté se stala spisovatelkou z povolání.\n\nČasopisecky debutovala Jaromíra Kolárová roku 1937. Publikovala tehdy v Mladé kultuře, Studentském časopise, Tvorbě, Haló novinách, za okupace v novinách A-Zet. Roku 1940 tu na pokračování vyšla její nerudovsky laděná novela Poplach v Tichém domě a roku 1941 vycházel román Chlapec z Ostruhové ulice o Janu Nerudovi, jehož publikace byla zastavena protektorátní cenzurou. Knižně Jaromíra Kolárová debutovala novelou \"Psala jsem pro tebe\" (1946) o vztahu mezi matkou a dospívající dcerou, knihou vznikající ještě za okupace. Poté napsala divadelní hry \"Šeřík v hlavni\" (premiéra 1950), \"Nebe pro tebe\" (1950), \"Jan a Marie\" (1951) a \"Omyl inženýra Matuly\" (1952).\n\nK próze se vrátila až roku 1960 reportážemi v Plameni a hlavně v ostravském Červeném květu. Zde také v roce 1964 začal vycházet její román \"Jen o rodinných záležitostech\", který o rok později vyšel i knižně. Šlo o jednu z prvních knih, přibližujících osudy obětí stalinských čistek, autorka odhalila mnohé skryté souvislosti politických procesů a přiblížila statečný zápas svých hrdinů s bezprávím, jejich boj za život i občanskou a osobní čest. V 70. letech následoval silně autobiografický generační román \"Můj chlapec a já\" (1974), koncipovaný jako fiktivní dialog matky a syna Ivana.\n\nV románu, ve kterém se prolínají sféra soukromá a společenská, jsou na příbězích vypravěčky a její rodiny přiblíženy rovněž osudy celé společnosti od počátku 20. století až do roku 1968. K dalším čtenářsky úspěšným dílům patří vzpomínková próza \"Náš malý, maličký svět\" (1977), román \"Démantová spona\" (1978) o nenaplněném vztahu Jana Nerudy a Karolíny Světlé nebo např. povídkový soubor \"Cizí děti\" (1975), přibližující drastické osudy nechtěných dětí. Z knihy několikrát čerpali témata i scenáristé a filmoví a televizní režiséři. Díky své filmové podobě zaznamenaly značný úspěch i knihy \"Holky z porcelánu\", \"Léto s kovbojem\", \"Chtěla bych ten strom\", \"Veronika, prostě Nika\" či \"Naděje má hluboké dno\".\n\nKolárová se vedle prozaické, divadelní, filmové a televizní tvorby věnovala také publicistice, reportážím, fejetonům, povídkám a dalším literárním žánrům. V roce 1978 byla jmenována zasloužilou umělkyní. Za svoji tvorbu byla Jaromíra Kolárová oceněna mnoha literárními cenami. Dostala mj. mezinárodní Grand Prix za televizní tvorbu (scénář \"Jsou určité hranice\" – režie Otakar Kosek) či státní cenu Klementa Gottwalda (1986) za film \"Zastihla mne noc\" (režie Juraj Herz). Před smrtí napsala vzpomínkovou prózu \"Divný čas, divná láska\", navazující na knihu \"Náš malý, maličký svět\" a vydanou roku 2006.\n\nJaromíra Kolárová byla manželkou příslušníka západní československé armády, politického pracovníka a novináře Františka J. Kolára (1919 – 1984). Měla s ním děti Alenu (Ing., 1946 – 2005), Vladimíra (PhDr., 1947), Milenu (MUDr., 1949 - 2018). Vladimír se stal literárním kritikem (Mladé zápasy, Sondy – spolu s J. Adamem a P. Bílkem), publicistou, prozaikem (Svět bez masky, Táta je doma, Pachuť medu).\n\n\n"}
{"id": "62991", "url": "https://cs.wikipedia.org/wiki?curid=62991", "title": "Subjektivismus", "text": "Subjektivismus\n\nSubjektivismus (od subjekt a subjektivní) je myšlenkový a filosofický postoj, který zdůrazňuje subjektivní stránku intencionálních aktů: poznávání, hodnocení, soudů a podobně. Jeho opakem je objektivismus, který tuto stránku naopak oslabuje nebo popírá. Subjektivismus je blízký relativismu, konstruktivismu, případně i skepticismu. \n\nV epistemologii čili teorii poznání znamená subjektivismus nahlédnutí podstatné úlohy poznávajícího. Pro středověký nominalismus je poznávající tvůrcem obecných pojmů a kategorií, jimž ve skutečnosti samé nic neodpovídá. Descartes se pokusil založit nepochybnost poznání právě na sebejistotě poznávajícího subjektu (Cogito ergo sum). K subjektivismu lze počítat i filosofii George Berkeleyho, pro něhož jedinou zárukou poznání je Bůh sám. Immanuel Kant založil svoji transcendentální filosofii na náhledu, že poznání je možné pouze díky apriorním kategoriím prostoru a času, protože jen v prostoru a v čase je smyslové poznání vůbec možné. Pro Kanta jsou tedy věci samy člověku nepřístupné a může poznávat jen jejich jevy (fenomény). Na tento názor navázala i Husserlova fenomenologie, i když skutečnost světa nikdy nepopírala.\n\nJeště radikálnější podobu subjektivismu zastával Arthur Schopenhauer, pro něhož je svět \"mojí představou\". Schopenhauer byl dokonce přesvědčen, že tuto větu musí uznat každý, kdo ji pochopil. Ve skutečnosti je to vyjádření velmi nejednoznačné: i kdybych chtěl způsob, jak se mi svět ve smyslovém poznání \"dává\", označit za \"představu\", nemohl bych obhájit že není ničím jiným - zejména vzhledem k zákonitostem tohoto světa, k možnosti vzájemného ověřování \"představ\" mezi různými lidmi atd.\n\nJako subjektivismus se označuje taková etická teorie, která předpokládá jednu z následujících možností:\n\n\nMezi subjektivistické etické teorie patří např. teorie Hobbesova..\n\n\n\n"}
{"id": "62992", "url": "https://cs.wikipedia.org/wiki?curid=62992", "title": "Forlì", "text": "Forlì\n\nForlì (dialektem Furlè) je italské město v oblasti Emilia-Romagna, hlavní město provincie Forlì-Cesena. Je to důležité zemědělské centrum ležící podél Via Aemilia na pravém břehu řeky Montone. Ve středověku sídlo významného italského rodu Sforzů.\n\n\"Počet obyvatel\"\n\n\n"}
{"id": "63000", "url": "https://cs.wikipedia.org/wiki?curid=63000", "title": "Ódžin", "text": "Ódžin\n\nÓdžin (: 応神 天皇 \"Ódžin tennó\") byl v pořadí 15. japonským císařem. Je to první historicky doložený japonský císař. S jistotou se k němu nedají přiřadit žádná přesnější data, období jeho vlády a života se datuje pouze podle toho, co říká japonská tradice.\n\nPodle tradice a legend byl Ódžin synem císaře Čúaie a jeho manželky Džingu Kógó. Měl se narodit v roce 200, v té době ale byl už jeho otec po smrti, tedy de facto vládla za ještě nenarozeného dědice trůnu jeho matka jako regent. Malý Ódžin se narodil v době, kdy se jeho matka vracela z invaze do Koreje a dostal jméno \"Hondawake\". Ve věku čtyř let se stal korunním princem a v roce 270 ve věku 70 let se stal císařem země. Měl vládnout 40 let, zemřel v roce 310. Žádné z těchto dat ale není s určitostí potvrzeno.\n\nNa trůně Ódžina vystřídal jeho syn, císař Nintoku (仁徳).\n"}
{"id": "63001", "url": "https://cs.wikipedia.org/wiki?curid=63001", "title": "Latina (město)", "text": "Latina (město)\n\nLatina je italské město v oblasti Lazio, hlavní město stejnojmenné provincie, ležící 62 km jižně od Říma. Město bylo založeno 30. června 1932 na místě vysušených Pontinských bažin a stalo se centrem obilnářské oblasti. Bylo pojmenováno \"Littoria\" podle liktorských prutů, symbolu fašistické strany, od roku 1946 nese současné jméno. Architektura Latiny se nese v duchu racionalismu. V letech 1963 až 1987 fungovala nedaleko Latiny jaderná elektrárna.\n\nVe městě sídlí fotbalový klub Unione Sportiva Latina Calcio, účastník druhé nejvyšší italské soutěže.\n\n\"Počet obyvatel\"\n\n\n\n"}
{"id": "63004", "url": "https://cs.wikipedia.org/wiki?curid=63004", "title": "František Ferdinand d'Este", "text": "František Ferdinand d'Este\n\nFrantišek Ferdinand Karel Ludvík Josef Maria arcivévoda Rakouský-Este (18. prosince 1863 Štýrský Hradec – 28. června 1914 Sarajevo) byl následník rakousko-uherského trůnu a synovec císaře a krále Františka Josefa I. V zemích Koruny české vlastnil panství a zámky Konopiště a Chlum u Třeboně. Dne 28. června 1914 byl v Sarajevu na něj a jeho manželku vévodkyni Žofii z Hohenbergu spáchán atentát, kterému oba manželé podlehli. Tento útok se stal záminkou pro začátek první světové války v Evropě.\n\nFrantišek Ferdinand d'Este měl v plánu uskutečnit po usednutí na trůn jako František II. přeměnu rakousko-uherské monarchie ve federativní Spojené státy Velkého Rakouska a hodlal odstranit státní dualismus, který monarchii dělil na rakouskou a uherskou část.\n\nFrantišek Ferdinand se narodil v habsbursko-bourbonské rodině. Jeho otec Karel Ludvík byl arcivévoda rakouský (mladší bratr císaře Františka Josefa I.) a jeho matka, dcera bourbonského krále obojí Sicílie Ferdinanda II., Marie Annunciata. V jeho žilách tedy kolovala krev dvou nejvýznamnějších a nejvlivnějších dynastií, které ovlivňovaly dějiny celé Evropy. Právě díky svému původu ho tehdejší, ale i současní historikové označovali za \"nehabsburského a nerakouského\"; byl \"příliš rázný, nevstřícný, jednoznačný a nepopulární\".\n\nJedinečnost osobnosti Františka Ferdinanda vysvětloval spojením habsburského a bourbonského rodu v jedné osobě muž, který jej znal od dětství a jenž vstoupil do dějin jako rakousko-uherský ministr zahraničí, který svou říši vedl do světové války, hrabě Leopold Berchtold z Uherčic: \"\"Byl potomkem dvou příslušníků obou nejskvělejších dynastií světových dějin – Habsburků a Bourbonů. Krví zcela odlišné knížecí rody se svými specifickými, hojně kontrastujícími vlastnostmi vtiskly mu těmito protiklady jistou nevyrovnanost a originalitu. To, co bylo v jeho povaze jednoduché, přirozené, družné, smysl pro patriarchální život a klid mysli, ušlechtilé dbání na osobní důstojnost a na udržování rodové tradice – to tak říkajíc starorakouské – zdědil po svém otci Karlu Ludvíkovi. To bylo habsburské dědictví od císaře Františka a od velké Marie Terezie. Naproti tomu vášnivost, hněvné vzplanutí, pýcha, autokratické a nesnášející odpor, které byly vlastní jeho naturelu, právě tak jako smyslné potěšení z krásy, z tvaru a barvy, z výtvarného umění, z vkusné nádhery – to bylo bourbonské\".\"\n\nArcivévoda František Ferdinand byl nejstarší z dětí Karla Ludvíka. V roce 1865 se narodil jeho první bratr Otto František Josef, v roce 1868 pak přibyl i druhý bratr Ferdinand Karel Ludvík. V roce 1870 pak se narodila i sestra Markéta Žofie. Pro jeho matku ale byly porody a nemoc (tuberkulóza) příliš: zemřela v roce 1871 ve věku osmadvaceti let.\n\nV osmi letech se tedy František Ferdinand stal polovičním sirotkem, ke své matce, oslabené rychle za sebou následujícími těhotenstvími a především rychle postupujícími souchotinami, si však nevytvořil hluboký vztah – kvůli dlouhotrvající nemoci byl její kontakt s okolím silně omezen. Upřímné mateřské lásky se jemu i ostatním osiřelým sourozencům dostalo od jeho macechy, třetí manželky jeho otce, Marie Terezy Portugalské, jež věnovala dětem veškerou péči a především hluboký cit.\n\nDostalo se mu přísné výchovy, jež byla běžná pro habsburské arcivévody: důraz na historii a formování morálního profilu dítěte. V letech 1865–1876 byl jeho vychovatelem historik Onno Klopp. V roce 1878 František Ferdinand vstoupil do armády – císař jej 23. dubna jmenoval poručíkem uherského 32. pěšího pluku.\n\nLéto trávívala rodina ve vile u Reichenau an der Rax. Zde ze všech dětských zábav mu největší potěšení působil lov; ten se stal později velkou Františkovou vášní. (Jak plyne z dochovaných střeleckých záznamů, skolil František Ferdinand během svého života 272 511 divokých zvířat.) Se svým bratrancem, korunním princem Rudolfem, synem vládnoucího císaře Františka Josefa I., byli velmi blízcí přátelé.\n\nJeho další velkou vášní bylo i cestování. V roce 1883 navštívil poprvé Itálii, aby viděl své dědictví po Františkovi V. Modenském. V roce 1885 navštívil Egypt, Palestinu, Sýrii a Turecko, v roce 1889 procestoval Německo. Roku 1892 vyrazil na svou vysněnou čtrnáctiměsíční cestu kolem světa, během které urazil vzdálenost 70 tisíc kilometrů. Rád a často cestoval i v pozdějších letech. Např. jeho druhý salonní vůz podle záznamů v letech 1902–1909 najezdil celkem 415 895 km!\n\nAni František Ferdinand neušel onemocnění tehdy častou tuberkulózou, projevila se u něj v roce 1895. Ačkoliv jeho zdravotní stav byl zpočátku velmi vážný, po třech letech se mu podařilo z nemoci se uzdravit. Nutno dodat, že k neskrývané nelibosti mnohých lidí z Uher, kde kvůli svému odmítavému postoji k rakousko-uherskému vyrovnání nebyl příliš oblíben.\n\nKdyž se František Ferdinand narodil, nebyl důvod předpokládat, že by se mohl stát následníkem trůnu. V roce 1889 se však jeho život radikálně změnil, když jeho bratranec, císařův syn a následník trůnu korunní princ Rudolf spáchal se svou milenkou v loveckém zámečku v Mayerlingu sebevraždu; kromě něj měl císař jen tři dcery. Následníkem trůnu se tak stal druhý bratr císaře Františka Josefa I., otec Františka Ferdinanda Karel Ludvík, neboť první bratr císařův Maxmilián byl již v roce 1867 popraven v Mexiku, nezanechav potomků. Dalším v pořadí byl František Ferdinand jako nejstarší syn Karla Ludvíka.\n\nFrantišek V. Modenský, bezdětný vévoda z Modeny, Massy, Carrary a Gustally († 20. listopadu 1875), hlava vedlejší habsbursko-lotrinské linie rakouských d'Este, nabídl otci Františka Ferdinanda, že ustaví jednoho z jeho synů svým dědicem, a to pod podmínkou, že chlapec přijme rodové jméno \"Este\" a naučí se během 12 měsíců obstojně italsky. Karel Ludvík informoval své dva starší syny (nejmladší, arcivévoda Ferdinand Karel, byl ještě příliš mladý). Mladší syn Otto požadavek naučit se italsky striktně odmítl; František Ferdinand naopak se k jeho splnění zavázal. Poté, co císař František Josef I. udělil svolení, bylo k habsburskému jménu Františka Ferdinanda připojeno jméno Este a on podstoupil výuku italštiny. To bylo pro něj velmi svízelné, neboť na rozdíl od ostatních členů rodiny neměl jazykové nadání; získal tak averzi k tomuto jazyku, kterou přenesl i na Italy jako takové a v důsledku toho své majetky v severní Itálii neužíval. Kromě výše uvedených dvou podmínek podle testamentu nesmělo být dědictví nikdy zcizeno (tj. změněn majitel prodejem, darováním ap.).\n\nFrantišek V. Modenský zemřel, když bylo Františku Ferdinandovi pouhých dvanáct let. Nabytým dědictvím se stal jednou z nejbohatších osob v Rakousku.\n\nFrantišek Ferdinand se oženil 1. července 1900 v Zákupech (v kapli sv. Františka z Assisi) s Žofií Chotkovou původem z českého šlechtického rodu Chotků. František Ferdinand si manželství s Žofií vyvzdoroval na císaři Františkovi Josefovi, který je v duchu svazujících zákonů habsburského panovnického domu, podle nichž členové dynastie mohli uzavírat sňatky pouze s příslušníky panovnických dynastií, striktně odmítal pro nevěstinu nerovnorodost, Chotkové mezi tyto rodiny nepatřili, i když v ženské linii mezi jejich předky jsou velkovévodové bádenští, Hohenzollernové-Hechingen a Liechtensteinové. František Ferdinand se však odmítl oženit s kýmkoli jiným. Papež Lev XIII., ruský car Mikuláš II. i německý císař Vilém II. posílali císaři žádosti v jeho prospěch, argumentujíce tím, že nesoulad mezi císařem a následníkem by byl rušivým prvkem pro stabilitu monarchie.\n\nŽofie byla dcerou hraběte Bohuslava Chotka a jeho manželky \"Vilemíny hraběnky Kinské z Vchynice a Tetova\" a byla dvorní dámou arcivévodkyně Isabely z Croy, manželky rakouského arcivévody a těšínského vévody Bedřicha Rakousko-Těšínského (známý \"markýz Gero\" ze Slezských písní Petra Bezruče). S Františkem Ferdinandem se seznámila roku 1896 v Praze. Oba mladí lidé se do sebe zamilovali a začali si dopisovat. Návštěvy Františka Ferdinanda u strýce Bedřicha Rakousko-Těšínského v jeho sídle u Prešpurku byly také častější než dříve, takže jeho teta se strýcem byli přesvědčeni, že důvodem návštěv je některá z jejich dcer a žili v naději, že se jednou stanou blízkými příbuznými příštího rakouského císaře.\n\nRoku 1898 však arcivévodkyně Isabela našla Františkův medailonek s Žofiinou podobenkou, čímž vyšlo najevo, že se následník trůnu neuchází o její dceru, ale pouze o její dvorní dámu. Arcivévodkyně vyvolala skandál. Žofie i František Ferdinand věděli, že přesvědčit císaře, aby svolil k sňatku, nebude snadné, ale po mnoha rozmluvách (či spíše hádkách) s císařem si František Ferdinand prosadil svou. Císař František Josef však v zájmu monarchie dal svolení pouze k morganatickému sňatku. František Ferdinand musel podepsat dokument, v němž se vzdával jakýchkoli nároků na trůn monarchie pro své budoucí potomky. Svatba se uskutečnila 1. července 1900 v Zákupech a nezúčastnil se jí nikdo z císařské rodiny, ani Františkovi bratři. Z ženichovy strany dorazily pouze nevlastní matka Marie Tereza a obě její dcery, Františkovy nevlastní sestry. Téhož dne byla Žofie povýšena na kněžnu z Hohenbergu s titulem \"Její Jasnost (Ihre Durchlaucht)\".\n\nManželé žili střídavě v oficiálním sídle následníka trůnu – zámku Belvedere ve Vídni, v zámku Zákupy v Čechách, kde se konala jejich svatba, a především na jejich domovském sídle na zámku Konopiště, který František Ferdinand zakoupil v roce 1887 jako lovecký zámeček a který nechal přestavět (zámek platil za nejmoderněji vybavené historické sídlo v monarchii). Žofie porodila na zámku dvě ze tří dětí a vedla zde klidný a šťastný rodinný život. Svého manžela nesměla oficiálně doprovázet a jejím prvním vystoupením na veřejnosti byla cesta do Sarajeva. Celou rodinu několikrát navštívila arcivévodova nevlastní matka Marie Tereza a jejich hostem byl i německý císař a pruský král Vilém II., který hostitelce daroval drahocenný servis.\n\nV říjnu 1909 byla Žofie povýšena do vévodského stavu \"ad personam\" – stala se vévodkyní z Hohenbergu s titulem \"Její Výsost (Ihre Hoheit)\". To patřičně pozvedlo její status, neboť dosud byla při ceremoniálních příležitostech v nižším postavení nežli kterákoli byť sebebezvýznamnější arcivévodkyně a docházelo tak často k ponižujícím situacím, kdy byla z tohoto důvodu oddělena od svého manžela.\n\nZe šťastného, často jako romantické označovaného manželství Františka Ferdinanda a Žofie se narodili čtyři potomci:\n\nOba manželé zemřeli při atentátu v Sarajevu a tyto výstřely signalizovaly i konec celé monarchie a vlastně celé předchozí epochy. Do osudového Sarajeva měla rodina z Chlumu u Třeboně cestovat vlastním salonním vozem (dodnes se zachoval v provozuschopném stavu) do Terstu a odtud lodí. Tehdy však musel být vůz z vlaku odstaven již při příjezdu do Chlumu kvůli kouřícímu ložisku. Do Vídně tedy museli jet běžným vozem I. třídy, z Vídně pak pokračovali narychlo přistaveným soukromým salonním vozem; v tom však zase nefungovalo elektrické osvětlení a muselo se svítit svíčkami. Podle poznámek arcivévodova osobního sekretáře Paula Nikitsche se s ním František Ferdinand loučil slovy: \"\"Co říkáte tomu osvětlení? Jako v hrobce, ne? Nejprve přijede můj vůz hořící do stanice a tenhle cizí vůz také nechce zjevně spolupracovat. Na, žijte blaze. Na shledanou.\"\" Jeho opravený vůz byl poté odeslán do Terstu, aby byl k dispozici pro zpáteční cestu. Těla zavražděných manželů však zpáteční cestu absolvovala v jiném voze, v rakvích.\n\nFrantišek Ferdinand d'Este byl císařský princ a arcivévoda rakouský, královský princ uherský, český, velkovévoda toskánský atd., následník trůnu a také rytíř několika řádů.\n\n\n\n"}
{"id": "63005", "url": "https://cs.wikipedia.org/wiki?curid=63005", "title": "Suizei", "text": "Suizei\n\nSuizei (japonsky 綏靖 天皇; Suizei tennó) je v pořadí 2. japonským císařem na tradičním seznamu vládců Země vycházejícího slunce. Není však historicky doložen.\n\nK tomuto císaři se nedají připojit žádná konkrétnější data. Jeho doba vlády a života se datuje podle japonské tradice. Historiky je označován jako legendární císař. Je prvním v řadě osmi císařů, k nimž se nepojí žádná legenda. Historikové vždy doufali, že se jim alespoň podaří objevit jeho hrobku, v poslední době to vypadá ale tak, že císař se jménem Suizei nikdy neexistoval.\n\nSuizei měl být údajně synem císaře Džimmua. Jeho jméno se dá přeložit jako „šťastný zdravý mír“.\n"}
{"id": "63008", "url": "https://cs.wikipedia.org/wiki?curid=63008", "title": "Vicenza", "text": "Vicenza\n\nVicenza [vičenza] (v benátštině \"Vicenzsa\" či \"Vicensa\") je italské město v oblasti Benátsko, hlavní město stejnojmenné provincie a sídlo biskupství. Leží na soutoku řek Bacchiglione a Retrone, na severním úpatí \"Monti Berici\", přibližně 70 km západně od Benátek. Žije zde téměř 113 tisíc obyvatel, v aglomeraci pak 287 000.\nVicenzu proslavil především renesanční architekt Andrea Palladio; kromě jeho staveb je zde řada dalších historických a uměleckých památek, což z ní činí poměrně významný cíl kulturní turistiky. Od roku 1994 je zapsána na seznamu světového dědictví UNESCO.\n\nPodle Strabóna bylo území dnešní Vicenzy osídleno polomýtickým kmenem Euganei , který byl vytlačen etnikem Venetů v 3 až 2 st. př. n. l. V roce 148 př.n.l. byla v vybudována římská silnice Via Postumia, která procházela Vincenzou. Původně se město pravděpodobně jmenovalo Berga, v římských dobách je nazýváno Vicetia ,Vincentia nebo Vicentia. V době římské občanské války stála Vincenza jako ostatní venetská města na straně Caesara a v roce 49 př. n. l. získali obyvatelé za odměnu římské občanství. V této době byla Vincenza méně významným městem na silnici spojující Mediolanum (Milán) a Aquileiu, ve srovnání s blízkým Pataviem (Padova). V současné době je zachováno několik pozůstatků z římské doby, tři mosty přes řeky Bacchiglione a Retrone a izolované oblouky akvaduktu nedalo Porta Santa Croce.\n\nVe středověku Vicenza patřila dynastii Della Scala. Mezi lety 1404 a 1797 pak byla součástí Nejjasnější republiky benátské. V 16. století prožila Vicenza zřejmě nejslavnější období: tehdy zde působil pozdně renesanční architekt Andrea Palladio, který zde zanechal řadu slavných staveb (\"Basilica Palladiana, Palazzo Chiericati\", divadlo \"Teatro Olimpic\"o či \"Villa la Rotonda\") a roku 1580 zde zemřel. Na palladiovskou tradici posléze navázali další architekti, zejména Vincenzo Scamozzi.\n\nPo napoleonských válkách Vicenza připadla Rakouskému císařství, povstání roku 1848 potlačil maršál Radecký a roku 1866 se pak Vicenza s celou Lombardií a Benátskem stala součástí sjednoceného Italského království. Během 1. i 2. světové války se v okolí odehrávaly poměrně těžké boje. V letech 1944 a 1945 bylo město bombardováno: za oběť padla hned dvě divadla a o život přišlo přibližně 2000 lidí. Po válce, v době italského ekonomického zázraku, se Vicenza stala jedním z nejbohatších měst celé Itálie. Od roku 1990 zde působí některá pracoviště Padovské university.\n\nPoměrně sevřené historické město protíná napříč \"Corso A. Palladio\", od \"Piazza Castello\" na JZ až k \"Teatro Olimpico\" na SV, lemované měšťanskými domy a paláci.\n\n\n\"Počet obyvatel\"\nVicenza je bohatým městem s převládajícími malými a středními podniky. Důležitým odvětvím je kromě strojírenství také zlatnictví a šperkařství.\n\nVicenza leží na hlavní železniční trati Padova – Verona; odbočuje zde dvoukolejná trať do Trevisa a lokálka do městečka Schio. Město je napojeno na dálnici A4 z Turína do Terstu.\n\nVe městě Vicenza se každý rok koná jeden z největší šperkařských veletrhů na světě s názvem Vicenzaoro. Můžete si tu prohlédnout nejnovější módní trendy a technologie v oboru šperkařství na následující rok. Hlavní výstava je vždy v lednu a nazývá se Vicenzaoro Winter. Další menší veletrh se stejným názvem se koná v září a má název Vicenzaoro September.\n\n\n\n"}
{"id": "63010", "url": "https://cs.wikipedia.org/wiki?curid=63010", "title": "Annei", "text": "Annei\n\nAnnei (japonsky 安寧 天皇; Annei tennó) byl v pořadí 3. japonským císařem podle tradičního seznamu panovníků Země vycházejícího slunce.\n\nS jistotou se k Anneiovi nedají připojit žádná data, která by ohraničovala dobu jeho vlády a života. Veškeré letopočty s ním spojené vycházejí z dlouholeté japonské tradice. Tato tradice dokonce popsala jeho hrobku. V současné době se ale stejně jako u jeho předchůdce Suizeie zdá, že žádný japonský císař s takovým jménem nikdy neexistoval.\n\nAnneiovo jméno se dá volně přeložit jako „stálý klid“.\n"}
{"id": "63011", "url": "https://cs.wikipedia.org/wiki?curid=63011", "title": "Engozero", "text": "Engozero\n\nEngozero (rusky \"Энгозеро\") je jezero na severovýchodě Karelské republiky v Rusku. Má rozlohu 122 km² (bez ostrovů). Je protáhnuté ze západu na východ v délce 36,4 km při šířce 7,9 km. Průměrně je hluboké 4,5 m a dosahuje maximální hloubky 18 m. Celkem se na jezeře nachází 144 ostrovů o rozloze 14 km².\nČlenité pobřeží dává jezeru velmi pěkný charakter. Břehy jsou většinou vysoké, skalnaté, pokryté borovým a smrkovým lesem. Na břehu najdeme pěkné pláže s bílým křemenitým pískem.\n\nZdroj vody je sněhový a dešťový. Rozsah kolísání úrovně hladiny je 0,9 m. Vyšší je v červnu a nižší v září. Odtékají z něj řeky Kalga a Voňga (ústí obě do Bílého moře). Voňga odtéká ze západní části a při odtoku je přehrazena hrází.\n\nPrůzračnost vody je 2,5 m a je tmavě zbarvená. V důsledku nevelké hloubky se voda snadno prohřívá. Zamrzá na konci října až v listopadu a rozmrzá v květnu.\n\nNa břehu jezera leží vesnice Engozero vzdálená 1,5 km od stejnojmenné železniční stanice na trase Sankt Petěburg-Murmansk.\n\n"}
{"id": "63012", "url": "https://cs.wikipedia.org/wiki?curid=63012", "title": "Itoku", "text": "Itoku\n\nItoku (: 懿徳天皇, \"Itoku-tennó\") je v pořadí 4. japonským císařem podle tradičního seznamu vládců Země vycházejícího slunce.\n\nK Itokovi se s jistotou nedají připojit žádná konkrétní data, doba jeho vlády a života se datuje podle toho, co je hlásáno podle japonské tradice. Historiky je proto označován jako legendární císař. Je to v pořadí třetí císař z osmi, ke kterému se neváže žádná legenda. V jeho existenci se vždy věřilo a dokonce mu byla přisouzena i hrobka, dnes se spíš ale zdá, že císař jménem Itoku vůbec neexistoval.\n\nItokuovo jméno se dá volně přeložit jako „blahodárná síla“.\n"}
{"id": "63019", "url": "https://cs.wikipedia.org/wiki?curid=63019", "title": "Česká moderna", "text": "Česká moderna\n\nČeská moderna je označení pro generaci básníků, literárních kritiků a politických novinářů v české literatuře v 90. letech 19. a na počátku 20. století, spjatou s manifestem České moderny. Vznikla v roce 1895 jako výsledek kritických bojů mladých autorů s konzervativní kritikou kolem revue \"Osvěta\" a některými představiteli starší literatury v čele s Jaroslavem Vrchlickým a Vítězslavem Hálkem. Stavěla se proti církvi a mladočeské straně.\n\nV díle generace České moderny se objevují moderní literární směry jako symbolismus, dekadence a impresionismus, reagující na rozsáhlé společenské změny, dynamický rozvoj vědy a techniky v druhé polovině 19. století a s nimi spojené hromadné pocity promarněných nadějí a nejistoty z nového způsobu života (později souhrnně nazývané termínem \"fin de siècle\" - \"konec století\"). Východisko z této krize měla představovat silná osobnost, inspirovaná filosofií Arthura Schopenhauera a Friedricha Nietzscheho.\n\nZásadní proměnou oproti předchozímu období prošla poetika literárního díla. Autoři byli ovlivněni nonkonformní tvorbou francouzských prokletých básníků. Objektivitu realismu postupně nahrazuje subjektivita, racionální složka je potlačována emocemi, průměrné (typizované) hrdiny střídají psychicky labilní až nemocné individuality. Typické je využívání mnohoznačných, často překvapivých metafor a symbolů. Centrem dění je lidská duše, pomocí níž je nahlíženo na svět.\n\nV prvním desetiletí 20. století na Českou modernu volně navázali tzv. anarchističtí buřiči a později i předválečná moderna.\n\nZnačně nesourodá generace mladých básníků a kritiků vstoupila na českou literární scénu na přelomu 80. a 90. let, tedy v době kulturního vlivu umělecky protichůdných lumírovců a nastupujícího kritického realismu v próze. Jako první na sebe upozornil Josef Svatopluk Machar. Ten oprostil svou poezii od poetismů ve prospěch hovorovosti, jamb nahradil trochejem a po vzoru Sládka s Nerudou kladl důraz na význam slova. V tomto duchu debutoval sbírkou \"Confiteor\" (1887). \n\nProblematikou moderního umění se poprvé teoreticky zabýval František Xaver Šalda ve své stati \"Syntetism v novém umění\" (Literární listy, 1892), v níž se snaží vyjádřit výhody plynoucí z propojování analyticko-sociálního (naturalistického) přístupu k tvorbě s nábožensky metafyzickým (symbolistickým). \n\nSituace mezi lumírovci a mladší generací se vyostřila v roce 1894, kdy se na obranu Hálkova díla proti kritickému hodnocení ze strany Machara postavil Jaroslav Vrchlický a sympatizanty nových uměleckých tendencí pejorativně označil za \"modernisty\". Tak došlo k rychlejšímu vzájemnému sblížení mladých autorů a ustavení České moderny. Pro vnitřní napětí však místo připravovaného almanachu otiskla pouze svůj manifest. \n\n\"Manifest České moderny\" byl vydán v říjnu roku 1895 v časopise \"Rozhledy\". Jeho znění sestavil Josef Svatopluk Machar, v některých bodech byl poté doplněn Františkem Xaverem Šaldou. Kromě estetických cílů (jako např. individualistický přístup, nepoplatnost módním trendům v literatuře) byl požadován zcela nový typ literární kritiky. Kritici měli být postaveni na úroveň samotných autorů. Zároveň byla ostře odsouzena politika mladočeské strany.\n\nSignatáři manifestu byli představitelé \"Rozhledů\": J. Pelcl, F. Soukup a J. Třebický, kritici: F. X. Šalda a F. V. Krejčí, realismu blízcí žurnalisté: V. Choc a K. Koerner, ze spisovatelů: J. S. Machar, O. Březina, A. Sova, V. Mrštík a J. K. Šlejhar. \n\nManifest vyvolal mezi mladou generací převážně pozitivní ohlas. Proti se postavil časopis Katolické moderny \"Nový život\", Arnošt Procházka v Moderní revue a konzervativní orgány včetně mladočechů. Následně se však vystupňovaly rozpory mezi jednotlivými představiteli a Česká moderna se záhy rozpadla.\n\nV této době se postupně zkracovala vzdálenost mezi kulturním centrem a periferiemi. Jednotlivé literatury se začaly vzájemně více ovlivňovat; autoři navazovali styky se svými zahraničními kolegy. Dynamický vývoj nových stylů v Evropě se snažila zachytit sílící překladatelská činnost.\n\nSkupina vzhledem ke své různorodosti neměla jednotný umělecký program. Naproti tomu prosazovala právo na \"osobité pojetí\" tvorby a \"individualismus\" (nezávislost na společenských normách). Jednotícím prvkem byl rovněž politický nonkonformismus.\n\nVe čtenáři hledali autoři spřízněnou duši - snažili se oslovit jeho obrazotvornost a roznítit touhu po rozšiřování obzorů. Próza byla značně lyrizovaná, typická byla minimální dějovost. Poezie se stala volnější, přístupná experimentům.\n\nPředstavitelé České moderny kromě toho upozorňovali na nepřekonatelnou propast mezi modernou a starší generací. Kritizovali nacionalismus (a naopak propagovali dorozumění s německou menšinou). Žádali všeobecné hlasovací právo (v roce 1894 proběhl tzv. proces s Omladinou), podporovali dělnické hnutí a ženskou emancipaci. Snažili se navázat na dílo Karla Havlíčka Borovského a Jana Nerudy.\n\n"}
{"id": "63021", "url": "https://cs.wikipedia.org/wiki?curid=63021", "title": "Keitele", "text": "Keitele\n\nKeitele je jezero na jihu centrální části Finska. Nachází se na území provincií Severní Savo a Střední Finsko. Rozloha jezera (bez ostrovů) je 494 km², má délku 85 km a šířku do 10 km. Průměrná hloubka jezera je 6 m, maximální hloubka je 64 m.\n\nPobřeží jezera je značně členité s mnohými zálivy, poloostrovy a mysy.\n\nNa jezeře jsou ostrovy o celkové rozloze 93 km². Největší jsou Pängätsalo, Jurvansalo a Luotolansaari.\n\nOdtok je zajištěn průtokem k jezeru Päijänne.\n\nNa jezeře funguje vodní doprava.\n"}
{"id": "63028", "url": "https://cs.wikipedia.org/wiki?curid=63028", "title": "Mise", "text": "Mise\n\nMise, výraz pocházející z latinského \"missio\" znamenajícího „poslat“, je poslání, úkol; sbor osob vyslaný za nějakým účelem nebo úřad pověřený určitým posláním, například zastupováním státu v zahraničí (diplomatická, politická nebo obchodní mise).\n\nBritská mise vedená lordem Walterem Runcimanem, jež působila od 3.8. do 16.9. 1938 v ČSR jako prostředník při jednáních československé vlády s Henleinovou SdP. V duchu politiky appeasementu, usilující o dohodu mezi západními mocnostmi a nacistickým Německem, se snažila donutit československou vládu k maximálním ústupkům vůči henleinovcům; v zásadě se vyslovila pro odstoupení československého pohraničí Německu.\n\nSkupina důstojníků francouzské armády, vyslaná 1919 do ČSR na základě žádosti československé vlády a pověřená organizací vznikající československé armády a přípravou jejího velitelského sboru, zvláště pak vybudováním minimální obrany, generálního štábu a vojenského školství. \nMěla velký vliv na usměrňování československé armády v duchu francouzské zahraniční a vojenské politiky. Pro nedostatek vyškolených československých vyšších důstojníků v prvních letech po vzniku ČSR veleli některým československým vojenským jednotkám důstojníci mise, kteří také vedli všechna vojenská učiliště; náčelník mise byl v letech 1919–26 zároveň náčelníkem československého generálního štábu (v době intervence proti Maďarské republice rad roku 1919 pak vrchním velitelem československé armády). Po Mnichovu 1938 byla mise likvidována. V čele francouzské vojenské mise postupně stáli francouzští generálové M. Pellé (1919–21), E. Mittelhauser (1921 až 1926), L. Faucher (1926–38).\n\nSkupina důstojníků italské armády, působící v letech 1918-1919 v ČSR. \n\nNa československé území přišla ve 2. polovině prosince 1918 spolu s československými legiemi z Itálie a převzala nejvyšší velitelské pravomoci na Slovensku. V jejím čele stál generál L. Piccione, jmenovaný 23. 12. 1918 vrchním velitelem všech československých vojsk na Slovensku. Hlavním úkolem italské vojenské mise bylo organizovat obsazení celého Slovenska československými ozbrojenými silami. V důsledku jednoznačné zahraniční politiky orientace ČSR na Francii odešla italská vojenská mise v létě 1919 z Československa.\n\nObecně v mezinárodních vztazích poselstvo a diplomatické zastupitelství různého druhu; v užším smyslu tzv. mise speciální, politická, technická nebo jiná reprezentace státu vyslaná do jiného státu (politická, obchodní, vojenská mise).\n\nMise en demeure [\"mizandemér\"] je upomínka nebo úřední výzva.\n\nMise en scène [\"mizansén\"] znamená (knižně) režie divadelní hry.\n\nReprezentace ozbrojených sil státu vyslaná do jiného státu \nnebo oblasti se zvláštními úkoly; například československá vojenská mise západního sektoru Berlína zřízená po kapitulaci hitlerovského Německa v roce 1945 jako dočasný zastupitelský úřad.\n\nNa setkání Evropské rady v Nice (2000) bylo rozhodnuto o dvou konceptech zahraničních policejních misí EU: \"\"substituční a podpůrná\"\". \n\n\"\"Substituční mise\"\" má za úkol v místech, kde se zhroutil státní aparát v důsledku např. válečného konfliktu, převzít úlohu místní policie. Příslušníci zahraničních policejních jednotek jsou ozbrojeni a zajišťují veškeré výkonné funkce, tak aby byl co nejrychleji obnoven soudní a trestní systém na všech úrovních policejní hierarchie i v rámci celé územní působnosti na daném teritoriu V závislosti na druhu mandátu může policejní substituční mise vykonávat fce: 1. všeobecná policejní činnost, 2. vyšetřování trestné činnosti, 3. příprava a školení místní policie.\n\n\"\"Podpůrná mise\"\" je zahájena v případě, kdy státní systém postižené země prochází závažnou krizi (politická, náboženská, etnická). Má za úkol podporu místních policejních sil, tak aby došlo ke zvládnutí dané krizové situace a eliminaci vzniklých následků. V tomto typu mise nejsou zahraniční policisté většinou ozbrojeni. Nejčastějším typem podpůrné mise je monitorovací, při které dochází ke sledování celé škály situací ve společnosti v souvislosti s policejními činnostmi. V rámci podpůrné mise mohou být také prováděna školení a výcvik místní policie, aby lépe dosáhla kvality standardních policejních postupů a technik.\n\nKněz nebo jiný představitel církve je poslán do země, kde je podle biskupa nebo jiného jeho nadřízeného slabá nebo vůbec žádná víra, aby ji zde šířil. Často je tento úkol spojen s přiblížením životní úrovně tzv. západního světa a snahou snížit úmrtnost a nevzdělanost obyvatelstva.\n"}
{"id": "63037", "url": "https://cs.wikipedia.org/wiki?curid=63037", "title": "Terni", "text": "Terni\n\nTerni je italské město v oblasti Umbrie, hlavní město stejnojmenné provincie. Má obyvatel, leží asi 100 km severovýchodně od Říma, je sídlem biskupa a pobočky Univerzity v Perugii. Tradiční město těžkého průmyslu se v posledních desetiletích radikálně změnilo, počet obyvatel však stále roste. \n\n\nTerni obklopuje příroda s řekami, jezery a vodopády. Právě ty jsou hlavním turistickým lákadlem. Přibližně 2 km od města se nachází uměle vytvořený vodopád Cascate delle Marmore, pocházející ze 3. století, jehož výška je 165 m. Činnost vodopádu řídí stavidla, která buď vodu odvedou do vodní elektrárny, nebo ji nechají téct po kaskádách dolů, což se děje v pevně stanovených hodinách a dnech. Když je vodopád vypnut, lze se koupat v jednotlivých travertinových kaskádových jezírkách.\n\n\"Počet obyvatel\"\n\n\n"}
{"id": "63060", "url": "https://cs.wikipedia.org/wiki?curid=63060", "title": "Trento", "text": "Trento\n\nTrento, též Trident (, ) je italské město, hlavní město nejseverněji položené italské provincie Tridentsko – Horní Adiže. Leží při hlavní severojižní komunikaci mezi Bolzanem a Veronou, střed je v údolí řeky Adiže v nadmořské výšce 194 metrů, další čtvrti v horách na svazích Alp. Trento je sídlem arcibiskupství a univerzity s přibližně 15 000 studenty. Podle hospodářských novin \"Il Sole 24 Ore\" bylo Trento roku 2007 vyhlášeno městem s nejzdravějším životním prostředím v Itálii. Od středověku má politické a náboženské styky s českými zeměmi. V letech 1545–1563 se zde konal Tridentský koncil.\n\nÚdolí Adiže od Tridentu po Bolzano bylo od pravěku nepřetržitě osídleno, přes Brennerský průsmyk a Reschenský průsmyk tvořilo důležitou dopravní spojnici se Záalpím. Oppidum v Tridentu založili Keltové. Jako důležité strategické místo na cestě z Innsbrucku do Verony je dobyli Římané, vybudovali město a pojmenovali je \"Tridentum\" podle tří stříbronosných hor. Latinsky \"tridentum\" znamená \"trojzub\", tyto hory se dodnes nazývají \"Doss Trento, Sant'Agata a San Rocco\". Na stěně radnice se dochoval gotický nápis \"\"Montes argentum mihi dant nomenque Tridentum\"\" (\"Hory mi dávají stříbro i jméno Trident\"), připisovaný mnichu Fra Bartolommeovi da Trento, který zemřel roku 1251.\nJiž z období římské antiky se dochovala kamenná architektura, vítězná brána císaře Augusta, základové zdivo dómské baziliky a amfiteátru.\n\nPo pádu Západořímské říše roku 476 město trpělo nájezdy germánských kmenů Ostrogótů, Lombardů a Franků a také Byzantinců. Panství se stabilizovalo až pod vládou římského císaře otonské dynastie Jindřicha II., který roku 1004 město opevnil a učinil sídlem biskupů (Tridentská biskupská kapitula). Roku 1027 císař Konrád II. Sálský udělil městu pečeť s emblémem, který přetrval jako jeho symbol osm století. Od této doby je také dominantou města biskupská katedrála svatého Vigilia. Další monumentální stavbou je biskupský hrad Buonconsiglio, dnes sídlo dvou muzeí.\n\nKolem roku 1200 se Trident stal důležitým centrem těžby stříbra, zejména z hory Monte Calisio (Khalisperg), a kníže biskup Federico Wanga vydal první horní kodex Alpského regionu.\n\nRoku 1407 tridentská šlechta a měšťané revoltovali proti biskupovi Jiřímu z Lichtenštejna, který své panství spravoval v letech 1390–1419 v kulturních a politických stycích s českými zeměmi. Vzbouřence proti církevní správě podpořili také venkované z ostatních částí regionu Trentino, v čele s tyrolským knížetem Fridrichem IV.\n\nCeloevropský historický význam pro dějiny katolické církve má Tridentský koncil, konaný v letech 1545 až 1563, který ustanovil náboženská dogmata a předpisy protireformace. Ve dvou desetiletích, kdy koncil trval, se město stalo nejvýznamnějším centrem katolické Evropy a doznalo velkého stavebního rozvoje, zejména chrámové a palácové architektury stylu renesance. Trident byl sídlem biskupů - duchovních knížat, kteří ve svých rukou soustřeďovali také světskou moc, a patřili mezi hlavní stavebníky města. O mecenát umění se zasloužili především dva kardinálové, Bernardo Clesio a Cristoforo Madruzzo. Asi od roku 1700 bylo centrum města urbanisticky sjednoceno a dobudováno ve stylu baroka.\n\nAutonomie biskupského města a biskupství skončila roku 1796 obsazením města vojskem Napoleona Bonaparta, který město roku 1806 připojil k Italskému království pod vládou svého bratra Josefa Bonaparta. Většina území byla roku 1815 anektována Rakouským císařstvím, pozdějším Rakouskem-Uherskem. Trident se stal sídlem místodržitelství pro Vlašské Tyrolsko („Il Trentino“). V 19. století začal rozvoj technických úprav krajiny, především přeložením toku řeky Adiže v roce 1858 a roku 1859 stavbou brennerské železnice pod nejvýše položeným průsmykem v Alpách. Městská architektura se proměnila novostavbami mnohopatrových správních budov a hotelů.\n\nPo ztrátách Lombardie a Benátska s přilehlými pevnostmi čtyř měst (Mantova, Peschiera, Verona a Legnano), zůstala jižní hranice Rakouska-Uherska nechráněná. Proto v obavě z italského vojenského vpádu začala počátkem 70. let 19. století výstavba tridentské městské pevnosti.\n\nZa první světové války v letech 1915 až 1918 byla pevnost Trident s opevňovacím systémem fortifikací, střílen, podzemních chodeb a skladů využita naposledy. Po skončení války připadlo město, stejně jako celý region, na základě dohod ze Saint-Germain Italskému království. Roku 1943 Benito Mussolini obsadil provincie Tridentsko, Jižní Tyrolsko a Belluno a připojil je k fašistické republice. Počátkem května 1945 se Trident stal místem tuhých bojů s Němci, tzv. Operace Alpenvorland. Ještě 2. května 1945, v den kapitulace wehrmachtu v severní Itálii, Trident zažil silné bombardování.\n\nZnak města Tridentu, jak je popsán v \"Decreto di riconoscimento\" ze 6. května 1930, představuje černá rozpřažená orlice, se zlatým zobákem, zbrojí a zlatými trojlístky na obou křídlech, s červeným jazykem, opředená červenými plamínky. Svatováclavská plamenná orlice, která v průběhu staletí doznala některých změn oproti přemyslovskému originálu, je oficiálním znakem města Tridentu od roku 1407 (rok povstání Rodolfa Belenzaniho). Z textu o udělení znaku sv. Václava biskupovi a tridentské diecézi lze vyčíst, že český král Jan Lucemburský daroval symbol městu o mnoho let dříve, konkrétně \"v Prešpurku léta Páně 1339\". Pouhé tři roky před tím, roku 1336, se český korunní princ Karel, nejstarší syn krále Jana Lucemburského, usadil na hlavním hradě Tirol místo mladšího bratra, jenž se roku 1330 oženil s tyrolskou hraběnkou Markétou Pyskatou. Princ Karel s sebou přivezl kancléře Mikuláše Brněnského, jenž byl roku 1338 díky vlivné podpoře krále Jana jmenován biskupem tridentským. Tímto způsobem si mohl český král zajistit naprostou věrnost a loajalitu Tridentského knížecího biskupství. Dne 9. srpna 1339 král Jan udělil Mikuláši a jeho následníkům na kníže-biskupském stolci svatého Vigila jako odměnu za věrnost a přátelství, orlici svatého Václava.\n\nStandarta města Tridentu sestává z bílého plátna, v jehož středu spočívá plamenná orlice svatého Václava. Pod ní se nachází nápis psaný kapitálkami: „COMUNE DI TRENTO“.\n\nPrapor je složen ze tří stejně širokých vodorovných pruhů, vnější jsou žluté a prostřední modrý, ve středu s bílým štítem nesoucím černou svatováclavskou plamennou orlici s roztaženými křídly, obklopenou plamínky. Jedná se o týž štít, který je ve znaku města Tridentu.\n\n\n\"Počet obyvatel\"\n\n\n\n"}
{"id": "63063", "url": "https://cs.wikipedia.org/wiki?curid=63063", "title": "Trident", "text": "Trident\n\nSlovo Trident může mít více významů:\n\n"}
{"id": "63069", "url": "https://cs.wikipedia.org/wiki?curid=63069", "title": "Světová banka", "text": "Světová banka\n\nSvětová banka (anglicky \"World Bank\", zkratka WB) je označení pro sdružení dvou specializovaných organizací Organizace spojených národů (OSN), které zajišťují finanční a technickou pomoc rozvíjejícím se zemím s cílem snížit chudobu a zlepšit životní podmínky na celém světě. Tvoří ji Mezinárodní banka pro obnovu a rozvoj (International Bank for Reconstruction and Development – IBRD), která pomáhá středně bohatým a chudým (ale solventním) zemím v ekonomickém růstu, a Mezinárodní asociace pro rozvoj (International Development Association – IDA), která se snaží zabezpečit dostupnost finančních prostředků pro nejchudší země světa, obvykle formou grantů, bezúročných či nízkoúročných půjček.\n\nSpolu s dalšími třemi institucemi SB tvoří Skupinu Světové banky (The World Bank Group – WBG). Ta navíc kromě Světové banky zahrnuje Mezinárodní finanční korporaci (International Finance Corporation – IFC), která financuje soukromé investiční projekty,\nMultilaterální agenturu pro investiční záruky (Multilateral Investment Guarantee Agency – MIGA), která poskytuje garance pro politická rizika soukromých úvěrů v rozvojových zemích a Mezinárodní centrum pro řešení investičních sporů (International Centre for Settlement of Investment Disputes – ICSID).\n\nV roce 2016 bylo členem Skupiny Světové banky 189 zemí.\n\nSprávním orgánem Skupiny Světové banky (WBG) je Sbor (či Rada) guvernérů, do níž si každá členská země volí svého guvernéra a jeho zástupce. Guvernér WBG jmenovaný za stát je guvernérem ve všech organizacích skupiny Světové banky. Guvernéry za jednotlivé státy bývají zpravidla ministři financí či guvernéři centrálních bank jednotlivých zemí. Sbor guvernérů se schází jednou ročně, a to na Výročním zasedání společně se Sborem guvernérů sesterské organizace Mezinárodního měnového fondu (MMF). Přijímá strategická rozhodnutí a cíle a schvaluje zásadní dokumenty (stanovy, roční účetní závěrku)‏. Protože se guvernéři setkávají pouze jednou za rok, specifické pravomoci a povinnosti jsou delegovány na 25 výkonných ředitelů, kteří zodpovídají za každodenní chod banky.\n\nRada výkonných ředitelů je managementem banky. Odpovídá za zabezpečení činností banky a rozhoduje o poskytování půjček, způsobu a rozsahu mobilizace prostředků na světových finančních trzích. Jejím předsedou je prezident Světové banky. Podle stanov IBRD se volí od roku 1992 vždy devatenáct výkonných ředitelů na období dvou let. Celkem má IBRD 25 výkonných ředitelů, z nichž 5 je do funkce jmenovaných (zástupce USA, Japonska, Německa, Francie a Velké Británie) a 20 výkonných ředitelů je volených. Volení výkonní ředitelé reprezentují menší země, které se sdružují ve 20 konstituencích.\n\nNejvyšším představitelem WBG je prezident volený na pětileté období Správní radou. Podle nepsané dohody poválečného vývoje tento post obsazuje Američan, zatímco post generálního ředitele Mezinárodního měnového fondu (MMF) je vyhrazen pro občana některého z evropských států.\n\n\n\nProjekty SB se diskutují s MMF, který také dohlíží na programy hospodářské politiky dané země. V případě půjčky se dlužníkem stává vláda dané členské země. Finanční prostředky takto získané nesmí země použít na pořízení zboží a služeb z jiné země. SB půjčuje na dobu 20 let s pětiletým odkladem splátek na začátku období.\n\nSB obecně vykazuje v rámci tzv. strategické dohody až 85% úspěšnost z hlediska poskytnutých prostředků.\n\nV průměru poskytne SB každý rok zhruba 25 miliard dolarů vládám 80 rozvojových zemí.\n\n17. dubna 2005 přesunula SB Česko ze skupiny rozvojových zemí do skupiny světových ekonomik (rozvinutých zemí)‏. Vyřazení ze skupiny rozvojových zemí znamená, že Česko nepotřebuje finanční podporu a pomoc a ztrácí tím nároky na úvěry (jež se ale stejně už delší dobu nečerpaly).‏ V současnosti probíhají projekty technické pomoci – zpracování analýz a doporučení v různých oblastech české ekonomiky.\nČesko upsalo kapitál v celkové hodnotě 761 milionů dolarů, z toho splacená částka tvoří 45,9 milionů dolarů. Díky tomu je podíl Česka na hlasovacích právech ve Světové bance 0,41%.\n\nSvětová banka byla založena v roce 1944 na tzv. Brettonwoodské konferenci v New Hampshire, na pomoc obnovy zemí postižených druhou světovou válkou. První půjčka 250 milionů dolarů byla poskytnuta v roce 1947 Francii na poválečnou obnovu. V roce 1946 měla SB 38 členů, v padesátých a šedesátých letech mnoho bývalých kolonií získalo nezávislost a stalo se členy, v současné době je členem SB 185 zemí.\n\nPrvní ředitel IBRD, Eugene Meyer, odstoupil po 6 měsících soupeření s dozorčí radou (tam své zástupce jmenovaly vlády zakládajících států – ty nebyly nakloněny myšlence nezávislé banky, jejíž dozorčí rada by dohlížela na vedení, ale nezasahovala do běžného rozhodování). Jeho nástupce John McCloy již svou funkci přijal pod podmínkou větší nezávislosti banky. Jedním z nejvlivnějších ředitelů v historii SB byl Robert Strange Mc Namara. Ten v předchozí funkci ministra obrany USA veřejně pochválil Dow Chemical Company za výrobu Napalmu.\n\nZpočátku se banka snažila chovat podle zákonů trhu – půjčovala na projekty, které mohly samy vyprodukovat zisk. Na konci 50. let měla banka AAA status a mohla tak získávat levné úvěry, které následně půjčovala s nízkým úrokem (ten vytvářel mírný zisk, z něhož se hradil běžný chod banky). Navíc se věřilo, že se zaostalé země mohou rozvíjet, budou-li k tomu mít kapitál. Rychlá industrializace Sovětského svazu v 50. letech v tomto ohledu zanechala velký dojem.\n\nVelikou změnu přinesla 60. léta. V roce 1960 vznikla Mezinárodní asociace pro rozvoj, která měla pomáhat nejméně rozvinutým státům půjčkami nabízenými za nikoli tržních podmínek. Určitým podnětem k této změně bylo osamostatnění bývalých kolonií a obava, že by se tyto mohly přiklonit k SSSR, jako to učinila například Kuba v roce 1959. Od roku 1964 po vojenském převratu v Brazílii až do poloviny 70.let každoročně půjčovala půl miliardy dolarů, ale předchozí demokraticky zvolené vládě půjčit odmítla. Dále v roce 1965 SB poskytla úvěr rasistickému režimu v JAR, navzdory nesouhlasu OSN, vyjádřenému v rezoluci, kterou při té příležitosti vydala. V roce 1979 poskytla SB první ze tří úvěrů na stavbu hydroelektrárny Yacyretá na řece Paraná mezi Argentinou a Paraguayí, v celkové výši jedné miliardy dolarů. V obou zemích ale v té době vládly diktátorské režimy, které první část úvěru utratily ještě předtím, než stavba této hydroelektrárny začala. 50 tisíc lidí bylo násilně přesídleno a kvůli rozsáhlému uplácení v průběhu této stavby projekt přehrady Yacyretá tehdejší argentinský prezident Carlos Menem nazval „pomníkem korupce“.\n\nNový ředitel Robert McNamara při prvním projevu na výročním zasedání Banky na podzim 1968 prohlásil, že se SB napříště bude zaměřovat přímo na odstraňování chudoby. Novou mantrou tedy měl být místo fyzického kapitálu kapitál lidský. Tento přístup byl přijat, protože se dostavilo rozčarování z poválečného přístupu zaměřeného pouze na továrny a přehrady, které nedokázaly odstranit lidskou bídu. Rolníkovi již tedy život neměla změnit nová továrna, ale komplexní péče o jeho zdraví, osivo, pozemková vlastnická práva a nové zemědělské technologie. Ve stejné době, tedy v roce 1970, šéf Mezinárodní organizace práce, David Morse, ohlásil „sesazení HNP z trůnu“ a Hollis Chenery, známý rozvojový ekonom velebil „optimální růst“ – tedy nikoli nutně maximální růst, který však povede k odstranění chudoby. Chenery byl brzy poté zaměstnán Světovou bankou jako McNamarův hlavní ekonom. V této době se také Světová banka výrazně rozrůstá a rozšiřuje svou působnost do nových oblastí – potravinová bezpečnost, zaměstnanost, výživa, rozvoj venkova, rozvoj měst atd. Nevadilo přitom, že OSN již v té době měla na tyto problematiky specializované složky (Organizace pro výživu a zemědělství, Mezinárodní organizace práce aj.)\n\nNa setkání v Nairobi v roce 1973 McNamara pronesl několik památných vět, kde zmínil „absolutní chudobu“. „Měli bychom se,“ podle jeho slov, „snažit vymýtit chudobu do konce tohoto století.“ MMF se podílel na některých kritizovaných projektech:\nSB nenese žádná rizika za své finanční operace, protože zadlužené státy jsou povinné splácet půjčky i v případě neúspěšnosti projektu a SB je navíc jištěna vyžádaným kapitálem. Většina půjčených peněz se tak velice rychle vrací do vyspělých zemí, protože rozvojové země tyto peníze používají na zaplacení zahraničních poradců, nákup techniky a hlavně na financování projektů, které provádějí nadnárodní korporace. Navíc, ve snaze splatit dluhy Světové Bance tak rozvojové země zvyšovaly export svých surovin, jako jediný zdroj tvrdé měny, přičemž s rostoucím množstvím těchto surovin na světovém trhu klesala jejich cena.\n\nLondýnský ekonom Peter Boone v roce 1996 publikoval výzkumnou práci, která zjistila, že zahraniční pomoc šla do spotřeby a nikoli do investic. Proto např. v některých afrických zemích došlo k zastavení či poklesu hospodářského růstu, přestože v 90. letech přesáhl podíl zahraniční pomoci na příjmech průměrné africké země hranici 15 % HDP.\n\nSB v rozvojových zemích podporuje ekonomické reformy založené na privatizaci, liberalizaci, uvolňování obchodních bariér, vyrovnávání veřejných rozpočtů a ozdravení měn. Zejména v případě privatizace se však ukázalo, že šlo až příliš často o neprůhledný přesun majetku z rukou zkorumpovaných vládních úředníků do rukou stejně zkorumpovaných mocenských elit. Jestliže zadlužení rozvojových zemí činilo v roce 1975 60 miliard USD, v roce 1999 to bylo již 706 miliard USD. Země třetího světa přitom každým rokem odvádí jenom na splátkách úroků z úroků 123 miliard USD. Například Nigérie v roce 1978 měla dluh 5 miliard dolarů, v roce 2000 už 30 miliard a mezitím splatila SB 20 miliard. Metoda stabilizace měn navázáním na dolar či měnový koš se rovněž ukázala být chybným krokem, když v roce 1997 vyústila v asijskou finanční krizi.\n\nPodle Rakouského ekonoma Jörga Guida Hülsmanna Světová banka \"\"pro sebe již dlouho hledá smysluplnou úlohu. Do současnosti udržovala u vesla zkorumpované vlády zemí třetího světa tím, že jim dávala úvěry z kapes západních daňových poplatníků. Tím se získávala v období studené války vojenská spolupráce těchto mocipánů. Dnes je protislužba z jejich strany představována dílčí liberalizací zahraničního obchodu, ze které těží zpravidla podniky, které mají dobré kontakty se Světovou bankou.\"\"\n\n\n"}
{"id": "63070", "url": "https://cs.wikipedia.org/wiki?curid=63070", "title": "Fra Dolcino", "text": "Fra Dolcino\n\nFra Dolcino (asi 1250/1260, Prato Sesia – 1. června 1307, Vercelli) byl italský náboženský vůdce, označovaný jako tzv. falešný apoštol.\n\nByl žákem zběhlého františkána Gerarda Segarelliho, který byl upálen roku 1300. Dolcino, podobně jako jeho učitel, hlásal chudobu podobně jako františkáni, ale jinou formou. Jeho stoupenci byli ochotni zabíjet, rozkrádat, vypalovat atd. Uznávali volný sex. Kvůli jeho některým myšlenkám si ho brali za vzor pozdější socialisté (hlásal myšlenky také proti feudalismu). Byl to velký antisemita, a proto mu byl dlouhou dobu ponecháván prostor pro jeho tažení. Na konci svého působení se Dolcino se svými soupenci opevnil na hoře Rebello, kde byl na Bílou sobotu v březnu 1307 zajat vojsky, které vyslal vercellský biskup Rainierio Avogadro. Jeho banda byla rozprášena a Dolcino vydán inkvizičnímu soudu. Byl obžalován z kacířství, odsouzen k smrti. Nejprve byla na břehu řeky Sesia u města Vercelli na místě zvaném \"arena Servi\" před Dolcinovými zraky upálena na hranici jeho milenka Margherita, sám Dolcino byl posazen na vůz tažený voly a předváděn po ulicích Vercelli. Zároveň byl krutě mučen, rozžhavenými kleštěmi mu katovi pacholci z těla vytrhávali kusy masa a nakonec bylo jeho tělo vhozeno na hořící hranici, na které byla předtím upálena Margherita.\n\nJeho postava se objevuje v Božské komedii od Dante Aligieriho a také v knize Jméno růže od Umberta Eca.\n\n"}
{"id": "63073", "url": "https://cs.wikipedia.org/wiki?curid=63073", "title": "Mistrovství světa v alpském lyžování 2005", "text": "Mistrovství světa v alpském lyžování 2005\n\nMistrovství světa v alpském lyžování 2005 se konalo v italském městě Bormio\nod 28. ledna do 13. února.\n\n\n\n\n\n\n\n\n\n\n"}
{"id": "63076", "url": "https://cs.wikipedia.org/wiki?curid=63076", "title": "Francis Bacon", "text": "Francis Bacon\n\nFrancis Bacon, 1. vikomt St. Albans, baron z Verulamu; (* 22. ledna 1561 Londýn–9. dubna 1626 v Londýn) byl anglický filosof, vědec, historik a politik, propagátor vědeckého experimentu. Iniciátor novověkého pojetí poznání, podle kterého je cílem vědy a filozofie zlepšovat podmínky lidského života. Zakladatel anglického materializmu, empirismu a novodobé experimentální vědy. Založil a zpopularizoval induktivní metodu pro vědecké bádání (tzv. \"Baconova metoda\"). Dosáhl nejvyššího úřadu v Anglii, tj. pozice Lorda kancléře.\n\nFrancis Bacon se narodil do rodiny Sira Nicholase Bacona, lorda strážce pečeti, a jeho druhé manželky Anny Cook. Jeho rodina pocházela z tzv. nové šlechty, která získala své majetky po likvidaci statků římskokatolické církve v Anglii. Strýc lord Burleigh(Burghley) byl významným ministrem. \n\nFrancis Bacon byl ve dvanácti letech poslán do šlechtické přípravky na univerzitu v Cambridge, kde jako dítě vynikal svou genialitou. Když se hanlivě vyjádřil o Aristotelovi a stoupencích scholatiky, byl nucen školu opustit. Již v mládí si byl vědom toho, že je třeba reformovat současnou vědu a školství. Uchýlil se do Francie a doprovázel anglického velvyslance na dvůr Jindřicha III. Po necelých třech letech se kvůli smrti svého otce v únoru 1579 vrátil do Anglie. I když se připravoval na právnickou kariéru a s úspěchem začal studium judikatury, dal nakonec přednost politice. S podporou svého strýce se Francis Bacon stal členem parlamentu (rok 1584), kde působil téměř čtyřicet let a získal pověst vynikajícího řečníka. Byl přítelem a právním poradcem Roberta Devereuxe, 2. hraběte z Essexu, favorita královny Alžběty I. , ale v procesu po pokusu o státní převrat se postavil na stranu královny, předložil důkazy proti spiklencům a obvinil je z velezrady. Jeho vystoupení bylo veřejností odsouzeno.\n\nJako královnin rádce svou státní politiku Bacon opíral o Machiavelliho učení a podporoval ji ve snaze o získávání nových území a ovládnutí mořských cest, v čemž viděl předpoklad hospodářského rozvoje říše. Měl dokonalý přehled o vnitřním stavu království a v parlamentu prosazoval mnohé reformy v řízení státu. Je autorem slavné věty \"Scientia potestas es (Vědění je moc),\" kterou pronesl v roce 1597\".\" \n\nKrál Jakub I. si Bacona vážil a postupně mu přiděloval stále významnější funkce. V roce 1604 byl Francis Bacon jmenován radou koruny, v roce 1607 vrchním prokurátorem a v roce 1613 vrchním výběrčím daní. Na přímluvu vévody z Buckinghamu se stal strážcem pečeti (1617) a nakonec i lordem kancléřem (1618). Též jej jmenoval rytířem v roce 1603, baronem z Verulamu (1618) a nakonec vikomtem St. Albans v roce 1621. Bacon mu pomáhal svými radami řídit Spojené království Anglie a Skotska a provést mnoho užitečných reforem.\n\nJe historicky doloženo, že během svého dvouletého působení ve funkci kancléře přijal peníze za udělení koncesí a privilegií. Za tuto korupci byl roku 1621 odvolán z úřadu. Soudem peerů byl odsouzen k uvěznění v londýnském Toweru, k pokutě 40 000 liber šterlinků a byl zbaven všech poct a veřejných funkcí. Bacon svou chybu uznal, pokutu zaplatil a od té doby už nikdy nevstoupil na půdu parlamentu. Vzhledem k tomu, že byl oblíbencem krále Jakuba I., a bylo možné, že se stal obětí politických intrik, udělil mu král po pár dnech ve vězení milost a odpustil mu i udělenou pokutu. V roce 1624 mu udělil generální pardon.\n\nPo odchodu z parlamentu se Francis Bacon věnoval vědě a práci na filozofických spisech. Bacon zemřel v roce 1626 na zápal plic, který dostal při svých pokusech se zmrazováním masa. \n\nFrancis Bacon je autorem několika desítek děl, z nichž většina zůstala nedokončena. Mnoho jeho prací bylo vydáno až po jeho smrti. Jako své nejdůležitější a vrcholné dílo plánoval Bacon napsat spis \"Velké obnovení věd\", které se mělo skládat ze 6 částí. Jednotlivé oddíly měly obsahovat:\n\nZ tohoto plánu Bacon dokončil pouze předmluvu a druhou část nazvanou \"Nové organon\". Místo první části pouze odkazuje na dříve vydaný spis \"O pokroku vědění\". Z ostatních částí se dochovaly pouze některé rozpracované zlomky jako například \"Popis větrů, Popis hustého a řídkého, Zkoumání magnetu\" (vše k 3. části) a 2 předmluvy (ke 4. a 5. části).\nMezi Baconovy nejvýznamnější spisy patří:\n\nFilozoficky nejdůležitější dílo Francise Bacona je spis \"Nové organon\". Název úmyslně odkazuje na jiný spis, jehož autorem je Aristoteles a jehož název je \"Organon\" (tzn. řecky nástroj). Francis Bacon chtěl svým dílem dát vědcům \n\na filozofům \"nový nástroj\", který umožní překonání dosavadní vědy a filozofie. Nástrojem je induktivní metoda, která spočívá v postupu od konkrétních dat k obecným závěrům a liší se tak od dosavadní převažující metody dedukce, která spočívá v postupu od obecných zákonitostí ke konkrétním jednotlivostem. Baconova metoda tak klade důraz na empiricky zachytitelná data, na pozorování a experiment a Bacona tak lze považovat za otce moderní vědy.\n\nBacon kritizoval výsledky staré scholastické vědy a filozofie jako neplodné filozofování, které nemá často užitek pro člověka, a požadoval po vědě užitečnost člověku a zlepšování podmínek života lidí.\n\nIdoly jsou v Baconově pojetí překážky objektivního poznání. Bacon vyjmenovává následující čtyři:\n\nIdol lidského rodu: Jsme lidé, příslušníci lidského rodu. Svět kolem nás tedy vnímáme právě jako lidé. Jak ale můžeme vědět, že my lidé svět vnímáme pravdivě? Například moucha se svým složeným okem vnímá svět jistě jinak. Nevnímá ona svět pravdivěji než člověk?\n\nIdol jeskyně: Každý člověk je trochu odlišný. Jak tedy můžu vědět, že svět vnímám pravdivě právě já? Například existují barvoslepí lidé, kteří vnímají svět jinak než lidé, kteří vnímají barvy. Jak ale můžu vědět, že to nejsou barvoslepí, kteří nevnímají svět pravdivěji, nebo že i já nemám jakousi vadu, která brání pravdivému poznání?\n\nIdol tržiště: Lidé užívají jazyk, ale užívají ho špatně. Například lidé používají slova, kterým nic ve světě neodpovídá (štěstěna, živel ohně) a pomocí těchto pojmů potom člověk poznává a interpretuje svět.\n\nIdol divadla: Lidé mají určitě vědecké, filozofické teorie. Každý nový poznatek tedy vykládáme vždy z již existujících předpokladů. Jak ale víme, že jsou tyto teorie opravdu pravdivé?\n\nNová Atlantis je krátká novela vydána v roce 1626, nikdy nebyla dokončena. Vedle děl Thomase Mora a Tommasa Campanelly patří mezi slavné utopie raného novověku (z řeckého ú-topos, tj. žádné místo, nikde, apod.). Bacon v \"Nové Atlantis\" popisuje zřízení fiktivního ideálního státu na ostrově Bensalem. Klade důraz na význam vědy pro společnost a z vědeckých metod akcentuje experiment a pozorování.\n\n\"Eseje\" je soubor 59 krátkých textů na nejrůznější témata, která se zabývají společenskými a politickými tématy. První verzi \"Esejů\" vydal Bacon v roce 1597, svazek tehdy obsahoval pouze 10 krátkých pojednání. Postupně během svého života Bacon dílo stále doplňoval a rozšiřoval, až se počet esejů zastavil na čísle 59. \"Eseje\" nejsou hlubokým filozofickým dílem, ale spíše osobním pojednáním o tématech pravdy, pomsty, smrti, lásky, ateismu, moudrosti, šlechty, panování atd. Podtitul díla zní Rady mravní a politické. Bacon v \"Esejích\" radí, jak přistupovat k jednotlivým situacím v životě, váží vždy jednotlivá pozitiva i negativa, snaží se přistupovat k problémům pragmaticky.\n\n\n\n"}
{"id": "63077", "url": "https://cs.wikipedia.org/wiki?curid=63077", "title": "Skupina Světové banky", "text": "Skupina Světové banky\n\nSkupina Světové banky se skládá ze Světové banky a dalších přičleněných organizací, které mají za cíl snížit světovou chudobu, a to prostřednictvím podpory udržitelného ekonomického růstu.\n\n\n\n\n"}
{"id": "63080", "url": "https://cs.wikipedia.org/wiki?curid=63080", "title": "2006 BA (planetka)", "text": "2006 BA (planetka)\n\n2006 BA je planetka Apollonovy skupiny, patřící současně mezi objekty pravidelně se přibližující k Zemi (NEO). Její dráha dosud není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze po dobu tří dní během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetka byla poprvé pozorována 18. ledna 2006 kolem 05:41 světového času (UTC) 68centimetrovým Schmidtovým dalekohledem na Steward Observatory Catalina Station 20 km severovýchodně od Tucsonu, AZ (USA) v rámci programu Catalina Sky Survey. Operátorem automatického vyhledávacího systému byl R. A. Kowalski. O čtyři dny později, 22. ledna v 03:15 UTC, prolétla v minimální vzdálenosti 509 tisíc kilometrů od středu Země, o necelou polovinu dále, než obíhá Měsíc, a opět se vzdálila do meziplanetárního prostoru. Byla pozorována na řadě dalších observatoří, naposledy 21. ledna 2006 v 00:49 UTC.\nV minulosti prolétla již několikrát v blízkosti Země, naposledy v roce 2000, kdy ji minula v bezpečné vzdálenosti 7,5 milionu kilometrů. Vzhledem k malým rozměrům tehdy unikla objevení.\n\nPlanetka se nyní stále přibližuje ke Slunci a dosáhne perihelu svoji dráhy 18. března 2006. Těleso se sice bude opakovaně přibližovat k Zemi, ale po zbytek tohoto století nás během celkem jedenácti průletů neohrozí, dokonce se nepřiblíží nikdy tak blízko, jako se to stalo v lednu 2006. K nejtěsnějšímu průletu v tomto století má dojít 20. června 2051, kdy nás mine ve vzdálenosti 4,9 mil. km.\n\nNa základě dosavadních výpočtů dráhy se nemůže k Zemi ani ve vzdálené budoucnosti přiblížit více než na půl milionu kilometrů. Proto nebyla zařazena do seznamu potenciálně nebezpečných objektů (PHA).\n\n"}
{"id": "63082", "url": "https://cs.wikipedia.org/wiki?curid=63082", "title": "Wapedie", "text": "Wapedie\n\nWapedia byla webová stránka provozovaná Florianem Amrheinem, která mezi lety 2004 až 2013 poskytovala přístup k obsahu Wikipedie pro mobilní telefony a PDA. Umožňovala prohlížet nejnovější verze článků, přičemž kombinovala funkci přístupové brány s vlastní databází stránek. Tento způsob byl díky vlastní mezipaměti pro stránky zároveň rychlý pro uživatele a šetrný k serverům Wikipedie.\n\n"}
{"id": "63083", "url": "https://cs.wikipedia.org/wiki?curid=63083", "title": "Velký Gatsby", "text": "Velký Gatsby\n\nVelký Gatsby je společenský román, který napsal americký spisovatel Francis Scott Fitzgerald. Poprvé byl publikován 10. dubna 1925. Děj se odehrává v New Yorku, na Long Islandu ve 20. letech 20. století. Často je považován za typického zástupce „Jazzového věku“ v americké literatuře.\n\nTento Fitzgeraldův román nebyl za autorova života příliš populární – prodalo se ho méně než 24 000 výtisků. V období hospodářské krize a druhé světové války se na něj zapomnělo a teprve až v 50. letech, kdy byl znovu vydán, si získal širokou oblibu. V následujících desetiletích se pak z tohoto díla stala povinná četba na středních školách a v univerzitních kurzech literatury v mnoha zemích po celém světě. Často se o něm mluví jako o jednom z největších anglicky psaných románů 20. století.\n\nVelký Gatsby vznikl v době, kdy bylo Fitzgeraldovi 28 let a pobýval na francouzské Riviéře, po úspěchu své prvotiny \"Na prahu ráje\" se oženil se Zeldou Sayrovou, dcerou alabamského soudce. Po vydání Velkého Gatsbyho se ale autorův život stal tragédií, svatební cesta nedopadla dobře, u Zeldy se projevila psychická nemoc a byla převezena do sanatoria. Fitzgerald zanedlouho propadl alkoholismu.\n\nStyl díla na čtenáře zapůsobí vyvážeností a elegantností. Velmi se věnuje popisům, a obzvláště detailně popisuje Gatsbyho majetek – dům s bazénem, či automobil, který sehraje i důležitou roli v příběhu.\n\nDěj začíná několik let po první světové válce, kdy mladý Nick Carraway z amerického středozápadu, který je vypravěčem příběhu, přijíždí do New Yorku, aby zde na burze vydělal nějaké peníze. Zabydlí se na ostrově Long Island na Západním Vejci blízko výstavné rezidence tajemného mladého milionáře Jaye Gatsbyho.\n\nNick se setkává se svojí hodně povrchní vzdálenou sestřenicí Daisy, vdanou za Nickova známého Toma Buchanana, se kterým má Daisy malou dcerku. Manželství však není zcela šťastné, Nick dokonce osobně poznává Tomovu milenku Myrtle Wilsonovou, ženu majitele blízké autoopravny, pracovitého George Wilsona. Nick se seznámí se svým sousedem Gatsbym a je zván na jeho pravidelné monstrózní večírky, zapadne do zdejší pestré společnosti. Seznámí se také s půvabnou mladou hráčkou golfu Jordan Bakerovou. Stane se přítelem Gatsbyho a získává tak jedinečnou příležitost se dozvědět něco více o tomto člověku, o jehož minulosti na veřejnosti kolují pouze nepodložené legendy či pomluvy.\n\nPostupně se dozvídá detaily nejen o přinejmenším podezřelých obchodech Gatsbyho s alkoholem, do kterých je zapojen i známý podvodník Meyer Wolfsheim, ale i celou historii jeho tajemného života. Gatsby se původně jmenoval Gatz a pocházel z chudé rodiny, velmi se však toužil vypracovat, a tak utekl z domova. Potkal milionáře Dana Codyho, který mu později dopomohl k penězům. Ještě více však jeho život poznamenala láska k mladé bohaté dívce Daisy, milence však od sebe oddělilo jednak rozdílné společenské postavení a také válka, ve které byl Gatsby povýšen na majora, což mu také umožnilo strávit několik měsíců v anglickém Oxfordu na tamější univerzitě. Během té doby se však Daisy provdala. Vychází tak najevo, že životní láskou Gatsbyho je žena Toma Buchanana Daisy. Gatsby se s Daisy znovu setkává v Nickově domě, čímž způsobí rozvrat jejího manželství s Tomem.\n\nPo jednom soukromém večírku, kde dojde k přímé konfrontaci Gatsbyho a Toma, se stane tragická osudová událost. Manželku George Wilsona Myrtle přejede automobil patřící Gatsbymu, za volantem však seděla Daisy. Wilson je naprosto zničený, dozvěděl se totiž o manželčině nevěře a chtěl s ní odjet a začít nový život. Wilson poznává toto auto, jelikož ho už téhož dne viděl. Avšak dříve v něm seděl za volantem Tom. Wilson celou noc zůstává ve svém psychicky ztroskotalém stavu a pomýšlí na odplatu. Poté popadne pistoli a vydá se k sídlu Buchananových. V něm začne Tomovi vyhrožovat smrtí a Tom mu poví, že to auto on řídil jen cestou do města. Cestou nazpět ho řídil jeho majitel, pan Gatsby, který bydlí přímo naproti přes řeku. Gatsby hodlá chránit Daisy před policií, ale než to může učinit, je ve svém paláci zastřelen mstícím se Wilsonem, který vzápětí spáchá sebevraždu. Ironií je, že nad Gatsbym nikdo kromě jeho otce a Nicka netruchlí. Bohatá newyorská smetánka jako by zapomněla na pohostinnost, které užívala v Gatsbyho domě. Daisy, která nechce svůj další život prožít bez bohatého muže, a Tom odjíždějí spolu neznámo kam. Nick Carraway je tragédií svého přítele Gatsbyho a chováním lidí kolem něho dokonale znechucený. Končí svůj vztah s Jordan Bakerovou a odjíždí domů.\n\n\nV roce 1999 vznikla opera Velký Gatsby od Johna Harbisona.\n\nRomán česky vyšel také jako audiokniha, kterou načetl Filip Čapka.\n\n\n"}
{"id": "63085", "url": "https://cs.wikipedia.org/wiki?curid=63085", "title": "Banka pro mezinárodní vypořádání", "text": "Banka pro mezinárodní vypořádání\n\nBanka pro mezinárodní vypořádání ( \"Bank for International Settlement\" – BIS; česky též Banka pro mezinárodní platby) je mezinárodní organizace pro podporu mezinárodní měnové a finanční spolupráce a slouží jako banka pro centrální banky.\n\nBanka pro mezinárodní vypořádání má ústředí v Basileji ve Švýcarsku a dvě pobočky v Hongkongu a Mexico City.\n\nBanka byla založena v roce 1930 jako mezinárodní zúčtovací centrum pro vypořádání válečných náhrad placených poválečným Německem po 1. světové válce. Jako zúčtovací centrum sloužila i po druhé světové válce. V pozdější době se vzhledem ke změnám na světových finančních trzích změnila na metodické, teoretické a informační centrum pro centrální banky a zejména pro bankovní dohled.\n\nV březnu 1939 po okupaci Čech a Moravy se BIS účastnila transakcí s československým zlatem převedeným z účtů vedených pro Národní banku Československou na účty Německé říšské banky.\n\nNa konferenci v Bretton-Woods v roce 1944 byl přijat návrh na její zrušení. K likvidaci Banky pro mezinárodní platby však nedošlo, po válce byla pověřena zúčtováním platů v Evropské platební unii, zabývala se úvěrováním obchodu, eskontem směnek, operacemi spojenými se zlatem apod.\n\nZ počátku vznikla jako akciová společnost a část akcií byla odprodána veřejnosti, v roce 2001 na mimořádném zasedání byly provedeny změny a všechny soukromé akcie byly vykoupeny.\n\nZákladní kapitál Banky byl 1,5 miliardy zlatých franků. Zlatý frank představoval 0,29g zlata. Tato parita byla shodná se zlatým obsahem švýcarského franku v době založení banky v roce 1930. V roce 2003 byl však zlatý frank nahrazen jednotkou SDR (\"Special Drawing Rights –\" Zvláštní práva čerpání). \n\nPodle statutu může Banka pro mezinárodní platby kupovat a prodávat zlato na vlastní účet nebo na účet centrálních bank, nakupovat a prodávat devizy, otevírat běžné a depozitní účty u centrálních bank. Nesmí však poskytovat půjčky vládám a otevírat jim běžné účty, nabývat nemovitosti, akcie apod.\n\nV současnosti se zaměřuje hlavně na rozvoj spolupráce mezi centrálními bankami členských zemí, na vytváření příznivých podmínek pro mezinárodní finanční operace. Úzce spolupracuje s Mezinárodním měnovým fondem a Skupinou světové banky. \n\nV současné době působí především jako:\n\nČlenská základna tvoří k dnešnímu dni 60 členů (centrálních bank či jiných monetárních institucí).\n\n\n"}
{"id": "63087", "url": "https://cs.wikipedia.org/wiki?curid=63087", "title": "Romano Guardini", "text": "Romano Guardini\n\nRomano Guardini (17. února 1885 Verona – 1. října 1968 Mnichov) byl německý filosof a katolický teolog.\n\nPo dvou semestrech studia chemie v Tübingenu a třech semestrech ekonomie v Mnichově a Berlíně se Romano Guardini rozhodl stát se katolickým knězem. Spolu se svým přítelem Karlem Neundörferem začal již v této době vytvářet vlastní nauku o rozporu. Svá teologická studia absolvoval ve Freiburgu im Breisgau a Tübingen. Roku 1910 byl vysvěcen v Mohuči na kněze a nakrátko působil v pastoraci. Poté se vrátil do Freiburgu, kde promoval u Engelberta Krebse; doktorský titul získal roku 1915 prací o Bonaventurovi, o sedm let později v Bonnu habilitoval opět prací o Bonaventurovi; během této doby pastoračně působil mezi studenty.\n\nRoku 1923 získal katedru filozofie náboženství a křesťanského světového názoru v Berlíně, kde zůstal až do roku 1939, kdy musel kvůli nacistické vládě odejít. Po roce 1945 přednášel opět v Berlíně, od roku 1948 v Mnichově. Toto své učitelské působení zakončil roku 1962. Zbytek svého života byl dosti nemocný a neúčastnil se tak ani práce v liturgické komisi Druhého vatikánského koncilu.\n\nGuardiniho osoba je spjata s hnutím mládeže po 1. světové válce. Práce v prostředí mladých studentů dala vzejít Guardiniho originálnímu znovuobjevení smyslu pro znamení a symboly, které měly dalekosáhlý vliv na vývoj katolické liturgiky a liturgie ve 20. století. Obnova katolické liturgie a její centralita kolem slavení eucharistie je z velké části právě spojena s Guardiniho osobou.\n\nV meziválečném období Guardini studuje klíčové osobnosti filozofie náboženství a evropské kultury; Guardini je autorem interpretací, v nichž se snaží vyložit významná díla evropských myslitelů (např. Fjodor Michailovič Dostojevskij, Dante Alighieri, Platón, Augustinus, Kierkegaard, Rainer Maria Rilke).\n\nPředevším se však Guardini řadí k nejvýznamnějším představitelům katolictví 20. století, především v oblastech liturgie, filozofie náboženství, pedagogiky a ekumenismu.\n\nOd roku 1970 se uděluje cena („za vynikající zásluhy o interpretaci naší doby“), která nese jméno Romana Guardiniho. Mezi významné držitele patří např. fyzik a nositel Nobelovy ceny Werner Heisenberg, německý prezident Weizsäcker, teologové Karl Rahner a Hans Urs von Balthasar, skladatelé Carl Orff a Krzysztof Penderecki, polský ministr zahraničí Bartoszewski, vídeňský kardinál Franz König. V roce 2010 obdržel cenu prof. Tomáš Halík, jako vůbec první Čech v historii.\n\n\n\n"}
{"id": "63092", "url": "https://cs.wikipedia.org/wiki?curid=63092", "title": "Joseph Fourier", "text": "Joseph Fourier\n\nJean Baptiste Joseph Fourier (21. března 1768 – 16. května 1830) byl francouzský matematik a fyzik, který se nejvíce proslavil zkoumáním Fourierových řad a jejich aplikací k problémům toků tepla. Na jeho počest byla také nazvána jeho jménem Fourierova transformace. Objevitel skleníkového efektu (1824). Fourier je jedním ze 72 významných mužů, jejichž jméno je zapsáno na Eiffelově věži v Paříži.\n\nNarodil se v Auxerre jako syn krejčího. V devíti letech ztratil oba rodiče. Začal chodit do vojenské školy při benediktinském klášteře. V roce 1789 přijel do Paříže, aby představil svou práci o číselném řešení rovnice libovolného stupně, ta se však během revoluce ztratila. Fourier se opět vrátil do Auxerre a přednášel ve škole, kde dříve sám studoval. V roce 1794 přestoupil na \"École Normale Supérieure\", škola byla založená Konventem a jejím smyslem byla příprava učitelů. Školu brzy zavřeli, ale Fourier přesto stačil na sebe upozornit takové velikány, jako byli Lagrange, Laplace a Monge. V letech 1795–1798 přednášel na \"École Polytechnique\".\n\nZúčastnil se spolu s dalšími vědci jako člen Commission des sciences et des arts Napoleonova tažení do Egypta.\n\n"}
{"id": "63094", "url": "https://cs.wikipedia.org/wiki?curid=63094", "title": "Československá vojenská mise v Koreji (1950–1953)", "text": "Československá vojenská mise v Koreji (1950–1953)\n\nČeskoslovenská vojenská mise v Koreji (1950–1953) představovala vojenskou nemocnici působící v korejské válce na straně Severní Koreje. \n\nNemocnice zahájila své působení v dubnu 1952. To byly dva měsíce poté, co o jejím vytvoření rozhodl politický sekretariát ÚV KSČ. Tvořilo ji 29 lékařů, ošetřovatelek a zdravotníků. Velitelem byl MUDr. Josef Barták. Lůžkovou kapacitu tvořilo 2000 lůžek a byla vytvořena pro 500 pacientů. Zprvu působila ve vesnici Sogam. V dubnu 1953 byla přemístěna do vesnice Ousara u Chičonu. Současně došlo k vystřídání většiny personálu a novým velitelem se stal MUDr. Bedřich Placák. V říjnu pak byla přesunuta do Čondzinu, kde už sloužila pouze civilnímu obyvatelstvu. Celkem za dobu svého působení uskutečnili českoslovenští lékaři více než 700 náročných operací a umožnili návrat na frontu 594 pacientům.\n\nPodle výpovědi přeběhlého československého generála Jana Šejny, který utekl v době kdy mu hrozilo stíhání za hospodářskou kriminalitu, se v této nemocnici prováděly pokusy na zajatých amerických vojácích, které měly údajně pokračovat i ve vojenské nemocnici ve Střešovicích.\n\nPodle jeho výpovědi, přednesené dne 1992 před podvýborem pro příslušníky ozbrojených sil Výboru pro národní bezpečnost Sněmovny reprezentantů Kongresu USA, se československá nemocnice zabývala pokusy na zajatých amerických vojácích.\n\nČást amerických vojáků byla podle této výpovědi později transportována do Československa, kde pokusy pokračovaly ve vojenské nemocnici v Praze – Střešovicích. Podle Šejny byl jedním z účastníků i tehdejší lékař a později známý spisovatel Ludvík Souček.\n\nPodle Šejnovy výpovědi byl velitelem československých operaci v Koreji plukovník, později generál, Rudolf Babka ze zpravodajské služby vojenské rozvědky Generálního štábu, který v Koreji působil jako diplomat z ministerstva zahraničí ČSR. Skutečným šéfem této nemocnice měl údajně být plukovník profesor MUDr. Vladimír Dufek, srdeční specialista.\n\nV počáteční fázi mělo být, podle Šejny, do této operace zapojeno osmnáct českých a slovenských lékařů a větší množství pomocného personálu. V době přípravy na tento úkol bylo údajně několik československých lékařů školeno v oblasti atomového záření a jeho účincích na lidské tělo v Institutu atomové medicíny v Dubně u Moskvy.\n\nNa žádost USA se uskutečnilo vyšetřování, které mělo objasnit skutečnost. Kontaktováni byli i českoslovenští příslušníci Dozorčí a Repatriační komise neutrálních států\n\nVyšetřování tohoto případu českými orgány a Úřadem dokumentace a vyšetřování zločinů komunismu (ÚDV) nenalezlo žádný důkaz, který by Šejnovo tvrzení potvrzoval. Úřad zároveň dospěl k názoru, že nemocnice působící v Koreji byla zcela nevhodná pro jakoukoliv utajenou činnost.\n\nPodle ÚDV se nikdo se jménem Dufek nevyskytuje v archivních materiálech v souvislosti s nemocnicí v Koreji. MUDr. Vladimír Dufek pracoval v různých funkcích v Ústřední vojenské nemocnici v letech 1948–1988. Neúčastnil se mise vojenské nemocnice v Koreji ani nebyl na žádném školení v SSSR. V roce 1993 podepsal prohlášení, že o žádných pokusech na válečných zajatcích neví ani o nich neslyšel.\n\nPodle ÚDV v nemocnici pracovalo 22 československých lékařů. Materiály jsou dostupné pro 19 z nich. Podle nich se tři lékaři zúčastnili školení v SSSR, z toho dva až po návratu z Koreje.\n\nPodle ÚDV není další svědectví ani nejsou v archivních materiálech žádné další důkazy účasti československých občanů na pokusech a přesunech zajatců během Korejské války. Nemocniční zařízení označuje kvůli vysokému počtu korejských zaměstnanců, častému střídání lékařů a špatnému vybavení za neschopné umožňovat jakoukoliv utajovanou činnost.\n\nKorejská:\nČeskoslovenská:\n\n\n\n\n\n\n\n"}
{"id": "63109", "url": "https://cs.wikipedia.org/wiki?curid=63109", "title": "Miranda", "text": "Miranda\n\nMiranda má více významů:\n\n\n\n\n\n"}
{"id": "63116", "url": "https://cs.wikipedia.org/wiki?curid=63116", "title": "Hedčané", "text": "Hedčané\n\nHedčané byli polští obyvatelé hradu Hedče (\"Giecz\", \"Gdecz\") a okolních vesnic, které český kníže Břetislav I. zajal a přivedl do Čech kolonizovat Kralovicko, tj. severovýchodní část dnešního okresu Plzeň-sever, a Rokytensko, dnešní jižní část okresu Rakovník.\n\nTakto se o Hedčanech zmiňuje Kosmas ve své kronice (s. 78–79): \"„Když došli ke hradu Hedči, obyvatelé jeho a s nimi i vesničané, kteří se tam utekli, nemohouce odolati útoku knížete, vyšli mu naproti se zlatým prutem na znamení, že se mu na milost vzdávají, a pokorně ho prosili, aby je pokojně i s jejich dobytkem a s ostatním majetkem převedl do Čech. Kníže vyhověv jejich přáním, dovedl je do Čech a dal jim tam nemalou část lesa Črnína. Ustanovil jim jednoho z nich za správce a soudce a nařídil, aby se spravovali právem, jež mívali v Polsku, i oni i jejich potomci na věky. A jménem odvozeným od toho hradu podnes nazývají se Hedčané.“\"\n\nDnešní Kralovicko bylo hraniční oblastí mezi Lučany a Čechy, nebylo dlouho osídleno a zůstávalo porostlé hlubokým pomezním lesem, někdy nazývaným \"Černý les\" či \"Černín\", který začínal u vesnice Černín na Berounsku a táhl se severně na Rokytensko a severozápadně až na Kralovicko. Český kníže ovládal tento kraj pomocí knížecích dvorů – Zbečna, Rokytna, Krakova a Plas.\n\nRoku 1037 dosedl na český trůn kníže Břetislav I. V Polsku v té době panovalo bezvládí po úmrtí krále Měška II., který roku 1034 zemřel. Břetislav viděl v situaci příležitost a roku 1038 vojensky vytáhl do Polska, kde dobyl Krakov a získal bohatou kořist nashromážděnou bývalými polskými knížaty.\n\nNásledujícího roku vytáhl Břetislav do Polska znovu. Dobyl Vratislav a poté oblehl i Hedč. Jeho obyvatelé a ukrytí vesničané z okolí nevěřili, že by útoku vojska odolali, a tak z hradu vyšli, aby se českému knížeti vzdali a žádali jej, aby je vzal i s jejich majetkem a dobytkem do Čech. Břetislav vyhověl, dobyl ještě blízké Hnězdno, kde slavnostně vyzvedl ostatky sv. Vojtěcha, sv. Radima a pěti svatých bratří, a vítězně se vrátil do Čech.\n\nČást Hedčanů Břetislav usadil snad už u dnešních Holic (dnešní osada Hedčany u Dašic) – aspoň tak to naznačuje historik Václav Flajšhans v Pekařově sborníku I., 43 z roku 1930; informaci opakuje i Antonín Profous v \"Místních jménech v Čechách I.\", s. 533. (je ale také docela dobře možné, že svůj název odvozenou od Hedčanů nese i ves Dolní Hedeč ve východních Čechách, která se nachází nedaleko od města Králíky).\n\nKronikář Kosmas ve své kronice popisuje návrat knížete Břetislava do Prahy na konci srpna. Podle Kosmy nesl vpředu průvodu kníže Břetislav s biskupem Šebířem ostatky sv. Vojtěcha, následováni byli opaty nesoucími ostatky bratří. Ostatní kněží nesli Ježíše Krista ze zlata, za nimi byly neseny zlaté desky obklopující oltář s tělem sv. Vojtěcha. Více než sto vozů vezlo velké zvony a další poklady Polska. Za vozy šli urození polští muži (svobodní neboli \"dziedzici\", vlastníci nevelkých statků obdělávaných nesvobodnými bezzemky), následovaní pravděpodobně lidem nesvobodným, který však Kosmas nezmiňuje.\n\nKníže Břetislav věnoval zajatým Hedčanům významnou část Černého lesa, jednoho z nich ustanovil za správce a soudce, a nařídil, aby se řídili i nadále právem, které používali v Polsku.\n\nHedčané se vydali od Prahy na západ po stezce ke knížecím dvorům Zbečnu a Křivoklátu, za Chýňavou přebrodili Mži a od Stradonic se vydali ke Krakovu. Cestu mezi Chýňavou a Stradonicemi pak lid nazýval \"polskou cestou\", neboť vedla k území Poláků.\n\nNakonec se usadili na místě Břetislavem vykázaném – okolo říčky Javornice na levém břehu Berounky. Ačkoliv Hedčané o sobě nezanechali jedinou písemnou zprávu z 11. či 12. století, jména vesnic zřetelně určují kolonizovanou oblast – ať již přímo jako v případě vesnice Hedčany či dvora Hedečko nebo nepřímo jmény, se kterými se lze často setkat v Polsku. Území je vymezeno Čistou na severozápadě, Kralovicemi na západě, Berounkou na jihovýchodě a knížecím dvorem Krakovem na severovýchodě. Nachází se v něm vesnice Bělbožice, Břežany, Všesulov, Šípy, Modřejovice, Dubjany, Chříč, Černíkovice, Hodyně a Kožlany, některé zdroje k nim počítají i ves Slabce.\n\nPolský původ má i řada zdejších rodových jmen: Bazika, Cypl, Deliš, Dlihoš, Halbusta, Hejda, Hornov/Hornof, Chrz, Januda, Kaněra, Kejla, Kopta, Krejza, Krňak, Kypta, Mazucha, Polák, Polánek, Poláček, Rabas, Řehuda, Šafránek, Tarant, Topinka, Volrab, Vožeh, Zuska/Zuzka. Polsko se objevuje i v pomístních názvech: Polský rybník, Polský ovčín či hájovna Polánec. Příznačné jsou i názvy Krakov a Krakovec.\n\nV roce 1921 Václav Kočka ve své publikaci \"Po stopách Hedčanů\" umístil na vrch Hradiště, ležící v blízkosti Slatiny, hradiště, které si zde měli vybudovat Hedčané po svém příchodu do Čech a které mělo sloužit jako sídlo jejich správce. K tomuto závěru ho vedl pomístní název Deliba, o kterém se domníval, že je staropolského původu (analogie k tomuto jménu se v Čechách nepodařilo najít, snad jen název obce Telib na Mladoboleslavsku je stejného původu z osobního jména Tělib). Historicky a dosud ani archeologicky tato možnost nebyla doložena.\n\nSamospráva Hedčanů udržovaná pouze tradicí a závislá výhradně na panovníkovi po mnoha desetiletích postupně zanikala. Od udělení autonomie Hedčanům do začátku 13. století uplynulo 160 let a na českém trůnu se mezitím vystřídalo 17 panovníků. Po tu dobu byla samospráva respektována – např. blízký a významný klášter Plasy pravděpodobně do roku 1229 nezískal ani jeden statek nebo ves, byť byl hojně obdarováván ve srovnatelné vzdálenosti na všechny zbylé světové strany. 25 osad Hedčanů bylo zařazeno do správy hradu Křivoklátu. Po první čtvrtině 13. století však již samospráva Hedčanů neexistuje a roku 1239 byl zřízen nový Rakovnický kraj. Území Hedčanů bylo postupně panovníky rozdáváno klášterům a šlechticům za prokázané služby.\n\n"}
{"id": "63123", "url": "https://cs.wikipedia.org/wiki?curid=63123", "title": "Motu proprio", "text": "Motu proprio\n\nMotu proprio (latinsky z vlastní iniciativy) je zvláštním druhem papežského dokumentu, jenž byl komponován či iniciován osobním papežovým rozhodnutím, a nikoli některým z kardinálů či dalších papežových spolupracovníků. \"Motu proprio\" není reskript, neboť reskript je odpověď správního orgánu na podanou žádost.\n\nObvykle má podobu dekretu, který není ovšem opatřen pečetí a není kontrasignován nikým jiným než papežem. První \"motu proprio\" vydal papež Inocenc VIII. roku 1484. Až do současnosti se \"motu proprio\" užívá zvláště při zřizování institucí, malých změnách práva či právních procedur a udílení privilegií institucím i jednotlivcům.\n\n\"Motu proprio\" nejprve obsahuje účel vlastního vydání a dále popisuje zákon, směrnici či privilegium, jichž se dokument týká. Pomocí \"Motu proprio\" byl novelizován aktuální Kodex kanonického práva a vydány některé trestní zákony, např. o sexuálním zneužívání.\n"}
{"id": "63124", "url": "https://cs.wikipedia.org/wiki?curid=63124", "title": "Petr Pávek", "text": "Petr Pávek\n\nPetr Pávek (* 13. května 1963 Praha) je český politik, v letech 1998 až 2010 starosta obce Jindřichovice pod Smrkem v Libereckém kraji a tamní lídr Strany zelených ve volbách 2006. V únoru 2007 se stal náměstkem ministra pro místní rozvoj, do jehož kompetencí spadá bytová politika, územní plánování a stavební řád. Toto místo opustil v lednu 2008. Od listopadu 2017 je poslancem Poslanecké sněmovny PČR jako člen hnutí Starostové pro Liberecký kraj, který byl zvolen na kandidátce STAN.\n\nMezi jeho nejznámější aktivity v úřadu starosty v letech 2002–2006 patří stavba dvojice větrných elektráren („větrné farmy“), kotelny na biomasu, zřízení Mezinárodního universitního a inovačního centra a v září 2003 vydání vyhlášky zakazující do obce vstup úředníků bez předchozího ohlášení, proslavené v médiích a následně zrušené Ústavním soudem, který ovšem současně konstatoval, že byrokratické nároky na obce jsou příliš velké.\n\nJeho působeni v roli starosty Jindřichovic pod Smrkem je často spojováno se zmíněným kontroverzním projektem výstavby větrné farmy v Jindřichovicích, který dle kritiků nepřinesl do obecní pokladny očekávané příjmy, naopak na dlouhou dobu zatížil obecní rozpočet splátkami investice a úvěrů.\n\nVyučil se v oboru mechanik-elektronik u ZPA Košíře v Praze, maturitu získal na střední odborné škole elektroprůmyslové tamtéž roku 1981. Krátce pracoval ve Výzkumném ústavu matematických strojů v Praze, ve školním roce 1981-82 studoval na elektrotechnické fakultě ČVUT. V roce 1982 emigroval přes Rakousko do Německa, kde strávil patnáct měsíců v uprchlickém táboře, než mu byl udělen politický azyl. Během této doby se v Alpách věnoval své dlouholeté vášni – horolezectví.\n\nV emigraci se živil a studium na Vysoké odborné škole v Mnichově (obory Podniková ekonomika, elektronické zpracování dat) platil příležitostnými pracemi od mytí nádobí přes hrobníka až po montéra. Od roku 1988 podnikal v oblasti informačních technologií.\n\nPo sametové revoluci se vrátil do Česka, kde založil řadu firem (počítačových, stavební - mj. karlštejnské golfové hřiště). V roce 1994 se přestěhoval z Prahy do Jindřichovic pod Smrkem. V polovině roku 1996 v Kanadě dokončil postgraduální studium a 6 měsíců cestoval po USA.´\n\nPetr Pávek je zřizovatelem a předsedou správní rady Nadace Petra Pávka, ředitelem Agentury mikroregionálního rozvoje v Jindřichovicích, předsedou správní rady ČSAD Liberec a předsedou správní rady akciové společnosti CRANBERRY WINDMILLS CZ a.s. Ve většině případů jde o firmy, spojené s dodávkami prací a služeb v alternativní energetice.\n\nJe rozvedený a žije v Jindřichovicích pod Smrkem.\n\nPo návratu se rozhodl vstoupit do politiky a v roce 1997 se stal členem liberecké pobočky ODA. Už v květnu se stal mluvčím strany, dojížděl do Prahy a pracoval pro předsedu Michaela Žantovského. V březnu 1998 prohrál v boji o předsednické křeslo ODA s Danielem Kroupou a odešel do politiky komunální. Starostou Jindřichovic se stal na podzim 1998.\n\nV letech 2000 a 2004 byl zvolen zastupitelem Libereckého kraje za Stranu pro otevřenou společnost, jejíž kandidátku v obou volbách vedl. Po volbách do krajského zastupitelstva v roce 2004 byl některými médii a politickými protivníky kritizován za to, že vedle ODS vyjednával o koalici současně i s KSČM; sám odpovídá, že šlo pouze o jednu informativní schůzku za účasti ČSSD. V červnu 2005 se v médiích objevil jeho spor s ministerstvem financí o to, zda má právo zařadit Jindřichovice do seznamu předlužených obcí.\n\nVe volebním období 2000-2004 byl členem \"Výboru pro vnější vztahy a integraci do EU\" zastupitelstva Libereckého kraje.\n\nK 1. říjnu 2005 rezignoval na post krajského zastupitele, v prosinci vstoupil do Strany zelených, jejíž nový předseda Martin Bursík mu nabídl vedení krajské kandidátky v parlamentních volbách 2006. Na volební konferenci v lednu nakonec získal druhé místo za českolipským ekologickým aktivistou Miroslavem Hudcem; republiková rada se v únoru pokusila ho přesunout na první místo, ale těsné hlasování prohlásila revizní komise za neplatné pro nedosažení nadpoloviční většiny všech členů. Hudec se nato prvního místa sám vzdal.\n\nVe volbách do Poslanecké sněmovny PČR roku 2006 získal Pávek (kandidující za Stranu zelených) 3603 (17,45%) preferenčních hlasů (absolutním počtem hlasů čtvrtý nejlepší výsledek z politiků všech stran v Libereckém kraji). Strana zelených zde navíc získala procentuálně nejvíc hlasů v Česku (9,58 %). Tyto výsledky však na zisk mandátu přesto nestačily, neboť v Libereckém kraji se vinou malého počtu obyvatel (voličů) rozděluje pouze 8 mandátů a d'Hondtova metoda užívaná při jejich rozdělování preferuje větší strany. Petr Pávek podal ústavní stížnost jak na vlastní počítání hlasů, tak především na pravidla k jejich rozdělování, která byla Ústavním soudem odmítnuta.\n\nV komunálních volbách v roce 2006 obhájil post zastupitele obce Jindřichovice pod Smrkem jako člen SZ na kandidátce subjektu \"Jindřichovický patriot\". Na konci října 2006 byl zvolen starostou obce již pro třetí funkční období. Také ve volbách 2010 kandidoval za \"Jindřichovického patriota\" (tentokrát již jako nestraník), ale neuspěl. Na konci října 2010 tak skončil i ve funkci starosty. O návrat se pokusil ve volbách 2014 (nestraník za \"Jindřichovického patriota\"), ale ani tentokrát neuspěl (stal se prvním náhradníkem).\n\nVe volbách do Poslanecké sněmovny PČR v roce 2017 kandidoval jako člen SLK na kandidátce hnutí STAN v Libereckém kraji a stal se prvním náhradníkem. Po rezignaci Martina Půty na poslanecký mandát se dne 24. listopadu 2017 stal poslancem. V červenci 2018 se neúčastnil hlasování o důvěře druhé vlády Andreje Babiše.\n\nV komunálních volbách v roce 2018 byl jako člen hnutí SLK zvolen zastupitelem obce Jindřichovice pod Smrkem, když vedl místní kandidátku Starostů pro Liberecký kraj.\n\npodle výpisu z obchodního rejstříku:\n\n\n\n"}
{"id": "63130", "url": "https://cs.wikipedia.org/wiki?curid=63130", "title": "Obsedantně kompulzivní porucha", "text": "Obsedantně kompulzivní porucha\n\nObsedantně-kompulzivní porucha (lat. \"sedo\" sedět, doslova posedlost; lat. \"compello, compulsum\" pohánět), zkratkou OCD (z angl. obsessive-compulsive disorder) je duševní porucha. Hlavním rysem jsou opakované vtíravé myšlenky a nutkavé činy.\n\nObsese je nutkání, nutkavá představa; obsedantní je nutkavý. Kompulze je nutkavé jednání.\n\nČlověka, který poruchou trpí, trápí nepříjemné myšlenky a úlevu od nich nalézá tak, že opakovaně provádí určitou činnost:\n\nOsoba, která trpí něčím z výše uvedeného a obtěžuje jí to život (celou noc kontroluje zamčené dveře atd.), by neměla váhat a měla by vyhledat lékařskou pomoc. Za toto chování nenese žádný člověk vinu, protože většinou si je ani neuvědomuje. Obsedantně-kompulzivní poruchu lze úspěšně léčit.\n\nObsedantně-kompulzivní poruchou trpí 2 až 3 % lidí, což je asi každý 42. člověk. Díky narůstající komunikaci na sociálních sítích, postupné sociální izolaci a ke zvýšenému dohledu rodičů vůči dětem je možné, že toto číslo je v české společnosti daleko větší. To vše ještě zvyšuje fakt, že lidé, kteří mají poruchu OCD, se stydí o ní mluvit. Toto chování je nepřesně nazýváno jako neurotická, úzkostná duševní porucha. Na tomto chování mají vliv vrozené a výchovné dispozice.\n\nOCD se dá pomyslně rozdělit na vnější složku, což jsou fyzické projevy (rituální jednání-chování) a vnitřní složku, což jsou psychické prožitky (nutkavé myšlení), které k rituálnímu jednání vedou. Myšlení jedinců postižených OCD má ve většině případů přísně stanovený řád, v jakém mají myšlenky vyvstávat na mysli, a ze kterého je obtížné vybočit a často je i obtížné do tohoto řádu vměstnat i jiné vlastní \"svévolné\" přemýšlení o čemkoli jiném. Téměř každý jedinec postižený OCD vykazuje sobě vlastní, specifické fyzické projevy (rituály), či mají alespoň vlastní specifický průběh. Repetitivní jednání je tedy výsledek snahy nenarušit řád nutkavých myšlenek a je vždy silně promýšlené. Lidé, kteří trpí těžkou formou tohoto ujišťovacího chování, nemají přirozeně posloupný žebříček hodnot a mají problémy s mezilidskou komunikací. Takový člověk je ze společnosti později vyloučen, popř. se samovolně vyloučí sám. Člověk, který se takto vylučuje ze společnosti, je naprosto fyzicky zdravý, ale nerozumí si s okolím, protože má jiné zájmy než ostatní. Neřešená OCD může mít prohlubující se charakter (prováděné rituály mohou začít zahrnovat postupně další a další nové úkony, které musí postižený jedinec provádět). Lidé, kteří OCD trpí, mohou mít obrovské změny nálad, strach z každodenních situací, strach z lidí a různých objektů. Existují případy lidí, u kterých byla diagnostikována a klasifikována OCD v natolik prohloubené formě, že jim zcela znemožňuje plnění jejich základních lidských potřeb (bez pomoci z vnější není postižený schopen obstarat si potravu, připravit si ji a dokonce ani ji sám pozřít). Ilustraci takto těžké OCD lze popsat případem, kdy je postižený upoután do křesla či na lůžko a nedokáže vykonávat žádné složitější fyzické úkony a zcela žádné psychické úkony, protože jeho obsese spočívá v celkovém retrospektivním přehrávání veškerých svých myšlenek. Tyto případy hraničí s projevy psychózy. OCD je léčitelná, ale ne vždy se správné léčby pacientovi dostává (ať už z nedostatečné znalosti nemoci lékaře, kterému je pacient svěřen či z pacientova vlastního rozhodnutí nesvěřit se s potíží lékaři vůbec). Primárním cílem léčby kritické OCD je uschopnit jedince vykonávat své základní lidské potřeby, dalším cílem je potom uschopnit jedince socializaci (tzn. zlepšit mezilidskou komunikaci a odbourat strach z věcí přirozených či nadpřirozených). Primárním cílem léčby nekritické OCD je zcela vymýtit pacientovy obsese a kompulze.\n\nNesmí být zaměněna za OCPD a autistické poruchy, i když OCD má mnohdy s nimi společné znaky.\n\nObsedantně-kompulzivní chování (označováno jako obsedantně-kompulzivní porucha – dále jen OCD) nesmí být zaměňována s OCPD (Obsedantně-kompulzivní poruchou osobnosti) a jinými úzkostnými poruchami.\n\nZákladním jednáním je kompulze, která se vyskytuje při situaci, kdy chceme zabránit myšlence (obsesi), abychom nepropadli v úzkost. Pro představení si můžeme dát za příklad to, že chceme zkontrolovat zamknuté dveře, protože máme myšlenku (obsesi), že náš dům může někdo vykrást. Pokud nezajdeme dveře zkontrolovat, což je jednání označované jako kompulze, dostaví se zřetelná úzkost. Zní to poměrně jednoduše a potkává to každého z nás, ale někteří lidé si myslí, že pokud nezajdou zkontrolovat zmíněné dveře, třeba 2× a neotočí se ve dveřích třikrát, stane se něco nepříjemného. Někteří zase trpí tak silnou a komplikovanou formou OCD, že mají ve svém životě problémy se sociální interakcí, životním řádem a citlivostí, která může být příčinou nebo následkem mohutné OCD. Jedinec, který má zvýšené OCD, provádí veškeré jednání obvykle tak, aby ho neviděli ostatní a nepovažovali ho za psychicky nemocného. Z toho plyne logická věc, že člověk si je jistý, že to, co dělá, je nenormální, tudíž se nejedná o závažnou nevyléčitelnou formu. Pod tímto chováním, které dotyčný provozuje a neustále opakuje, se myslí stereotypní myšlení, vyhýbání, čištění, počítání, mimické gesta, mytí si rukou, ujišťování atd. Pokud toto jednání osoba nedodrží, je automaticky vystavena obrovským hodnotám úzkosti a strachu z věcí přirozených či nadpřirozených. Při dalších krocích jedince OCD mizí. Na tomto faktu je založena psychoterapeutická léčba, avšak lidská psychika si může najít znovu svůj pravidelný řád a s ním mohutné obsese, které vyvolávají úzkost a jsou likvidovány kompulzemi. Strach, tedy úzkost nemusí být vyvolaná pouze momentální špatnou myšlenkou, ale i náhlým stresujícím faktorem. Může být vyvolána nejrůznějšími podněty, ať už náhlými vnějšími psychickými jevy (vjemy) nebo vzdálenými vnitřními, které jsou uloženy v paměti jedince a souvisí s problémem nejdůležitějšího psychického procesu, a tedy poznáváním. Člověk je po podnětu donucen odpovědět iracionálně a nepřiměřeně, čehož si obvykle uvědomuje. Je pozoruhodné, že jedinec si je zároveň jistý, že jedná zcela správně a ostatní jednají odolatelně. Lidé, kteří trpí tímto chováním, obvykle vědí, že je nepřiměřené a nadhodnocené, ale nedokážou mu čelit, protože si stanovují svůj myšlenkový řád a pravidelnost.\n\nDodnes není jasný přesný průběh tohoto chování a je zkoumáno. Navíc je zcela jasné, že OCD je pravidelný opakující se cyklus, který může mít různou míru závažnosti. Někteří lidé trpí kompulzivním chováním třeba dvě hodiny denně. Někteří lidé mají OCD tak silné, že je těžko rozlišitelné od psychózy. OCD se dá léčit s pozoruhodnými výsledky a to jak psychoterapeuticky, farmakologicky nebo v závažnějších případech neurologicky. První dva jmenované přístupy jsou nejčastější a mají se provádět najednou pro větší účinnost. Třetí přístup se provádí po selhání prvních dvou. OCD zvýšené chování (tedy přesněji úzkostná neurotická porucha) je pro svou strukturu často zaměňována se závislostí. OCD je podmíněna mnoha faktory biologickými i psychologickými.\n\nK léčbě obsedantně-kompulzivní poruchy se používá jak farmakoterapie (antidepresiva) tak psychoterapie, zejména kognitivně-behaviorální terapie. Nejúčinnější je kombinace obojího. Při kognitivně-behaviorální psychoterapii je pacient pozvolna vystavován situacím, které mu působí úzkost, a to tak dlouho, dokud nedojde k poklesu úzkosti. Těmto situacím musí čelit, aniž by vykonal kompulzi. Kompulzí se pacient zbaví až po vyléčení obsesí, protože právě ty jsou jejich příčinou.\n\nNejčastější typy obsedantně-kompulzivní poruchy jsou:\n\nObsese je chorobně utkvělá představa, myšlenka. Z medicínského hlediska jsou to nutkavé jevy, nejčastěji myšlenky, popudy k jednání apod., které bezdůvodně ovládají mysl pacienta, i když se je snaží potlačit. Jsou automatické, časté, úzkostné, těžko kontrolovatelné. Paradoxně čím více se pacient snaží přestat na určitou věc myslet, tím je myšlenka vtíravější (viz fenomén nemyslete na slona). Typickými obsesemi jsou strach, že pacient vážně onemocní, zraní se nebo ublíží sobě nebo ostatním. Přitom u lidí trpících obsesemi, které se týkají ublížení sobě nebo druhým, je daleko menší pravděpodobnost, že by to opravdu udělali, než u průměrné osoby.\n\nKompulze je jednání, které osoba trpící OCD, obvykle opakovaně, vykonává, aby se zbavila obsese a úzkostí, kterou způsobuje. Například u lidí, jejichž obsese se týkají bakterií nebo kontaminace, kompulze obvykle zahrnují opakované čištění a mytí nebo úzkostlivé vyhýbání se odpadkům a nepořádku. Obvyklými kompulzemi jsou kromě nadměrného mytí a čistění také shromažďování věcí, opakované dotýkání se objektů, počítání, opakování slov a frází, urovnávání věcí… a další rituální chování, pomocí kterého se pacient zbavuje obsesivních myšlenek.\n\n\n\nVe vynikajícím díle autora Johna Greena \"Jedna želva za druhou\" trpí hlavní hrdinka Aza obsedantně-kompulzivní poruchou projevující se nutkavými myšlenkami na všudypřítomné bakterie C. diff. a strachem z nákazy. Svůj životní příběh vypráví 16letá Aza, přičemž autor vycházel z vlastních zkušeností s OCD a před vydáním knihy (\"Turtles all the way down\", 2018) avizoval, že je jeho nejosobnějším dílem.<br>\nStephen King napsal povídku „N.“, která poprvé vyšla ve sbírce povídek \"Just After Sunset\", česky \"Za soumraku\". Hlavní hrdina povídky trpí OCD.\n\nVe filmech \"Lepší už to nebude\" či \"Letec\" trpí OCD hlavní hrdina v podání Jacka Nicholsona, respektive Leonarda DiCapria.<br>\nOsoby s poruchou OCD můžeme vidět i v seriálech jako je \"Můj přítel Monk\" v podání herce Tonyho Shalhouba nebo v seriálu \"Myšlenky zločince\", kde si vraha trpícího OCD zahrál Alex O'Loughlin. Postava trpící OCD se objevuje i v americkém seriálu \"Glee\"; je to Emma Pillsbury, kterou ztvárnila Jayma Mays. V seriálu \"Teorie velkého třesku\" jedna z ústředních postav Sheldon Cooper trpí nutkavými rituály. V seriálu \"Kriminálka Miami\" trpí chemik Ryan Wolfe OCD, projevující se častým čištěním služebních zbraní. Další postavou s OCD je v seriálu \"Anger Management\" dcera Charlieho Goodsona, Sam Goodsonová, kterou ztvárnila Daniela Bobadilla. V seriálu \"Chirurgové\" trpí OCD doktorka Miranda Baileyová.\n\nBeletrie\n\n"}
{"id": "63131", "url": "https://cs.wikipedia.org/wiki?curid=63131", "title": "Spektrální klasifikace", "text": "Spektrální klasifikace\n\nSpektrální klasifikace je klasifikace hvězd založená na jejich spektrálních charakteristikách. Spektrální třída hvězdy především popisuje ionizaci její chromosféry, a tudíž umožňuje změřit její teplotu. Záření z hvězdy jde rozložit za pomocí difrakční mřížky a sledovat její spektrální čáry, z tohoto lze usoudit například chemické složení hvězdy. Teplota hvězd může být klasifikována na základě Wienova posunovacího zákona, což je však nepřesné u vzdálených hvězd.\n\nDnes je většina hvězd řazena v posloupnosti podle písmen O, B, A, F, G, K, M. Jde tedy o posloupnost teplotní, tudíž hvězdy třídy O jsou nejteplejší a M nejchladnější.\nExistuje ještě jemnější dělení, kdy se k písmenu přidává číslo 0-9, které udávají rozdíl mezi dvěma spektrálními třídami. V Morganově-Keenanově systému rozdělení je ještě zohledňována luminozitní třída, která se určuje podle profilu spektrálních čar ionizovaných prvků, citlivých na tlak v atmosféře. Přidává se ke spektrálnímu typu v podobě římských číslic I – VII. Například Slunce patří do třídy G2V.\n\nPrvní rozdělení hvězd podle spekter provedl už v roce 1862 italský astronom Angelo Secchi, který roztřídil 4000 hvězdných spekter do čtyř kategorií (později do pěti) a stal se tak zakladatelem spektrální klasifikace hvězd.\n\nHarvardská spektrální klasifikace je jednodimenzionální klasifikační schéma, jež vymyslela astronomka Annie Jump Cannon. Původní klasifikace spekter používala písmena od A v abecedním pořádku, ale postupem času se zjistilo, že některé spektrální třídy neexistují. Výsledná posloupnost vypadá takto (W –) O – B – A – F – G – K – M (– L – T – Y). V závorkách jsou uvedeny málo se vyskytující třídy. Podtřídy se vyjadřují číslicemi 0 až 9 (např. G5). 0 označuje nejteplejší hvězdu ve třídě, 9 nejchladnější. Například hvězda třídy O2 je teplejší než hvězda třídy O9 a obě jsou teplejší než hvězda třídy B0. Někdy jsou k údaji o spektru připojeny i poznámky v podobě malého písmene, např. e – emisní čáry, p – pekuliární (zvláštní) vzhled spektra (B4e, A3p). U hvězdy spektrální třídy O a B převládají čáry helia, uhlíku a kyslíku, u třídy A pak čáry vodíku. Pro hvězdy typu F a G jsou charakteristické čáry kovů, zejména železa. U chladnějších hvězd tříd K a M se objevují čáry a především pásy, náležející víceatomovým molekulám.\n\nMorganova-Keenanova klasifikace (MKK), někdy též nazývaná Yerkeská klasifikace, vznikla v roce 1943 na Yerkeské observatoři a podíleli se na ní William Wilson Morgan a Phillip Childs Keenan. MKK je založena nejen na spektrálních čarách závislých na teplotě na povrchu hvězdy (spektrální typ podle Harvardské klasifikace), ale i na svítivosti hvězdy. Morganova-Keenanova klasifikace je nejpoužívanější klasifikací hvězd. Třídy jsou obvykle řazeny podle teploty od nejteplejší po nejchladnější.\n\n\nTřídy I až V se dělí na podtřídy: a – jasná, ab – normální, b – slabá.\n\nSystém UBV, známý také jako Johnsonův systém, je fotometrický systém klasifikace hvězd podle jejich hvězdné velikosti. Písmena U, B a V znamenají ultrafialovou (ultraviolet), modrou (blue) a vizuální hvězdnou velikost (visual magnitude). Tuto metodu zavedli v 50. letech dvacátého století američtí astronomové Harold Lester Johnson a William Wilson Morgan.\n\nTřída W (Wolfovy–Rayetovy hvězdy) patří k vysoce horkým (30 000 K – 100 000 K), hmotným (25-60 hmotností Slunce) a extrémně jasným hvězdám, ale velmi krátce žijícím (cca 10 – 50 miliónů let). Mají modrou barvu, ale maximum vyzařování je až v ultrafialovém spektru. Jsou zajímavé tím, že mají v atmosféře především helium místo vodíku.\nTřída W obsahuje široké emisní pásy (díky vysoké teplotě) vodíku, helia a dusíku nebo uhlíku.\n\nPříklady: Gamma Velorum Aa\n\nHvězdy třídy O patří k velmi horkým (okolo 30 000 K) a zároveň k velmi masivním hvězdám. Pro lidské oko mají namodralou barvu, ale maximum jejich vyzařovaného spektra je v ultrafialové oblasti. Jedná se o velice vzácně se nacházející spektrální třídu hvězd (asi 0,000 01% zastoupení). Hvězdy třídy O jsou asi desetkrát větší než Slunce a mají zhruba stotisíckrát větší zářivý výkon, ale naopak jejich životnost je velmi malá, řádově desítky milionů let.\nTyto hvězdy mají silné, spojité spektrum s absorpčními čarami ionizovaného helia, Balmerovou sérií a neutrálním heliem.\n\nPříklady: Hatysa, Meka, Menkib, Naos\n\nHvězdy třídy B patří k horkým (11 000 K – 30 000 K) a velmi jasným. Mají ostře modrou barvu. Stále se jedná o velice vzácně se nacházející spektrální třídu hvězd (asi 0,1% zastoupení). Hvězdy třídy B jsou asi pětkrát větší než Slunce a mají zhruba tisíckrát větší zářivý výkon. Jejich životnost je kolem sto milionů let.\nTyto hvězdy mají dobře viditelné spektrum s čarami neutrálního helia a Balmerovou sérií a ionizovaného kyslíku.\n\nPříklady: Rigel, Spica, Regulus\n\nHvězdy třídy A patří k horkým (7 500 K – 11 000 K). Mají modrobílou barvu. Jedná se o poměrně často se vyskytující spektrální třídu hvězd (asi 0,7% zastoupení). Hvězdy třídy A jsou asi o polovinu větší než Slunce a mají zhruba dvacetkrát větší zářivý výkon. Dožívají se kolem miliardy let.\nTyto hvězdy jsou prominentní svojí dobře viditelnou Balmerovou sérií vodíku.\n\nPříklady: Sirius, Vega, Altair\n\nHvězdy třídy F patří ke středně horkým (5 900 K – 7 500 K). Ze Země se většina jeví jako bílé hvězdy. Jedná se už o často nacházející spektrální třídu hvězd (asi 2% zastoupení). Hvězdy třídy F jsou asi o polovinu větší než Slunce a mají zhruba čtyřikrát větší zářivý výkon. Doba života je kolem tří miliard let.\nU této třídy již Balmerova série vodíku slábne a objevují se silné čáry ionizovaného vápníku a kovů (Fe I, Fe II, Cr I, Cr II).\n\nPříklady: Prokyon, Canopus, Polaris (Polárka)\n\nHvězdy třídy G (někdy také nesprávně jako žlutí trpaslíci) patří s teplotou 5 200 K – 5 900 K ke hvězdám podobným Slunci. Lidskému oku se jeví jako jasné, žluté hvězdy, což je zapříčiněno atmosférou (ve skutečnosti jsou bílé). Tato spektrální třída je už poměrně často se nacházející (asi 3,5% zastoupení). Hvězdy třídy G jsou co do velikosti a zářivého výkonu srovnatelné se Sluncem. Doba života je kolem deseti miliard let.\nU této třídy ještě nacházíme Balmerova sérií vodíku (velmi slabou) a velmi silné čáry ionizovaného vápníku a kovů, zejména železa a neutrálních kovů.\n\nPříklady: Slunce, Alfa Centauri A, Capella, Tau Ceti\n\nHvězdy třídy K patří už ke chladnějším (3 900 K – 5 200 K) a mají oranžovou barvu. Jedná se o velmi často nacházející spektrální třídu hvězd (asi 8% zastoupení). Hvězdy třídy K jsou asi o polovinu menší než Slunce a mají asi pětinový zářivý výkon. Doba života je až 50 miliard let, a proto jsou velmi zajímavé z hlediska hledání života na jiných planetách, obíhajících hvězdy tohoto typu.\nU této třídy ještě můžeme občas najít Balmerovu sérií vodíku, ale bývá extrémně slabá nebo úplně chybí, objevují se silné čáry neutrálních kovů (Fe I, Mn I, Si I) a slabé absorpční molekulové pásy.\n\nPříklady: α Kentaura, Arcturus, Aldebaran\n\nHvězdy třídy M patří ke chladným (2 500 K – 3 900 K) a mají červenou barvu. Jedná se o zdaleka nejpočetnější spektrální třídu hvězd (asi 80% zastoupení). Hvězdy třídy M se nejčastěji vyskytují jako červení trpaslíci (velikost cca 0,3 poloměru Slunce) nebo jako červení obři (10 – 50 poloměrů Slunce). Doba života je až 200 miliard let. Tato třída obsahuje čáry neutrálních kovů (Ti, V) a silné molekulové pásy.\n\nPříklady: Antares, Betelgeuse, Mira\n\nTřída L patří k velmi chladným (1 300 K – 2 500 K) hvězdám, které ale ještě jsou schopné udržet v chodu termonukleární syntézu. Mají červenou barvu, ale maximum vyzařování je až v infračerveném spektru.\nTřída L obsahuje pásy kovových hydridů, alkalických kovů a molekul.\n\nPříklady: V838 Monocerotis\n\nTřída T (hnědý trpaslík) patří k velmi chladným (700 K – 1 300 K). Teplota v nitru hnědých trpaslíků nedosahuje teploty potřebné k zažehnutí termojaderné fúze a proto již nejsou považovány za hvězdy. Mají tmavě červenou barvu, ale maximum vyzařování je až v infračerveném spektru.\nTřída T obsahuje velmi zřetelné spektrální pásy methanu.\n\nPříklady: Epsilon Indi\n\nTřída C (uhlíkové hvězdy) se skládá především z bývalých červených obrů a veleobrů, kteří se blíží konci svého života a mají přebytek uhlíku v atmosféře. Mají výrazně červenou barvu.\nTřída C obsahuje velmi zřetelné spektrální pásy uhlíku a různých uhlíkových molekul (CH, CN).\n\nPříklady: La Superba (Gamma Canum Venaticorum)\n\nTřída S (někdy také zirkoniové hvězdy) je složena pouze z modrých hvězd hlavní posloupnosti. Tyto hvězdy obíhají velmi blízko kolem centra naší Galaxie (<0,04 pc), a proto nám mohou velmi mnoho napovědět o černé díře v centru galaxie.\nTřída S se vyznačuje silnými spektrálními pásy oxidu zirkonu a titanu.\n\nPříklady: Beta Camelopardalis\n\nHvězdná třída D (bílý trpaslík) se skládá ze zhroucených hvězd, které odhodily vnější vrstvu a už nejsou schopny nadále udržovat termojadernou fúzi, a tak jejich neaktivní jádra chladnou. Třída D má obvykle vodíkové nebo heliové spektrum, ale je možná i kombinace s kovovými spektry.\n\nPříklady: Sirius B, Procyon B\n\n\nweb Astronomia\n"}
{"id": "63133", "url": "https://cs.wikipedia.org/wiki?curid=63133", "title": "Blitzkrieg", "text": "Blitzkrieg\n\nBlitzkrieg (blesková válka) je bojová doktrína založená na rychlém a hlubokém průniku motorizovaných a mechanizovaných jednotek obranou nepřítele. Myšlenkou je rychlé obsazení velitelských a zásobovacích uzlů nepřítele, přetnutí jeho klíčových komunikací a narušení komunikace a smysluplného uspořádání jeho bojových formací. \n\nÚstřední roli hrají při praktikování takovéhoto způsobu boje tankové síly, ovšem aby byla opravdu účinná, vyžadují tanky podporu a propracovanou spolupráci ze strany plně mechanizovaných jednotek pěchoty, vysoce mobilního dělostřelectva a letectva. Tato doktrína byla poprvé rozpracována Brity (velký vliv měli zejména John F. C. Fuller a dle některých i Liddell Hart), ale nebyla nijak zvlášť protežována a v rámci malé pozemní armády Velké Británie, která nevedla relevantní války, ji nebylo možné ani dokonale rozpracovat, ani odzkoušet a Velká Británie silně upřednostňovala výstavbu leteckých a námořních sil. Krom Britů se touto teorií zabývali ve velmi omezené míře i Francouzi, zejména pak mladší důstojníci, jako Charles de Gaulle (viz jeho teoretický spis \"Vers l'armée de Métier\"), jejich teorie se však neprosadily prakticky vůbec. Podobný byl vývoj i v Itálii, propagovaný generály jako byl Sebastiano Visconti Prasca (autor spisu Guerra Lampo – Blesková válka) nebo Federico Baistrocchi (propagátor mechanizovaných brigád). V Itálii však pro nedostatečnou ekonomickou sílu země, která nebyla schopna vyvinout adekvátní typ (páteří italských obrněných sil se stal tančík L3) skončil tento pokus potupnou porážkou v Řecku a severní Africe. Bleskovou válkou se zabývali i někteří vojenští představitelé SSSR (například maršálové Tuchačevský a Bljucher), kteří pochopili její význam v moderní válce. Od této koncepce bylo upuštěno poté, co v bitvě u Guadalajary ve Španělské občanské válce bylo dosaženo vítězství nad italskou mobilní kolonou. Samostatné tankové svazky byly v SSSR rozpuštěny po Stalinových čistkách a tanky byly přiděleny k pěším jednotkám. Situace se začala mírně obracet až po Žukovově vítězství nad Japonci u Chalchyn golu, kdy k vítězství Rudé armády přispěly významným způsobem rychlé tankové svazky. \n\nV nacistickém Německu se této doktríny chopil budovatel německých tankových vojsk Heinz Guderian, který ji rozvinul do použitelné podoby a prosadil jako jednu z hlavních doktrín v německých ozbrojených silách. Hrála hlavní roli během německých invazí do Polska a do Francie v letech 1939–1940, kdy se nepřipravení protivníci (byť v druhém případě s větším množstvím kvalitnějších tanků) s touto taktikou nedokázali vyrovnat. Postupem času se však protivníci nacistického Německa dokázali přizpůsobit, přejali tuto koncepci mezi své vlastní metody a vyvinuli účinné způsoby, jak se jí bránit. Bleskovou válku začali proti Němcům praktikovat postupně Spojenci, přičemž nejviditelnějších úspěchů dosáhl Sovětský svaz. Rudá armáda při operaci Bagration v roce 1944 provedla mohutný klešťový obchvat směrem na Minsk, při němž v prostoru Bobrujska obklíčila 6 německých divizí. Počátkem roku provedla v rámci Viselsko-oderské operace ještě rychlejší postup, kdy během dvou týdnů postoupila od Visly až k Odře. Teorie blitzkriegu jsou dosud důležitou součástí bojových doktrín soudobých armád. Za dokonale provedenou operaci zcela podle intencí bleskové války je považována např. šestidenní válka (1967) nebo Operace Bouře (1995).\n\nNutno ovšem říci, že blitzkrieg má i značná omezení. Jeho účinnost je velmi snížena v případě, že nepřítel dobře rozčlení svou obranu do hloubky a sám disponuje patřičně silnými a mobilní silami s dobrým spojením, které mu umožňují provést ve správnou chvíli protiúder. Pokud se navíc útočník střetne na velkém volném prostoru (poušť, step) s nepřítelem, jehož armáda je dostatečně mobilní celá, nelze při správně koncipovaných akcích v podstatě cíl blitzkriegu naplnit, protože se nikdy nepodaří vytvořit dost pevné obklíčení okolo bránících se jednotek.\n\nSlovo Blitzkrieg jako germanismus proniklo i do jiných jazyků, jako jsou například angličtina, francouzština, italština i čeština.\n\n"}
{"id": "63135", "url": "https://cs.wikipedia.org/wiki?curid=63135", "title": "Atlantský val", "text": "Atlantský val\n\nAtlantský val (originální francouzský název \"Le Mur de l'Atlantique\") je francouzská válečná filmová komedie z období druhé světové války režiséra Marcela Camuse z roku 1970 v hlavních rolích s Bourvilem a britským hercem Petrem McEnerym.\n\nBěhem druhé světové války má Léon Duchemin malou hospodu v Normandii a žije klidný a nenápadný život. Jednoho dne se u něj v domě schová letec britského Royal Air Force, hledaný Němci. Duchemin o tom zpočátku netuší, na rozdíl od jeho dcery Juliette, která vojáka ubytuje u sebe v podkroví. Ducheminovi se později podaří ukradnout tajný německý plán válečných operací, který předává místním odbojářům, nechtěně však s nimi musí odplout až do Anglie, kde absolvuje vojenský výcvik a téměř po roku vrací se do Francie s cílem podílet se na organizaci atentátu na říšského maršála Rommela. Nakonec ale všechno dopadne jinak, Léon se dozvídá o svém malém vnoučeti, atentát se nezdaří, Rommel odjíždí živý a zdravý svou cestou a Léon společně se svým budoucím zetěm Jeffem musí před vojáky Wehrmachtu opět utíkat do Velké Británie.\n\n"}
{"id": "63136", "url": "https://cs.wikipedia.org/wiki?curid=63136", "title": "Katastrofy a neštěstí 2006", "text": "Katastrofy a neštěstí 2006\n\n\n\n\n\n\n\n\n\n"}
{"id": "63140", "url": "https://cs.wikipedia.org/wiki?curid=63140", "title": "Fagot", "text": "Fagot\n\nFagot je dechový dřevěný hudební nástroj se strojkem z dvojitého třtinového plátku. Vznikl v Itálii v 17. století, jeho název pochází z italského \"fagotto\" – svazek, otep. Zpravidla je vyroben z javorového dřeva.\n\nFagot se skládá ze šesti částí:\n\n(c) Křídlo\n(e) Eso, zakončené strojkem\n\nHlavice je nasazená na basové rouře, která je spolu s křídlem upevněná na botě; jednotlivé části viz obrázek vpravo dole. Na částech (a) – (d) se nachází klapky, které stejně jako u ostatních dechových nástrojů mění délku vzduchového sloupce a tím i výšku tónu. Fagoty se vyrábějí nejčastěji z javorového dřeva, francouzský typ z palisandru, vývrt je kónický, stejně jako u hoboje nebo saxofonu. Na botě je připevněná podpěra pravé ruky, která umožňuje hraní všemi pěti prsty. Do křídla je zasazeno eso, které se vyrábí z různých druhů kovů: niklová mosaz, mosaz, stříbro apod. Fagotisté mají několik různě dlouhých es (takto je možné fagot hrubě naladit), mírným povytahováním esa se fagot dolaďuje.\n\nNástroj je dlouhý 1,35 m, celková délka vzduchového sloupce je ale 2,59 m – vychází ze strojku a pokračuje přes eso, křídlo, botu, basovou rouru do hlavice.\n\nU fagotu se neujal Boehmův systém a dnes se takřka výhradně používá jen \"Heckelův hmatový systém\".\n\nSamotný zvuk fagotu se tvoří ve strojku připevněném na esu. Proudem vzduchu z úst se strojek periodicky rozkmitá a kmity se přenesou na celý nástroj. Stejně jako u dalších dřevěných nástrojů se strojek vyrábí z trstě rákosovité (\"Arundo donax\"), příbuzné rákosu. Výběr strojku je velice důležitý, má obrovský vliv na kvalitu tónu. Strojek vydrží v průměru jeden až šest týdnů hry, poté se musí vyměnit. Strojky si proto často vyrábějí hráči sami.\n\nFagot má neobyčejné výrazové a zvukomalebné vlastnosti. V nejnižších polohách je jeho tón bručivý, hlubokými tóny skladatelé často vyjadřují tragiku či ponurost. Staccatem v nízkých polohách ale lze také vyjádřit komičnost. V jednočárkované oktávě má fagot nejbohatší tón, pomocí něj se často vyjadřuje lyrická nebo milostná nálada. Nejvyšší tóny mají útlý zvuk.\n\nFagot je laděn v C. Nejnižší tón je kontra B, ale od konce 19. století skladatelé občas používají i kontra A, které se dá zahrát pomocí speciální zvětšené hlavice. Její používání ale negativně ovlivňuje zvukové vlastnosti nástroje, proto je používána jen v nutných případech. Profesionálové bez problémů zvládají hrát tóny do e², jako hratelné se ještě uvádí a², vyšší tóny se dají zahrát jen s velkými obtížemi.\n\nNotový zápis pro fagot je nejčastěji v basovém klíči, ale v delších pasážích se používá i tenorový nebo houslový klíč.\n\nVe středověku se používaly hluboké dvouplátkové nástroje, byly ještě vyráběny z jednoho kusu dřeva jako basový bomhart nebo raket. Přímým předchůdcem moderního fagotu je dulcian.\n\nFagot vznikl v 17. století, kdy začali nástrojaři stavět původní dvouplátkové nástroje z více kusů dřeva, nový nástroj se italsky označoval jako \"fagotto\" (svazek). Takto se mohla zvýšit preciznost opracování (již se nemusel vrtat jen jeden velký kus dřeva, ale více menších), což mělo za následek výrazné zkvalitnění tónu. Fagot se také stal mimořádně skladným, na rozdíl od dalších basových nástrojů jako např. kontrabas nebo kontrafagot, který nelze rozložit do více částí.\n\nPůvodně měl fagot jen několik klapek a více dírek, postupně k němu byly přidávány další klapky umožňující především hraní vyšších tónů. Německý nástrojař Johann Adam Heckel vynalezl ve 30. letech 19. století nový klapkový systém pro fagot, který se na většině nástrojů používá dodnes. Jen ve Francii se občas používá odlišný \"Buffetův systém\", s kterým se sice snáze dosáhne vyšších tónů, ale zvuk fagotu je poněkud méně sytý.\n\n\nV baroku ještě moderní fagot neexistoval, skladatelé komponovali sólové skladby pro jemu příbuzné basové dvouplátkové nástroje. 40 fagotových koncertů od Antonia Vivaldiho je psaných původně pro dulcian. První důležité dílo pro moderní fagot je Telemannova \"Sonáta f moll\", další důležité barokní skladby pro tento nástroj zkomponovali Johann Friedrich Fasch, Joseph Bodin de Boismortier a Benedetto Marcello.\n\nNejznámější klasicistní a raně romantické fagotové koncerty složili Wolfgang Amadeus Mozart, Carl Maria von Weber a Johann Nepomuk Hummel, další důležitá fagotová díla zkomponovali Jan Křtitel Vaňhal, Karel Stamic nebo Franz Danzi.\n\nPo Heckelově reformě fagotu v 30. letech 19. století se fagot čím dál více prosazoval jako sólový nástroj. Nejdůležitější díla pro moderní fagot složili Camille Saint-Saëns, Paul Hindemith, Alexandre Tansman nebo Richard Strauss.\n\nFagot má důležitou úlohu v mnoha dechových komorních dílech, kde je nejčastěji nejhlubším nástrojem. Objevuje se též ve smíšených souborech (dechové a smyčcové nástroje), například v dílech Franze Schuberta nebo Ludwiga van Beethovena. Existuje také mnoho trií a duet s fagotem jako jedním z nástrojů.\n\nV renesanci a baroku hrál fagot takřka výhradně generálbas, spolu s violoncellem, kontrabasem a cembalem. Od klasicismu již měl fagot daleko více melodických funkcí spolu a skladatelé začali využívat jeho zvukomalebných vlastností k vykreslení různých nálad.\n\nV klasickém komorním orchestru jsou přítomny dva fagoty, v symfonickém ještě jeden kontrafagot.\n\n"}
{"id": "63141", "url": "https://cs.wikipedia.org/wiki?curid=63141", "title": "2006 BF56 (planetka)", "text": "2006 BF56 (planetka)\n\n2006 BF je planetka patřící do skupiny tzv. křížičů dráhy Marsu a spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi nebezpečné planetky (PHA). Její dráha však dosud není definitivně stanovena, proto jí nebylo dosud přiděleno katalogové číslo. Ví se jen, že dráha je velmi výstředná; její afel leží za drahou Marsu a perihel uvnitř dráhy Merkuru. Kříží tedy dráhy všech terestrických planet.\n\nVzhledem k tomu, že byla pozorována pouze po dobu jednoho dne během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetka byla poprvé pozorována 28. ledna 2006 kolem 07:22 světového času (UTC) 1,5metrovým dalekohledem na Mt. Lemmon Observatory poblíže Tucsonu, AZ (USA) astronomem E. J. Christensenem. Krátce před tím, téhož dne v 03:15 UTC, prolétla v minimální vzdálenosti 204,6 tisíc kilometrů od středu Země, tedy skoro o polovinu blíže, než obíhá Měsíc, a opět se vzdálila do meziplanetárního prostoru. Byla během odletu pozorována na řadě dalších observatoří, naposledy 29. ledna 2006 v 00:49 UTC na soukromé hvězdárně v Great Shefford ve West Berkshire v Anglii. Na pozorování tohoto objektu se podíleli také Jana Tichá a Miloš Tichý z observatoře na jihočeské Kleti.\nV minulosti prolétla již několikrát v blízkosti Země, naposledy v roce 1970, kdy ji minula ve vzdálenosti 525 tisíc kilometrů. Vzhledem k malým rozměrům tehdy unikla objevení.\n\nPlanetka se nyní stále přibližuje ke Slunci a dosáhne perihelu svoji dráhy 14. března 2006. Těleso se sice bude opakovaně přibližovat k Zemi, ale až do 90. let tohoto století nás během celkem dvou průletů neohrozí, dokonce by se nemělo přiblížit nikdy tak blízko, jako se to stalo v lednu 2006. Ve stejném období mine třikrát také planetu Merkur (2034, 2063 a 2084). U přiblížení k Merkuru 22. července 2063 je značná nejistota v geometrii průletu. I když se dnes odhaduje, že planetka mine Merkur ve vzdálenosti 2,7 mil. km, mohla by se přiblížit až na pouhých 116 tis. km, což by značně změnilo parametry její dráhy. Proto při průletech v 90. létech 21. a na počátku 22. století se zvyšuje pravděpodobnost možné srážky se Zemí a je dnes kumulativně odhadována na 6,3×10. Na turínské škále je oceněna stupněm 0, na palermské -7,30, tedy v obou klasifikacích je riziko hodnoceno jako velice nízké. Z hlediska nebezpečnosti je nejhorší průlet, ke kterému by mělo dojít 28. ledna 2106. Pokud by se střetla se Zemí, stalo by se to rychlostí 26,46 km/s a exploze při dopadu by se rovnala 9100 Mt TNT.\n\nUvedené prognózy se mohou dramaticky změnit. Dosud byla tato planetka pozorována pouze necelý den, pak se ztratila ve sluneční záři, takže astronomové mají k výpočtu její dráhy pouhých 34 bodů a to na spolehlivé stanovení dráhy nepostačuje. Bude nutno vyčkat jejího dalšího přiblížení v srpnu 2038, aby byla znalost její dráhy zpřesněna.\n\n"}
{"id": "63143", "url": "https://cs.wikipedia.org/wiki?curid=63143", "title": "Permitivita vakua", "text": "Permitivita vakua\n\nPermitivita vakua je fyzikální konstanta, která se značí formula_1. \nPo redefinici SI přestala být od r. 2019 pevnou konstantou s přesnou hodnotou a je závislá na experimentálním určení.\n\nJejí aktuální doporučovaná hodnota v soustavě SI je:\n\nPermitivita vakua se vyskytuje např. v Coulombově zákoně pro elektrickou sílu mezi dvěma elektricky nabitými tělesy ve vakuu (v konstantě úměrnosti formula_2).\n\nVelikost permitivity vakua nezávisí na směru ani rychlosti pohybu pozorovatele, což souvisí s teorií relativity.\n"}
{"id": "63146", "url": "https://cs.wikipedia.org/wiki?curid=63146", "title": "Relativní permitivita", "text": "Relativní permitivita\n\nRelativní permitivita (dříve dielektrická konstanta) je v elektrotechnice bezrozměrná veličina vyjadřující podíl absolutní permitivity daného materiálu a permitivity vakua. Relativní permitivita je tedy látková konstanta, která vyjadřuje, kolikrát se elektrická síla zmenší v případě, že tělesa s elektrickým nábojem jsou místo ve vakuu umístěna v látkovém prostředí (též kolikrát se zvětší kapacita kondenzátoru, umístí-li se mezi elektrody dielektrikum).\n\nHodnota relativní permitivity závisí na vlastnostech daného materiálu – jde tedy o materiálovou konstantu. Její hodnota hodnoty závisí na teplotě a přesném složení látky. Relativní permitivita je bezrozměrná veličina a je vyjádřena vztahem:\n\nPermitivita formula_2, kterou lze vyjádřit jako formula_3 bývá také označována jako absolutní permitivita daného materiálu. Absolutní permitivita nahrazuje permitivitu vakua ve všech elektrostatických rovnicích, jestliže prostor je místo vakua vyplněn dielektrikem.\n"}
{"id": "63153", "url": "https://cs.wikipedia.org/wiki?curid=63153", "title": "Hluboká", "text": "Hluboká\n\nNázev Hluboká má více sídel:\n\n\"Hluboká\" také může odkazovat na:\n"}
{"id": "63156", "url": "https://cs.wikipedia.org/wiki?curid=63156", "title": "Jaderná chemie", "text": "Jaderná chemie\n\nJaderná chemie je vědní obor, který se zabývá vlastnostmi hmoty a jevy chemické a fyzikálně chemické povahy, jejichž původcem je nebo na nichž se podílí jádro atomu a jeho přeměny a který využívá vlastností jádra a jeho projevů ke studiu a řešení chemických problémů.\n\nTento vědní obor se pohybuje na rozhraní mnoha odvětví chemie a fyziky.\nPodle přístupu bývá rozdělován na dva podobory - \"radiochemii\" a \"radiační chemii\".\n\nZ pozice jaderné chemie na rozhraní mnoha odvětví částečně vyplývá její studium: v ČR se proto jaderná chemie studuje jak na Vysoké škole chemicko-technologické, tak na Fakultě jaderné a fyzikálně inženýrská ČVUT.\n"}
{"id": "63171", "url": "https://cs.wikipedia.org/wiki?curid=63171", "title": "Airbus", "text": "Airbus\n\nSpolečnost Airbus S.A.S., známější jen jako Airbus, se sídlem v Toulouse, Francie, je jeden ze dvou největších světových výrobců civilních dopravních letadel (spolu s firmou Boeing). Společnost byla založena v prosinci 1970 ve francouzsko-německo-britské spolupráci. Vlastníky společnosti Airbus jsou EADS (80%) a BAE Systems (20%), dvě největší evropské zbrojařské společnosti. Airbus v roce 2016 zaměstnával přes 72 000 lidí po celém světě, hlavně ve Francii, Německu, Velké Británii a Španělsku. Konečná montáž se provádí v Toulouse (Francie) a Hamburku (Německo). Hlavním (a v současnosti v podstatě jediným) konkurentem Airbusu je Boeing, se kterým Airbus vede intenzivní obchodní válku. \n\nV roce 1972 vzlétl první model Airbus A300. Rozhodující úspěch přinesl model A320: když roku 1987 poprvé vzlétl, měla na něj společnost už 400 objednávek. Pro modernizovanou verzi A320neo, která poprvé vzlétla roku 2014, měla společnost v prosinci 2015 přes 5 000 objednávek. V roce 2001 byl Airbus zapsán do francouzského obchodního rejstříku jako \"zjednodušená akciová společnost\" neboli \"S.A.S.\" (\"Société par Actions Simplifiée\"). Airbus byl dříve znám jako \"Airbus Industrie\" a je běžně označován jen jako \"Airbus\". Dalším významným krokem byl vzlet modelu A380 roku 2005. Výroba tohoto největšího civilního dopravního letadla na světě však narazila na organizační potíže, takže první stroj byl předán zákazníkovi až v říjnu 2007. To přivedlo společnost do finančních potíží, po reorganizaci se ale rychle vzchopila. Dne 14. října 2016 slavil Airbus výročí 10 000. vyrobeného letadla, kterým byl A350-900 pro Singapore Airlines.\n\n\"Airbus Industrie\" bylo původně konsorcium evropských leteckých firem, které chtěly konkurovat velkým americkým společnostem jako Boeing a McDonnell Douglas. V 60. letech si evropští výrobci letadel konkurovali nejen s americkými giganty, ale i mezi sebou. V polovině 60. let začala první váhavá jednání o spojení evropských kapacit při vývoji, výrobě a prodeji dopravních letounů.\n\nV září 1967 britská, francouzská a německá vláda podepsaly \"Memorandum o porozumění\" a mohl začít vývoj 300místného Airbusu A300. Byl to druhý velký společný letecký projekt v Evropě, po Concordu, pro který nebylo založeno žádné trvalé konsorcium. První oznámení o projektu byla učiněna v červenci 1967, ale situaci zkomplikovala společnost British Aircraft Corporation (BAC), která chtěla sama vyvinout podobný letoun (BAC 3-11) založený na již existujícím BAC 1-11. Britská vláda se ale odmítla postavit za vývoj BAC 3-11 a místo něj podpořila Airbus. V měsících, které následovaly po uzavření dohody, jak francouzská, tak britská vláda vyjadřovaly své pochybnosti o budoucnosti celého projektu. Dalším problémem byla nutnost vývoje nového motoru společností Rolls-Royce, RB207. V prosinci 1968 partnerské společnosti z Francie a Británie, Sud Aviation a Hawker Siddeley, navrhly pozměnit konfiguraci letounu na 250místný Airbus A250. Letoun, vzápětí přejmenovaný na A300B, nevyžadoval nové motory, což významně snížilo náklady na vývoj.\n\nV roce 1969 britská vláda šokovala své partnery odstoupením od projektu. Vzhledem k dosavadní plodné účasti firmy Hawker Siddeley se Francie a Německo zdráhaly převzít vývoj křídla letounu a britská společnost se mohla dále účastnit jako hlavní subdodavatel. V roce 1978 se Británie znovu připojila ke konsorciu, když British Aerospace (vzniklá spojením Hawker Siddeley a BAC) odkoupila 20% podíl v Airbusu.\n\n\"Airbus Industrie\" byl formálně založen v roce 1970 po podepsání dohody mezi Aérospatiale (Francie) a Deutsche Aerospace (Německo) (roku 1971 se připojila firma Construcciones Aeronáuticas SA ze Španělska). Každý z účastníků měl dodávat „svou“ část letounu plně vybavenou (připravenou ke konečné montáži bez jakýchkoliv dalších úprav). Název „Airbus“ byl zvolen podle výrazu, kterým se v leteckém průmyslu v 60. letech označovala civilní letadla dané velikosti a doletu a navíc byl pro Francii přijatelný z lingvistického hlediska.\n\nV roce 1972 A300 provedl svůj první vzlet a v roce 1974 byl dodán první sériový model A300B2 (vstoupil do služby u Air France). Zpočátku byl úspěch Airbusu velmi malý, ale roku 1979 už oblohu křižovalo 81 letounů z produkce evropského konsorcia. Byl to však až vzlet modelu A320 v roce 1981, který zajistil Airbusu místo jednoho z hlavních hráčů na trhu civilních letadel. A320 měl více než 400 objednávek, ještě než poprvé vzlétl (u A300 to bylo 15 objednaných kusů v roce 1972).\n\nAirbus byl poměrně volnou aliancí nezávislých výrobců až do roku 2000, kdy se DASA, Aerospatiale a CASA sloučily do EADS a do roku 2001, kdy BAE Systems (dříve British Aerospace) a EADS zformovaly Airbus Integrated Company, což se časově shodovalo s vývojem nového Airbusu A380. Ten dokáže pojmout 555 cestujících a je největším civilním dopravním letadlem na světě.\n\n27. dubna 2005 Airbus A380 úspěšně provedl svůj první let z francouzského Toulouse. Let trval skoro čtyři hodiny, letoun vzlétl z mezinárodního letiště Toulouse Blagnac v 08:29 UTC (10:29 místního času), letěl západně k Atlantskému oceánu, nad oceánem se obrátil, přeletěl Pyreneje a přistál na letišti Toulouse Blagnac v 12:23 UTC (14:23 místního času). Posádku tvořili francouzští testovací piloti Jacques Rosay (kapitán při vzletu a první části letu) a Claude Lelaie (kapitán při druhé části letu a přistání) a tři zkušební technici (Španěl, Francouz a Němec). Vzhledem k nedávnému francouzsko-německému sporu o vedení EADS, Airbus vydal prohlášení, že členové posádky byli vybráni na základě svých schopností a nikoliv podle svých národností. 15. října 2007 byl v Toulouse pro Singapore Airlines předán první A380. První komerční let pro veřejnost se uskutečnil 25. října 2007.\n\nV roce 2017 odkoupil Airbus 50 % v programu CSeries kanadské společnosti Bombardier Aerospace. V červenci 2018 dokoupil zbytek a sérii malých letadel CS100 a CS300 přejmenoval na Airbus A220-100 a A220-300.\n\nPrvním výrobkem Airbusu byl typ A300, první letoun na světě s dvěma uličkami a dvěma motory. Kratší varianta A300 je známá jako A310. Po úspěchu svých prvních typů představil Airbus typ A320 s inovativním systémem řízení fly-by-wire (tj. z kokpitu se přenášejí pouze elektrické signály k servomotorům). A320 byl velkým komerčním úspěchem. A318 a A319 jsou kratší verze A320, přičemž A319 je dodáván také v úpravě pro podnikovou sféru jako \"biz-jet\" (Airbus Corporate Jet). A321 je prodloužená verze A320 a je přímým konkurentem nejnovějších modelů Boeingu 737.\n\nMezi letadla s dlouhým doletem se řadí další dva typy Airbusu, dvoumotorový A330 a čtyřmotorový A340. Oba mají moderní design křídel s winglety. Airbus A340-500 má operační dolet 16 700 kilometrů (9 000 námořních mil), druhý nejdelší u civilních letadel po Boeingu 777-200LR (dolet 17 446 km neboli 9 420 námořních mil).\n\nTyto typy si tvrdě konkurují s podobnými výrobky Boeingu a mohou být zčásti odpovědné za zastavení výroby civilních letadel u Lockheedu v roce 1983 a převzetí firmy McDonnell Douglas dnes jediným americkým výrobcem civilních dopravních letadel s dlouhým doletem Boeingem v letech 1996–1997. Společnost Airbus je obzvláště hrdá na své technologie fly-by-wire a na použití společného kokpitu v různých typech letadel, což zjednodušuje výcvik jejich posádek.\n\"* výroba ukončena\"\n\n\"* všechny modely\"\n\nV lednu 1999 Airbus založil samostatnou společnost, Airbus Military S.A.S., která se zabývá vývojem a výrobou turbovrtulového vojenského transportního letadla Airbus A400M. A400M je vyvíjen několika členy NATO - Belgií, Francií, Německem, Lucemburskem, Španělskem, Tureckem a Velkou Británií - jako alternativa k C-130 Hercules. Vstup na trh s vojenskými letadly sníží, ale úplně neodstraní, zranitelnost Airbusu cyklickými poklesy na trhu civilních letadel.\n\nV roce 2003, poprvé ve své 33leté historii, dodal Airbus zákazníkům více proudových dopravních letadel než Boeing. Boeing uvádí, že typu Boeing 777 se prodalo více než jeho protějšků A340 a A330-300. Naopak menšího A330-200, který konkuruje typu Boeing 767, se prodalo více než Boeingova protějšku, ale lze očekávat, že po uvedení Boeingu 787 na trh, se pozice americké společnosti zlepší a může trumfnout prodeje A330. U A380 lze očekávat, že dále sníží odbyt Boeingu 747 a získá Airbusu podíl na trhu velmi velkých letadel. Boeing vyvíjí prodlouženou verzi svého Jumba, 747-8, která bude konkurovat A380.\n\nV roce 2006 bylo na celém světě v provozu 8 593 letadel Boeing proti 4092 letadlům Airbus, což odpovídá poměru asi 2,1:1. Údaj za firmu Boeing však zahrnoval období 1974–2006, kdežto Airbus začal dodávat letadla až od roku 1974. V posledních letech, jak se konkurence obou firem přiostřuje, získává Airbus častěji víc objednávek na nová letadla než Boeing. V důsledku toho se i poměr všech provozovaných dopravních letadel pozvolna vyrovnává a v roce 2015 činil 9965:7813 ve prospěch Boeingu, čili poměr 1,28:1.\n\nV roce 2015 dodal Airbus svým zákazníkům 635 letadel, kdežto Boeing 752. Ve stejném období získal Airbus 1036 nových objednávek, kdežto Boeing 869, takže na konci roku 2015 měl Airbus 6787 nevyřízených objednávek, kdežto Boeing 5813.\n\nBoeing si již mnoho let stěžuje, že Airbus dostává od evropských vlád finanční a jinou pomoc (tzv. \"launch aid\") při vývoji svých letadel. Zatímco Airbus kontruje tvrzením, že Boeing dostává zakázanou pomoc přes vojenské a výzkumné kontrakty a daňové úlevy.\n\nV červenci 2004 Harry Stonecipher (generální ředitel Boeingu) obvinil Airbus z porušování nezávazné dohody o vládní pomoci z roku 1992. Airbus dostává finanční půjčky od evropských vlád na vývoj nových letadel, které musí později vrátit i s jistým úrokem, ale pouze tehdy když je daný typ letadla komerčně úspěšný. Airbus tvrdí, že takový systém je v souladu s dohodou z roku 1992 a pravidly Světové obchodní organizace (WTO). Dohoda dovoluje, aby až 33% nákladů na program bylo hrazeno vládními půjčkami, které musí být plně splaceny během 17 let včetně všech úroků a poplatků. Minimální úroková míra těchto půjček je rovna nákladům vlád na půjčky plus 0,25%, což je pod úrokovou mírou, kterou by Airbus musel zaplatit na volném trhu bez podpory vlád. Airbus udává, že od podpisu evropsko-americké dohody v roce 1992 splatil evropským vládám více než 6,7 miliardy dolarů a že to je o 40% více než kolik dostal.\n\nNa druhou stranu Airbus argumentuje, že tučné vojenské kontrakty, které dostává Boeing (druhý největší americký dodavatel zbraní), jsou také formou vládní pomoci (viz např. skandál kolem vzdušných tankerů Boeing KC-767). Ovšem i Airbus dostává vojenské zakázky od různých vlád na celém světě. Bylo by chybou se domnívat, že jedna strana dostává státní podporu a druhá nikoliv. Podpora americké vlády vývoji technologií v NASA je také významnou podporou pro Boeing, stejně jako rozsáhlé daňové úlevy, které někteří lidé považují za porušení dohody z roku 1992 a pravidel WTO. V případě svých nejnovějších výrobků, jako například 787, Boeing dostal nabídky podpory od vlád jednotlivých států USA. Na druhou stranu z výsledků podpory americké vlády vývoji technologií může těžit kdokoliv, i Airbus.\n\nV lednu 2005 zástupci Evropské unie a Spojených států, Peter Mandelson a Robert Zoellick (později vystřídaný Robem Portmanem), souhlasili se zahájením rozhovorů, které by vyřešily rostoucí napětí. Rozhovory byly neúspěšné a spor se ještě více vyostřil.\n\n31. května 2005 Spojené státy podaly žalobu u Světové obchodní organizace (WTO) proti Evropské unii kvůli poskytování nezákonných dotací Airbusu. O 24 hodin později EU podala žalobu na USA za skrytou podporu Boeingu.\n\nPortman (za USA) a Mandelson (za EU) následně vydali společné prohlášení: \"„Zůstáváme jednotni v našem odhodlání nepřipustit, aby tento spor ovlivnil naši spolupráci v širších bilaterálních a multilaterálních obchodních otázkách. Doposud jsme spolupracovali na vysoké úrovni a míníme v tom i nadále pokračovat.“\"\n\nNapětí způsobené podporou Airbusu A380 se dostalo na pokraj obchodní války s ohlášením podpory pro budoucí A350. Airbus by rád pokryl třetinu nákladů na vývoj A350 z vládních úvěrů, ale v případě nutnosti je připraven se obejít i bez těchto půjček. A350 bude přímým konkurentem nejúspěšnějšího projektu Boeingu v posledních letech - 787 Dreamliner.\n\nVysocí úředníci EU pro obchod vyjadřují pochybnosti o financování vývoje Boeingu 787 japonskou vládou a japonskými společnostmi stejně tak jako některými státy USA.\n\nDvě velké japonské letecké společnosti, Japan Airlines a All Nippon Airways, jsou tradičně velmi loajální zákazníci Boeingu, stroje tohoto amerického výrobce tvoří asi 90% flotily obou dopravců. Obě aerolinky provozují i několik strojů Airbus (JAL získal několik A300 po převzetí Japan Air System a All Nippon Airways si objednaly několik A320/A321).\nANA plánovala, že po uvedení 737 NG a 787 na trh, bude mít ve své flotile pouze letouny Boeing. V roce 2005 byla úspěchem pro Airbus závazná objednávka od Sagawa Express na jeden A300-600F a jednu opci na stejný typ. Rovněž nové japonské aerolinky Star Flyer budou používat A320-200 na linkách z nového letiště v Kitakjúšú. V říjnu 2005 si ANA objednaly pět A320, ale jen jako dočasné řešení než budou k dispozici Boeingy 737NG (New Generation). ANA nezměnily svůj úmysl prodat v budoucnu všechny své Airbusy.\n\nOd té doby se však situace také mění. V letech 2014 a 2015 objednala společnost ANA 32 letadel Airbus A320 a tři letadla A 380, Japan Airlines objednaly 31 kusů letadla A350.\n\nHlavním faktorem ovlivňujícím loajalitu japonských dopravců k Boeingu je partnerství Boeingu a několika japonských konsorcií při výrobě částí letadel (např. křídel typu 787). Mimoto byly japonské letecké společnosti konzultovány při návrhu typu 777. I když jsou výrobci a aerolinky odlišné společnosti, japonská vláda velmi podporuje spolupráci leteckého průmyslu s Boeingem.\n\nPět konečných montážních linek Airbusu jsou v roce 2017 na následujících místech:\nAirbus má i množství dalších výrobních závodů na různých místech v Evropě, což odráží fakt, že byl původně založen jako konsorcium firem z různých evropských zemí. Originálním řešením problému přesouvání částí konstrukce letadel mezi výrobními a montážními závody je používání „Belugy“ – speciálně zvětšeného letounu A300, schopného převážet rozměrné části trupů letadel Airbus. Tímto řešením se inspiroval také Boeing, který svůj Boeing 747 přizpůsobil, aby pojmul trup Boeingu 787 a nazval ho „Dreamlifter\". Výjimkou je pouze A380, jehož trup a křídla jsou příliš rozměrné, než aby jejich části mohly být přepravovány Belugou. Velké části A380 jsou dopravovány lodí do Bordeaux a poté převezeny do Toulouse po speciálně rozšířené silnici.\n\nSeverní Amerika je pro Airbus nejen důležitým trhem, ale i sídlem mnoha jeho dodavatelů, ve zdejší Mobile je výrobní linka. Zákazníci ze Severní Ameriky odebrali 2 000 z celkového počtu 5 300 letadel prodaných Airbusem po celém světě všech výrobních řad od 107místného A318 až po 555místný A380. Američtí dodavatelé díky zakázkám Airbusu v roce 2003 zaměstnávaly asi 120 000 lidí a vzájemný obchod měl hodnotu 5,5 miliardy dolarů. Například A380 je z 51% americký podle podílu hodnoty práce.\n\nV Česku má Airbus k roku 2017 přibližně 150 dodavatelů, jejichž komponenty tvoří součást většiny jeho letadel. Hlavními partnery Airbusu v Česku jsou plzeňská firma Zodiac-Driessen Aerospace CZ vyrábějící kuchyňské moduly do letadel a odpočinkové místnosti pro posádky, Latecoere CZ produkující dveře, brněnský Frentech Aerospace zaměřený na mikroelektroniku a Aero Vodochody s kompozitovými díly.\n\n\"(Údaje k 31. prosinci 2003)\"\n\n\"(Údaje z 31. prosince 2003)\"\n¹ V závorkách jsou přesné názvy míst poboček v daném městě.\n\n\n"}
{"id": "63173", "url": "https://cs.wikipedia.org/wiki?curid=63173", "title": "Airbus Military", "text": "Airbus Military\n\nAirbus Military SL (Sociedad Limitada) je dceřiná společnost výrobce civilních dopravních letadel Airbus S.A.S. Byla založená za účelem vývoje a výroby vojenského transportního letounu Airbus A400M, který byl předtím vyvíjen sdružením Euroflag.\n\nSpolečnost byla založena v lednu 1999 jako Airbus Military Company S.A.S. V květnu 2003, před podepsáním kontraktu na výrobu A400M, byla restrukturalizována a přejmenována na Airbus Military SL.\n\n\n"}
{"id": "63176", "url": "https://cs.wikipedia.org/wiki?curid=63176", "title": "Euroflag", "text": "Euroflag\n\nEuroflag byla skupina evropských výrobců letadel zformovaná za účelem vývoje vojenského transportního letounu Airbus A400M. V současnosti ve vývoji pokračuje společnost Airbus Military.\n\nPůvodně byla v roce 1982, pro projekt náhrady typů letadel C-130 Hercules a C-160 Transall, založena skupina Future International Military Airlifter (FIMA) společnostmi Aerospatiale, British Aerospace, Lockheed Corporation a MBB. Kvůli měnícím se požadavkům a politickým komplikacím postupovaly práce na projektu velmi pomalu. V roce 1989 opustil skupinu Lockheed a soustředil se na vývoj druhé generace svého C-130J Hercules.\n\nPo příchodu firem Alenia a CASA se skupina \"Future International Military Airlifter\" přeměnila na Euroflag, European future large aircraft group.\n"}
{"id": "63178", "url": "https://cs.wikipedia.org/wiki?curid=63178", "title": "Liturgika", "text": "Liturgika\n\nLiturgika (z řeckého λειτουργία veřejná služba, služba lidu) je jedním z oborů teologie, který se odborně zabývá liturgií. Zkoumá bohoslužebný život církve a jeho vývoj. Snaží se o interpretaci a vysvětlení významu úkonů pro potřeby věřících.\n\nTermínu poprvé užil Georg Cassander (1513–1566), který jím označuje vědeckou reflexi křesťanské bohoslužby. Pojem liturgiky se však v katolickém a protestantském prostředí prosadil teprve v 18. století. V teologické klasifikaci je liturgika součástí praktické teologie, někdy se však také včleňuje jako součást dějin teologie. S liturgikou souvisí studium církevních dějin, estetiky, hudební vědy, divadelní vědy, folkloristiky a komunikace.\n\nVědecký zájem o liturgii neexistoval po celé křesťanské dějiny. Se studiem se začalo v době humanismu, a to historickovědní metodou. Došlo k hlubšímu prozkoumání pramenů, hlavně v 17. a 18. století. Zájem byl i o orientální liturgii.\n\nPo konci 18. století se začala rozvíjet pastorální teologie a vzrostl zájem i o liturgii. První zmínka o tom, že by se liturgika měla považovat za samostatnou vědu, se objevila ve spise F. X. Schmida „Liturgik der christkatolischen Religion“ (Liturgika katolického náboženství). Předmět zkoumání viděl ve vnější podobě katolické bohoslužby – „souhrn všech obřadů, forma, v níž se katolicismus viditelně a slyšitelně projevuje“. Věda by měla zahrnovat nejen vznik a význam „ceremonií“, ale i shrnovat a hodnotit z pohledu katolického náboženství.\nLiturgika prošla obměnou roku 1889 díky benediktinovi Suibertovi Bäumerovi. Později mnich Athanasius Wintersig nazývá vědu „svatým tajemstvím“.\n\nVěda tedy reflektuje centrální zkušenosti víry. Tohle postavení ji vydobyl Odo Casel (1886-1948).\n\nVýrazný vliv na liturgiku měl Druhý vatikánský koncil. Jejím úkolem byl stanoven výzkum „množství Kristova tajemství“ ve viditelných znameních liturgické slavnosti a přístupnost pro věřící. Lze ji tedy označit za eminentně teologickou disciplínu. Také seznamuje s formami, které mají kořeny již v židovství, poté u Krista, v prvotní církvi. Zohledňuje vlivy kultury, dobového myšlení a textů. Spolupracuje s humanitními vědami jako psychologie (včetně sociální a hlubinné), fenomenologie, sémantika, dějiny umění, hudební věda či sociologie i s vědami o jazyku a komunikaci. Člověk je společným předmětem zájmu. Příkladem spolupráce jsou: lidský věk je jedním z faktorů limitujících člověka – zabývá se jím vývojová psychologie, člověk má své prožitky – hlubinná psychologie, žije ve společnosti, která ho ovlivňuje a kterou i spoluvytváří – sociologie, atd. \n\nLiturgika se také zabývá rozhodováním, jestli není potřeba části liturgie „inovovat“, avšak po podrobném historickém, teologickém a pastoračním zkoumání.\nNeexistuje pouze jediný přístup v této vědě. Jsou i snahy, aby ostatní teologické obory vypracovaly své „hledisko“ spojené s liturgií a byly tak kritickým protipólem liturgické vědy. Např. katechetika nebo homiletika (viz Teologie).\n\nRozdělení všeobecné liturgiky:\n\n\nK nejstarším pramenům využívaným liturgikou patří Nový zákon, i když neobsahuje popis liturgie. Významným pramenem je také Didaché, spisy Justina Mučedníka, Hippolyta Římského a patristická literatura, v období středověku pak zejména různé typy liturgických knih, od 16. století bohoslužebné řády jednotlivých denominací.\n\nV římskokatolické církvi přinesl významné reformy liturgie i liturgiky Druhý vatikánský koncil. Nově bylo povoleno použití národních jazyků při liturgii (kromě mešního kánonu), při udělování svátostí a modlitbách.\n\n\n\n"}
{"id": "63187", "url": "https://cs.wikipedia.org/wiki?curid=63187", "title": "Denní modlitba církve", "text": "Denní modlitba církve\n\nDenní modlitba církve, jinak též liturgie hodin (latinsky \"liturgia horarum\"), božské oficium (latinsky \"officium divinum\"), či hovorově „modlitba breviáře“ tvoří oficiální liturgickou modlitbu římskokatolické církve. Liturgie hodin je pro církev prostředek, jak naslouchat Božímu slovu a vstupovat do tajemství Ježíše Krista a spásy a bez přestání se modlit – . Texty potřebné k soukromé (individuální) modlitbě hodinek v západní církvi jsou obsaženy v liturgické knize nazývané breviář, příslušné chorální nápěvy pro zpívanou společnou modlitbu jsou v antifonáři.\n\nLiturgii hodin tvoří několik modliteb (\"hodinek\") během celého dne, které tvoří především žalmy a biblická čtení. Tyto texty se obvykle zpívají nebo společně recitují.\n\nLiturgie hodin prodělala ve svých dlouhých dějinách velký vývoj. Chórová modlitba žalmů byla obvyklá již ve starých mnišských klášterech, zvláště benediktinského řádu. Hodinky se poté rozšířily i mezi laiky a tato modlitba byla tak běžná, že její záznam patří k nejčastějším dochovaným středověkým rukopisům. Pro diecézní klérus a řeholníky stanovila její podobu reforma Tridentského koncilu v 16. století. Tato podoba obsahovala osm „hodinek“ (označovaných obvykle jako „hóry“; z lat. \"hora\", hodina). Tyto hodinky odpovídají Řeholi sv. Benedikta.\n\n\nModlitba byla strukturována veršem 119. žalmu:\nBenedikt z Nursie ovšem do své \"Řehole\" přejal toto schéma z východní mnišské praxe, kterou zprostředkoval Jan Kassián ve svých \"Collationes\" a \"Institutiones\". Ve východní praxi prima neexistovala až do doby, kdy někteří mniši si začali chodit po laudách ještě na chvíli lehnout namísto práce či studia – teprve tehdy byla prima zavedena, aby se tomu předcházelo. I v potridentském breviáři jsou matutinum a laudy s výjimkou Vánoc spojeny.\n\nLiturgická reforma po Druhém vatikánském koncilu zasáhla i liturgii hodin, jejíž denní penzum výrazně zkrátila a zjednodušila její pravidla (rubriky). Současné části Denní modlitby církve, jak se oficiálně dnes modlitba nazývá, jsou:\n\n\n\n\n\n\n\nČísla stran jednotlivých pěti částí modlitby breviáře (v jeho starém i novém vydání) daného týdne otiskuje pravidelně \"Katolický týdeník\" (str. 11).\n\nJednotlivé hodinky denní modlitby církve se skládají z omezeného množství základních elementů v různém výběru, množství a uspořádání.\n\n\nV katolické církvi latinského obřadu jsou některé osoby vázány povinností denní modlitbu církve se modlit. Kanonické právo k ní zavazuje všechny členy duchovenského stavu (biskupy, kněze, jáhny). Zasvěcené osoby jsou k ní vázány podle stanov dané řeholní společnosti nebo institutu zasvěceného života. Specifickou variantou závazku k denní modlitbě církve je chórová povinnost.\n\nOstatním katolíkům, kteří k denní modlitbě církve vázáni nejsou, se nicméně její soukromá nebo společná modlitba naléhavě doporučuje.\n\nV rámci katolické církve latinského obřadu vedle sebe vždy existovala pluralita tradic denní modlitby církve, lišících se navzájem obsahem i strukturou. Značná část partikulárních tradic (mj. i ta pražská a olomoucká) byla po Tridentském koncilu opuštěna ve prospěch jednotného Římského breviáře. Další partikulární tradice byly opuštěny po Druhém vatikánském koncilu. I nadále se však svébytného uspořádání oficia, charakterizovaného obvykle rozložením žaltáře na jeden nebo dva týdny (oproti dnes obvyklým čtyřem), drží staré mnišské řády; řada dalších řeholních společností a institutů zasvěceného života má denní modlitbu církve více či méně přizpůsobenou svým zvyklostem (např. dominikáni mají charakteristicky přizpůsobený kompletář, premonstráti liturgii Velikonočního tridua, …).\n\nI ty diecéze a řeholní společnosti, které se drží běžné podoby denní modlitby církve bez osobitých úprav, obvykle mají určité množství formulářů pro vlastní svátky svatých. V době potridentské se tyto vlastní formuláře obvykle vydávaly ve formě samostatných dodatkových svazků nebo přívazků (\"officia propria\"). Dnes, kdy se obvykle používá breviář v národním jazyce tištěný zvlášť pro to které území nebo řád, bývají často zařazeny přímo na příslušná místa v oddílu vlastních textů o svatých (\"proprium sanctorum\").\n\nDenní modlitba církve inspirovala vznik celé řady různých pobožností, které zpravidla představují její radikální zjednodušení nebo malý výběr z jejích elementů a umožňují snazší účast laiků, pro které bylo až donedávna její plnohodnotné slavení jen obtížně uskutečnitelné (nákladné knihy, složitá orientace, latinský jazyk).\n\n\n\n"}
{"id": "63190", "url": "https://cs.wikipedia.org/wiki?curid=63190", "title": "Breviář", "text": "Breviář\n\nBreviář (latinsky \"breviarium\") je liturgická kniha užívaná v západní církvi, která obsahuje veškeré texty potřebné k soukromé (individuální) modlitbě denní modlitby církve. Bývá vydáván ve více svazcích. Kniha se skládá z žalmů, úryvků biblických knih, vybraných textů svatých, hymnů a křesťanských modliteb.\n\nBreviář (resp. každý jeho svazek) obvykle vykazuje dělení na několik základních oddílů, z nichž se podle určitých pravidel skládají modlitby pro každý jednotlivý den.\n\n\nStředověké breviáře někdy mají i další oddíly, odpovídající původnímu rozdělení na jednotlivé knihy užívané při chórové modlitbě. V novodobých breviářích je jejich obsah zařazen na příslušná místa výše vyjmenovaných oddílů.\n\n\nPotridentské breviáře mají po společných textech o Panně Marii zařazeny mariánské hodinky. Na konci bývá připojen \"cestovní\" výběr modliteb a krátkých obřadů bezprostředně nesouvisejících s denní modlitbou církve, protože se předpokládalo, že breviář má kněz s sebou víceméně nepřetržitě, nezřídka jako jedinou liturgickou knihu. Někdy také obsahují jeden nebo více dodatkových oddílů textů pro svátky svatých s formuláři svátků specifických pro určité území nebo řeholní společnost (\"officia propria\").\n\nKompletní textový materiál denní modlitby církve na celý liturgický rok je velice rozsáhlý, proto je obvyklé dělit ho pro pohodlí uživatele do několika svazků. Ty jsou rozděleny podle logiky liturgického roku a jsou koncipovány tak, aby na dané období vystačil vždy jeden svazek. Části užívané po celý rok se proto ve všech svazcích opakují.\n\nHistoricky nejobvyklejší je dělení na dva nebo čtyři svazky. Některé varianty breviáře reformovaného po Druhém vatikánském koncilu (mj. české vydání Denní modlitby církve z r. 1988 a německý Stundenbuch) opouštějí zásadu \"na dané období jeden svazek\" a z breviáře vydělují do samostatných svazků lekcionář modlitby se čtením.\n\nKromě kompletního několikasvazkového breviáře se tisknou také výbory z něj. Nejrozšířenější z nich je \"téměř kompletní\" breviář v jednom svazku, vynechávající modlitbu se čtením (historicky \"diurnál\", \"horae diurnae\"; dnes pro svou oblíbenost mezi katolickými laiky často nazývaný \"laický breviář\").\n\n\n"}
{"id": "63194", "url": "https://cs.wikipedia.org/wiki?curid=63194", "title": "Krakatoa", "text": "Krakatoa\n\nKrakatoa (indonésky \"Krakatau\", dříve též \"Rakata\") je název pro aktivní sopku a vulkanickou kalderu v Sundském průlivu, mezi indonéskými ostrovy Jáva a Sumatra. Vznikla sebezničením stejnojmenného ostrova při nechvalně proslulé katastrofální erupci roku 1883, kterou doprovázely obří pyroklastické proudy a čtyřicetimetrové tsunami, jenž v oblasti zahubilo více než 36 000 lidí. Na stejném místě se časem vynořil nový vulkanický ostrov, Anak Krakatoa („Dítě Krakatoi“). Vzniklý sopečný kužel vysoký 338 m se při nevelké erupci 22. prosince 2018 sesunul a způsobené tsunami zahubilo přes 400 lidí. Celková výška ostrova se snížila na 113 metrů.\n\nV Indonésii se nachází až 130 aktivních sopek a je tektonicky jednou z nejaktivnějších oblastí světa. Leží na kraji tzv. Pacifického ohnivého kruhu, obklopující téměř celý Tichý oceán. V Indonésii se stýkají čtyři tektonické desky: Euroasijská, Pacifická, Australská a Filipínská. Sama Krakatoa se nachází zhruba 140 km od subdukce, kde se Australská deska noří pod Sundskou (část Euroasijské) rychlostí 50–75 mm za rok. Tím zde v zemské kůře dochází k obrovskému napětí a to se uvolňuje tektonickou a sopečnou činností.\n\nNutno zmínit, že stejné desky vyvolaly na severu Sumatry jedno z nejsilnějších zemětřesení v novodobých dějinách. Došlo k němu 26. prosince 2004 a magnituda byla stanovena na 9,2 stupňů Richterovy stupnice. Následné tsunami zasáhlo pobřeží celého Indického oceánu a zabilo 228 000 lidí, z čehož 170 000 v Indonésii.\n\nAnak Krakatoa se rozkládá v Sundském průlivu, na půli cesty mezi Sumatrou a Jávou (36 km jižně od Sumatry, 46 km západně od Jávy). Hlavní město Indonésie leží pouhých 160 km východně. Ze správního hlediska náleží provincii Lampung (Sumatra). Členité souostroví Krakatoi se skládá ze čtyř ostrovů:\n\n\nZaniklé ostrovy:\n\nDo roku 1883 byla celá skupinka ostrovů pokryta bujnou vegetací. Tu bohužel kompletně zničila zmíněná erupce na konci 19. století. Geologové, kteří se pouhé 3 týdny po katastrofě vydali získat vzorky hornin, nezaznamenali žádné známky rostlin či zvířat. Okolí bylo navíc pokryto 30 m silnou vrstvou pemzy a popela.\n\nŽivot se začal vracet zpět poměrně brzy, pravděpodobně díky transportu semen mořskými proudy a trusem ptactva. Relativně rychlou kolonizaci způsobily dva faktory: tropické podnebí a fyzikální vlastnosti sopečného popela. Rostliny se na něm mnohem snadněji uchycují než na povrchu ztuhlých lávových proudů. Díky těmto skutečnostem se zde flora mnohem rychleji obnovuje než v oblastech mimo tropický pás. Teprve tři roky po katastrofě, potvrdili vědci uchycení 30 druhů rostlin. Na počátcích 20. let 20. století pokrývají okolní souostroví již husté tropické lesy a ve stejné době se nahlásilo 300 druhů rostlin plus 600 druhů zvířat. Následkem zvýšené sopečné činnosti roku 1953 došlo ke zničení 90% vegetace na Verlatenu a Langu.\n\nV současnosti lze v oblasti nalézt 400 druhů rostlin, 54 druhů motýlů, 30 druhů ptáků, 17 druhů netopýrů, 9 druhů plazů a mnoho druhů hmyzu. Vrcholové partie Verlatenu pokrývají mořenovité rostliny, zatímco v těch nižší mandlovníky. Přesličníky se vyskytují pouze na severní straně, kdežto druh dysoxylum na jihovýchodní. Diverzita na sousedním Langu je podstatně chudší. Výhradně zde roste mandlovník a jen na jižním cípu převažují jiné rostliny: přesličník (západní část cípu) a fíkus (východní část cípu). Největší rozmanitost flory se však nachází na ostrově Rakata. V okolí samotného vrcholu (813 m) se nejvíce daří šefleře. O něco níže druhu neonauclea (většina rozloha Rakaty) a fíkusu. Ten dominuje i většině pobřeží, kromě severozápadní části (včetně obřího útesu), kde je hojnější přesličník. Baringtonie roste v nejnižších partiích, na východním a severozápadním pobřeží. Oproti tomu Anak Krakatoa je skoro celý bez vegetace. Pouze v nejvzdálenějších místech od aktivního kráteru, to jest ve východní a severní části, se uchytil přesličník. Celá populace byla zlikvidována během sesuvu a následných freatomagmatických erupcí v prosinci roku 2018. K poškození vegetace došlo i na ostrově Lang.\nKlima Krakatoi je tropické, neboť leží 6° jižně od rovníku. Díky tomu je vlhké a teplé, bez většího teplotního kolísání během roku. Teploty se zde drží nejčastěji mezi 25–32 °C. Místo čtyř ročních období se tu střídají období sucha a dešťů. Suché období vrcholí v srpnu, kdy spadne jen 30 milimetrů srážek. V období deště průměrné srážkové úhrny dosahují nejvíce v lednu (až 350 mm).\n\nPřesný rok první historicky zdokumentované erupce Krakatoi na konci starověku je stále předmětem vědeckých debat. Její síla se odhaduje na 400 megatun TNT a musela být nepochybně mohutnější než ta v roce 1883, ačkoliv se nedochovaly z dané doby žádné záznamy doprovodných jevů, jejich velikosti či míry destrukce. Výbuch původní sopečný kužel zničil a vytvořila se 7 km široká podmořská kaldera. Tím patrně došlo i k separaci ostrovů Verlaten a Lang od původního tělesa.\n\nDle archeologa Davida Keyse a geologa Kena Wohletza měla erupce, mnohem větší intenzitu než se původně předpokládalo (objem vyvrženého materiálu odhadují na 200 km³). Jejich hypotéza hovoří, že erupce (datují jí do roku 535) oddělila do té doby pevninou spojenou Sumatru a Jávu, Sundským průlivem. Ten má tvořit 50 kilometrů širokou kalderu této erupce.\n\nJestli katastrofa nastala kolem roku 535, vysvětlilo by se dvou roční ochlazení klimatu, největší za posledních 2 000 let. Popisy v historických zdrojích (mimořádně chladný rok 536, nedostatek slunečního svitu), včetně anomálií v letokruzích, mohou odpovídat účinkům vulkanického výbuchu. Mrak sopečného popela a aerosolů síry by dokázal blokovat a odrážet sluneční paprsky, způsobit kruté zimy, zničit úrodu a tím vyvolat hladomor. Existují spekulace, že právě ochlazení mohlo být příčinou stěhování národů, příchodu Avarů, rozpadu Sámovy říše a zániku kultury Nazca.\n\nTeorie Keyse a Wohletza je v rozporu, jak se současnými poznatky vzniku Sundského průlivu, tak i geologickými pozorování sopečného komplexu Krakatoi. Zároveň radiokarbonová metoda datování, určila stáří vybraných vzorků vyvržené onou erupcí do značně širokého časového období, přesněji mezi 6 600 př. n. l. a rokem 1215. Ochlazení v 6. století se k této sopce připisuje v souvislosti s klimatickými změnami, doloženými jinde ve světě. Pro dendrochronologa Mika Baillieho z Univerzity v Belfastu není teorie zmíněné dvojice podložena žádnými relevantními důkazy. Dle něho nebyla příčina vulkanická, nýbrž impaktní. Erupce takové velikosti zanechávají v ledovcích v polárních oblastech určité množství kyseliny sírové. Tvrdí, že taková anomálie nebyla ve vzorcích grónského ledu, pro roky 536–545, nalezena.\n\nPozději však byla objevena v antarktidském ledu a původ stanoven pro rok 542 (±17 let). Nedávná publikace ukázala, že anomálie skutečně náleží k roku 535. Krakatoa ale není jediným kandidátem, který se považuje za příčinu ochlazení klimatu, uvažuje se i o sopce Rabaul v Papui-Nové Guineji. Otázka, co je skutečným důvodem tehdejšího globálního ochlazení, tak zůstává stále otevřená.\n\nNejméně tři nizozemští průzkumníci nahlásili pozorování erupcí kráterů Danan a Perboewatan, ke kterým docházelo od května 1680 do února 1681. Od té doby veškerá aktivita ustala a pro dalších 200 let se vulkán považoval za vyhaslý.\n\nV červenci 1880 odebral geolog Rogier Verbeek vzorky na několika místech a vyhotovil první oficiální výzkum. Ten byl pro následné posuzování geologického dopadu erupce velmi důležitý.\n\nNa počátku 80. let 19. století byl zdánlivě nečinný ostrov Krakatoa pokryt bujnou tropickou vegetací. S rozměry 9×5 km a nejvyšším bodem přes 800 metrů nad mořem sloužil jako spolehlivý orientační bod pro proplouvající plavidla.\n\nNěkolik let před výbuchem byla v oblasti Sundského průlivu četná zemětřesení. Dne 20. května 1883 začal severní kráter Perboewatan chrlit 6 km vysoký mrak popela a par, který byl viditelný až v Batávii (dnešní Jakartě), která je vzdálená asi 160 km východně. Koncem května sopečná aktivita ustala.\n\nSopka se znovu probudila 19. června 1883. Došlo k tomu pravděpodobně v nově vytvořeném kráteru mezi existujícími krátery Perboewatan a Danan, přibližně v místě dnešního Anak Krakatau. S 11. srpnem se aktivita ještě více zintenzivněla, přičemž lodě nadále využívaly Sundskou úžinu. Jednu z nich překvapil 14. srpna mrak popela, v němž po tmě plula 4 hodiny a následně nahlásila značný spad pemzy.\n\nSkutečná katastrofa však započala dne 26. srpna ve 13 hodin, kdy se odehrála mohutná pliniovská erupce, slyšitelná až 50 km od sopky. Po hodině se ozvala druhá, ještě silnější a sopečný mrak vystoupal do výšky 27 km. V tomto okamžiku byla erupce prakticky nepřetržitá a mohutné detonace se ozývaly každých 10 minut. V přilehlém okolí, v okruhu 160 km, zastínil vyvržený popel oblohu a nastala úplná tma. Lodě plující ve vzdálenosti 20 km zaznamenaly silný spad popela a kusů horké pemzy o průměru až 10 cm. Mezi 18. a 19. hodinou zasáhlo břehy Sumatry a Jávy malé tsunami.\n\n27. srpna začala finální fáze katastrofální erupce se čtyřmi gigantickými výbuchy: v 5:30, 6:44, 10:02 a 10:41. Ráno v 5:30 vyslal mohutný výbuch kráteru Perboewatanu tsunami směrem k městu Bandar Lampung. V 6:44 se situace opakovala, tentokrát prostřední kráter Danan vyvolal vlnu, která byla vyslána západním a východním směrem, čímž zpustošila zejména pobřeží Jávy. Do rozžhavených útrob magmatického krbu, postupně se rozpadajícího vulkánu, se (dle jedné z teorií) nahrnula mořská voda, jejíž náhlá a hromadná přeměna v páru vedla k enormnímu zvýšení tlaku a tím i ke třetí, nejhlasitější a nejničivější explozi. Ta proběhla v 10:02 a vygenerovala nejhlasitější zvuk v zaznamenaných dějinách. Slyšet byl až v západní Austrálii (3 110 km daleko) či dokonce poblíž Mauricia v Indickém oceánu (4 800 km daleko), kde dokonce vzniklo podezření na dělostřeleckou palbu nedaleké lodi. Značnou část průlivu taktéž zdevastovaly mohutné pyroklastické proudy. Vodní hladinu snadno překonávají díky tenkému polštáři horké páry a při rychlosti přes 100 km/h dosáhly jihu Sumatry během poměrně krátké doby. Stále žhavé mračno tak zabíjelo až 40 km od vulkánu. Během bouřlivého chrlení sopečného materiálu z nitra ostrova došlo po vyprázdnění magmatického krbu k jeho zborcení, což vedlo k poslednímu výbuchu (v 10:41) a teda kompletnímu zničení 2/3 ostrova.\n\nNejméně tři plavidla ustála běsnění sopky a jelikož se nacházela od Krakatoi relativně blízko, výpovědi jejich posádek výrazně pomohly k pochopení průběhu erupce. Jedním z nich byl i nizozemský poštovní a výletní parník 'Gouverneur Generaal Loudon', plující z Anyeru (Jáva) do města Telukbetungu (Sumatra). Jeho kapitán, Johan Lindemann, rozkázal před blížícím se tsunami (vzniklé třetím nebo čtvrtým výbuchem) otočit předek lodi čelem k němu. Obří vodní stěnu se štěstím zdolal a tím zachránil všechny na palubě. Cestujícím ještě předtím nařídil, aby se přemístili do nákladového prostoru. Snížením těžiště učinilo loď mnohem stabilnější, díky čemuž na rozbouřeném moři nehrozilo její převrhnutí, kterou přitěžovala mocná vrstva neustále padající pemzy.\n\nNásledujícího dne sopka utichla a až na malé výjimky do října 1883 se už neprobudila. Po výbuchu bylo zjištěno, že celá severní část ostrova byla zničena a zůstalo po ní pouze malé torzo jeho jižní části (ostrov Rakata) a 250 m hluboká kaldera.\n\nVšechny čtyři zmíněné erupce následovalo až 40 metrů vysoké tsunami, jehož sekundární vlnění bylo později zaznamenáno až v Lamanšském průlivu. V důsledku výbuchu a vln zahynulo v postižené oblasti, dle nizozemských úřadů, 36 417 lidí. Celkem 165 měst a vesnic bylo zcela zničeno a dalších 132 vážně poškozeno. Některé z nich nebyly nikdy obnoveny a nechaly se na pospas džungli. Tlaková vlna 7× oběhla Zemi. Hlasitost slyšitelná ve vzdálenosti 160 km, byla stanovena na 180 dB (teoreticky 276 dB bezprostředně u sopky, pokud se započítá vzrůst hlasitosti se zmenšující se vzdáleností ke zdroji). Následkem toho zhruba polovina posádek na palubách nedalekých plavidel ohluchla. Síla této erupce je klasifikovaná indexem VEI 6 a do atmosféry bylo vyvrženo 25 km³ popela a prachových částic (25× víc než Svatá Helena a 2,5× víc než Pinatubo), které se rozptýlily ve stratosféře a v následujících několika letech způsobovaly rudě zbarvené západy slunce. Koncentrace kyseliny sírové v ovzduší značně vzrostla a kromě kyselých dešťů zvýšila též albedo Země (odrazivost slunečního záření zpět do vesmíru). Průměrná roční teplota světa se následkem toho údajně snížila asi o 1,2 °C. Uvádí se, že se teploty navrátily k normálu přibližně okolo roku 1888. Současné rekonstrukce globálních teplot takovouto změnu neobsahují. Již pár měsíců po tragédii byl na okolních ostrovech nalezen první pavouk. Energie erupce se odhaduje na 200 megatun, což je 13 000× víc než výbuch atomové bomby nad Hirošimou. Erupce Krakatoi je od výbuchu Tambory roku 1815 tou nejsmrtonosnější a největší sopečnou erupcí. Mrtvá těla byla rok po pohromě objevena dokonce až v Africe, kam je dopravily ostrůvky plovoucí pemzy.\n\nKromě negativních důsledků měla katastrofa i pozitivní vliv. Například dříve půda na jihu Sumatry (provincie Lampung) špatně plodila, avšak to se změnilo díky spadu sopečného popela, jenž je velice úrodný. I právě díky tomu se vegetace na souostroví Krakatoi vrátila velice brzy. Předpokládá se, že výbuch vulkánu mohl umožnit přežití nosorožců na Jávě, neboť zničila lidské osídlení na poloostrově Ujung Kulon, což kriticky ohroženému druhu poskytlo území nerušené člověkem.\n\nDodnes není zcela zodpovězena prudkost erupce. Vědecká komunita zastává čtyři teorie:\nObě výše uvedené teorie předpokládají, že mořská voda byla primární příčinou extrémně silných erupcí. Poslední dvě s ní již nepočítají:\n\nRogier Verbeek ve své zprávě o erupci predikoval, že jakákoliv nová aktivita sopky bude probíhat mezi bývalými krátery Perboewatan a Danan. Jeho předpověď se naplnila o 44 let později, kdy se během června 1927, přesně na odhadovaném místě, začaly objevovat známky vulkanické aktivity. Ta v prosinci přerostla v erupce surtseyjského typu. Po několika dnech dosáhl ostrov 9 metrů nad hladinu moře. Celý proces byl sledován vědci a geology. Vlivem erozním účinkům vln se rozpadl, protože zpočátku byl vyvrhován pouze sopečný popel a pemza. Stejný osud potkal další dva následující ostrovy. V srpnu 1930 se u čtvrtého objevily lávové proudy, jež po ztuhnutí lépe odolávaly zvětrávání a od této doby ostrov neustále roste. Dostal název „Anak Krakatau“ („Dítě Krakatoi“).\n\nPravidelné erupce zvětšovaly jeho rozlohu a výška rostla rychlostí zhruba 50 cm za měsíc. Nový sopečný kužel dosáhl v roce 1933 nadmořské výšky 67 m a po 17 letech 138 m. Po určité době nedokázalo těleso sopky odolávat erozní síle vln a časem se rozpadlo. Zbylo jen kráterové jezero. V něm se zformoval nový kužel. Roku 1960 dosáhl 30 m, po osmi letech 160 m a roku 1977 již 181 m.\n\nKrakatoa je stále velmi aktivní. Od 50. let až do prosince 2018 roste průměrnou rychlostí 13 cm za týden, což činí 6,8 metrů za rok. Předposlední eruptivní epizoda sopky nastala v roce 1994 a od té doby se období klidu střídají s obdobími s téměř nepřetržitými vulkánskými erupcemi. V dubnu 2008 se sopka opět projevila a vědci dočasně varovali, aby se každý držel alespoň 3 km od ostrova. V lednu 2012 vydal vulkanolog Thomas Giachetti z oregonské univerzity knihu o nebezpečí vzniku tsunami kolapsem tělesa vulkánu do moře. Bylo dobře známo, že sopečný kužel spočívá na podloží vzniklém před rokem 1960 a celý ostrov pak na kraji kaldery hluboké 250 metrů. Poslední eruptivní fáze byla pozorována od června 2018. 21. prosince byla zaznamenána další erupce, trvající 2 minuty, při níž mrak popela dosáhl výšky 400 m. Tento rok dosahoval Anak Krakatoa rozlohy 3,5 km² (kruhový tvar o průměru 2 km) a výšky 338 metrů.\n\n22. prosince 2018 v 21:03 místního času došlo k nevelké erupci, při níž se sopečný kužel Anak Krakatau během pouhých dvou minut zhroutil do moře, což způsobilo tsunami, která se bez varování prohnala napříč Sundským průlivem. Vlna o výšce 5 metrů zničila několik stovek domů, usmrtila 437 lidí a 14 059 jich zranila. To z ní dělá erupci s největším počtem obětí v rámci 21. století. Původně se myslelo, že tsunami způsobil podmořský sesuv, ovšem satelitní snímky a záznamy z helikoptéry o den později potvrdily, že došlo k sesuvu samotné sopky směrem na jihozápad. Tím se odhalil přívod magmatu, což se projevilo několik dní trvajícími surtseyjskými erupcemi. Ostrov ztratil 2/3 své výšky a objemu, přičemž jeho výška se snížila z původních ~338 m na 113 m.\n\nAnalýza odborníků Německého výzkumného střediska pro geovědu ukázala, že sopka dávala včasná varování. Satelitní data vykazovala sklouzávání jihozápadního svahu a jeho zvýšené teploty měsíce před katastrofou. Pouhé dvě minuty před začátkem sesuvu bylo zaznamenáno malé zemětřesení s nízkofrekvenčními zvukovými vlnami. Na rozdíl od tektonických zemětřesení se seismický vzorec skládal z frekvencí okolo 0,03 Hz (oproti 1 Hz), což byl jeden z důvodů, proč nebyla událost zpočátku detekovaná. Naměřené hodnoty seismických vzorců a chování sopky chtějí vědci využít k předpovídání podobných událostí i u jiných vulkánů, neboť většina obětí sopečné činnosti v posledních dvou staletí byla zabita sesuvy a tsunami. Vulkány jako Anak Krakatau se často skládají z nestabilního materiálu. To může zapřičinit náhlý sesuv, dosud to však nebylo přesně změřeno. Vulkanolog Thomas Walter ze střediska uvedl: „U Anak Krakatoi jsme mohli poprvé pozorovat, jak došlo k erozi (kolapsu) takového vulkanického svahu a signály sopky to predikovaly dopředu.“\n\nNa konci roku 2019 vyhotovili vědci z Brunelovy univerzity a Tokijské univerzity počítačový model sesuvu. Výsledky ukázaly, že vlna ihned při svém vzniku dosáhla výšky 100 až 150 metrů. Ta začala rychle klesat a okolní ostrovy náležící Krakatoi zasáhla s výškou 80 metrů. Zjištěné hodnoty modelu se dobře shodují s naměřenými hodnotami v terénu.\n\nKatastrofa se projevila i u sousedních ostrovů. Některé pláže zcela zanikly a místo nich zbyly holé svahy, prudce se svažující k moři. Vegetace na ostrově Lang byla značně poškozena, přestože na ostatních dvou toto patrné není. Další pozorování odhalila, že se sopka po sesuvu stále vyvíjela. Zpočátku byla na místě zničeného kužele zátoka, kde probíhaly erupce surtseyského typu po dobu několika dní. Přísun sopečných materiálů ji po třech týdnech částečně vyplnil a na jejím místě se vytvořilo kruhové kráterové jezero o průměru ~400 m. Kromě fumarolické aktivity v něm v průběhu roku 2019 došlo k řadě freatomagmatickým erupcím. Jejich frekvence se v říjnu a listopadu zvýšila a vzniklá oblaka páry dosahovala několik set metrů nad kráterem. 30. prosince se objevila ještě větší aktivita a oblaka popela vystoupala do výšky až 2 km. Během toho bylo kráterové jezero z větší části zasypáno vyvrhovanými pyroklastiky.\n\nKrakatoa patří mezi nejaktivnější sopky světa a vzhledem k její minulosti, i mezi ty nejnebezpečnější. Další problém představuje její zeměpisná poloha. Hustota zalidnění činí na jihu Sumatry 230 ob./km² a na západě Jávy dokonce 1 300 ob./km². To znamená, že v okruhu 50 km žije 275 000 osob a 100 km od sopky dokonce 5,8 milionů. Pouhých 160 km východně leží hlavní město Jakarta, kde žije 10 milionů lidí. Indonésie má obecně velmi nízký index lidského rozvoje, proto je citlivá vůči případnému poškození infrastruktury nebo přerušení zásobování potravin během katastrof. Hlavní riziko ale představují vlny tsunami, které jsou schopny překonat nevelký Sundský průliv za méně než hodinu a ohrozit tamější přístavy a turistické destinace. Dále ním prochází důležité lodní trasy, jejichž přerušení by mělo dopad na ekonomiku.\n\nV současnosti je Krakatoa pod neustálým dohledem observatoře v Caritě, kam posílají data čtyři stálé vědecké stanice. Kromě zaznamenávání otřesů sledují taktéž změnu hladiny moře, deformaci terénu pomocí GPS, sopečné plyny, elektromagnetické vlny a počasí. Dalších šest stanic monitoruje širší okruh okolo průlivu. Shromážděná data umožňují vyhodnotit pravděpodobnost hrozící pohromy. Taktéž se sleduje obsah oxidu křemičitého ve vyvřelinách. Přítomnost této sloučeniny v magmatu zvyšuje jeho viskozitu a plyny v něm obsažené hůře unikají. V útrobách sopky může snadno dojít k nárůstu tlaku a erupce se pak vyznačují vyšší explozivitou. Čím déle je vulkán neaktivní, tím jsou silnější.\n\nZ hlediska biologie představoval zničený povrch ostrovů, jedinečnou příležitost ke sledování návratu života zpět. První vědci stanuli na ostrovech teprve v květnu 1884, tedy 9 měsíců po katastrofě a již objevili jeden druh pavouka, konkrétně v jižní části ostrova Rakata. Postupem času oblast kolonizovalo mnoho druhů rostlin a živočichů, což pomohlo tento proces pochopit\n\nV říjnu 1916 získal Johann Handl, původem z Německa, povolení k těžbě pemzy. To se týkalo východní poloviny Rakaty o výměře 8,7 km², po dobu 30 let. Během dobývání vyvřeliny objevil popelem pohřbené kusy stromů, rostoucí před rokem 1883, zároveň zjistil, že hladina podzemní vody je asi 5 metrů pod povrchem. Po čtyřech rocích však porušil smluvní podmínky, protože zasahoval do jižní poloviny ostrova a tím musel ukončit svou činnost.\nSopka je turisticky vyhledávanou lokalitou pro pozorování sopečné činnosti na výletních člunech. Je-li to bezpečné, vodí místní průvodci turisty až na samotný ostrov, z jehož vrcholu se dá sledovat kromě kráterového jezera i působivé panorama. Místo je též atraktivní pro fotografy nebo nadšence vulkanologie a okolní vody jsou vhodné k potápění. Souostroví navštěvují nejen zahraniční turisté, ale i obyvatelé Indonésie.\n\nDíky své velké erupci roku 1883 a své intenzivní aktivitě se Krakatoa stala mezi veřejností jednou z nejznámějších sopek. V literatuře inspirovala například českého spisovatele Karla Čapka k napsání jeho významného díla Krakatit. Podobně se tak stalo i u britského spisovatele Arthura C. Clarka, v jeho románu Zpěv vzdálené Země, ve kterém sopku, jež vyvolá vlnu tsunami, pojmenoval Krakan. Velkou část dětského románu 21 balónů od amerického spisovatele Williama Pene du Bois se odehrává právě na tomto vulkanickém ostrově, kde se nacházejí diamantové doly.\n\nVe filmovém průmyslu se jako první natočil film Krakatoa z roku 1933, přičemž v kategorii za nejlepší krátkou fikci získal Oscara. Roku 2006 došlo k vydání rekonstrukčního filmového dokumentu „Poslední dny sopky Krakatoa“ popisující příběhy lidí, kteří zažili její erupci. Rovněž vznikly dokumenty jako například „Neuvěřitelná katastrofa“ (1999) či „Krakatoa: Erupce století“ (2005). Dále se vulkán objevuje ve filmech „Fair Wind to Java“ (1953), indickém „Krakatau“ (1977) a v jedné z epizod televizního seriálu „The Time Tunnel“. Jsou hypotézy, že umístění mystického ostrova v seriálu Ztraceni, kde se odehrává většina děje, je právě v okolí Sundského průlivu.\n\nKrakatoa taktéž ovlivnila hudební průmysl, jelikož se podle ní pojmenovala jazzová kapela ze západní Jávy a italské DJ duo. Podobně tak pro svoje písně učinili i kapely Saxon, The Brain Surgeons či kytarista Yngwie Malmsteen.\n\nExistují teorie, že slavný obraz Výkřik z roku 1893, který namaloval norský malíř Edvard Munch, vznikl právě díky erupci Krakatoi. Ve svém deníku napsal: \n\n"}
{"id": "63196", "url": "https://cs.wikipedia.org/wiki?curid=63196", "title": "Quito", "text": "Quito\n\nQuito je hlavní město Ekvádoru. Leží v severní části země v provincii Pichincha asi 22 km jižně od rovníku a je nejvýše položeným hlavním městem na světě (2850 metrů nad mořem). Město leží na východním svahu aktivního stratovulkánu Pichincha (4794 m), rozkládá se v hlubokém údolí.\n\nPodle sčítání lidu mělo v roce 2019 1 978 376 obyvatel, současný počet se odhaduje na více než 2 700 000 obyvatel, což jej činí druhým největším městem státu, hned po Guayaquilu. Koloniální centrum bylo vyhlášeno památkovou rezervací UNESCO.\n\nHistorie města spadá do předkolumbovské éry. První obyvatelé byli lidé kmene Quitu sjednocení s domorodou indiánskou dynastií Shyris. Kolem roku 1300 se dynastie Shyris spojila s dynastií Puruhás a jejich potomci bojovali proti Inkům v druhé polovině 15. století. Do roku 1526 bylo Quito hlavním městem Incké říše. Po španělské invazi bylo město zničeno a znovu vystaveno španělským vyslancem Sebastiánem de Belalcázar. Mnoho koloniálních budov se zachovalo do dnešní doby.\n\nCentrum (\"el centro\") je část starého města s bílými domy, koloniální architekturou a množstvím katolických kostelů a katedrál. Na sever od centra se nachází nové město, v této části sídlí většina firem, leteckých společností, velvyslanectví, nákupních center, hotelů a restaurací.\n\nNejznámější a nejnavštěvovanější je oblast Mariscal Sucre a navazující třída Amazonas. Na severním konci Quita se nacházelo letiště (od 17. února 2013 je v provozu nové letiště mimo město) a resorty pro bohatší vrstvy. V hlavním městě je také několik parků zaměřených na aktivní odpočinek obyvatelstva.\n\nV samém centru města se nachází Náměstí nezávislosti (španělsky \"Plaza de la Independencia\") na kterém stojí např. Prezidentský palác (španělsky \"Palacio del Gobierno\"), katedrála nebo Arcibiskupský palác (španělsky \"Palacio Arzobispal\").\n\nNedaleko náměstí se nachází Klášter sv. Augustína, ve kterém je pohřbeno mnoho hrdinů padlých v bojích o ekvádorskou nezávislost a byla zde také podepsána deklarace nezávislosti (10. srpna 1809). Divadlo Teatro Sucre bylo vystavěné v roce 1878. Kostel La Compaňía de Jesús z roku 1605 je nejvíce vyzdobeným ekvádorským kostelem se zlato-zelenou kopulí. Náměstí svatého Františka (španělsky \"Plaza San Francisco\") se stejnojmenným kostelem a klášterem leží také v historickém jádru. Jeho výstavba začala jen pár týdnů po obnovení Quito v roce 1534. Vedle této koloniální stavby, největší ve městě, se nachází také muzeum. V Quitu je bezpočet muzeí, divadel, kostelů, katedrál a památníků.\n\nDominantou je malý kopec Panecillo v jižní části města, na jehož vrcholku stojí mohutná socha anděla. Zhruba 20 km severně od města se nachází památník Mitad del Mundo - místo, kde silnice Panamericana protíná rovník.\n\n\n"}
{"id": "63211", "url": "https://cs.wikipedia.org/wiki?curid=63211", "title": "Věcná práva", "text": "Věcná práva\n\nVěcná práva ( ') umožňují úplné nebo částečné právní panství nad určitou hmotnou i nehmotnou věcí. Postavení oprávněné osoby vylučuje kohokoliv jiného z právního působení na věc jím ovládanou, v případě porušení tohoto práva má právní nárok na ochranu před takovým jednáním. Jedná se o přímé, nezprostředkované panství nad věcí. Jako určitý protiklad věcných práv lze vnímat závazková práva, která jsou formou nepřímého panství nad věcmi a působí jen mezi stranami závazku (').\n\nVěcná práva vznikla na základě římského práva, ačkoli samotný pojem \"iura in rem\" se začal používat až ve středověku. V občanském právu tvoří jednu z jeho základních částí.\n\nVěcná práva působí proti všem ('). Jsou to práva jednoho individuálně určeného subjektu vůči neurčitému počtu neurčitých subjektů. U závazkových vztahů se oproti tomu jedná jen o práva individuálních subjektů navzájem. Věcná práva obsahují pouze negativní vymezení povinnosti ostatních, tj. povinnosti zdržet se (') zásahů do věcných práv, která svědčí věcně oprávněnému.\n\nPředmětem věcných práv bývá zpravidla existující individuálně určená hmotná věc (např. konkretní stavba nebo automobil), nelze je vymezit jako právo na něco obecně (např. právo na mzdu). Výjimkou je např. právo stavby, jež je bráno jako věc v právním smyslu, nebo zástavní právo, které lze zřídit např. k pohledávce.\n\nZnačná část věcných práv podléhá principu publicity, typicky jde o jejich zápisy do katastru nemovitostí.\n\nJednotlivá věcná práva vymezuje občanský zákoník taxativním výčtem (\"), což znamená, že za věcná práva lze považovat jen taková, která jsou za ně občanským zákoníkem výslovně označena. Jedná se o:\n\n"}
{"id": "63212", "url": "https://cs.wikipedia.org/wiki?curid=63212", "title": "Anarchističtí buřiči", "text": "Anarchističtí buřiči\n\nAnarchističtí buřiči, „básníci života a vzdoru“, je označení pro generaci českých spisovatelů, která se začala tvořit na počátku 20. století v době upadajícího vlivu lumírovců a vrcholícího symbolismu a dekadence představitelů České moderny (v roce 1900 vyšla sbírka A. Sovy \"Ještě jednou se vrátíme\", o rok později \"Golgatha\" J. S. Machara a \"Ruce\" O. Březiny). Jen o zhruba desetiletí mladší básníci Bezruč, Neumann, Šrámek, Toman, Dyk, Mahen, Rosenzweig-Moir, Mach, Těsnohlídek a Gellner (kromě prvně jmenovaného narození v letech 1875–1883) se však po krátkém okouzlení symbolistně-dekadentní poetikou v okruhu Moderní revue s tímto programem rozešli a abstraktní symboly začali nahrazovat přímým pojmenováním a věcností.\n\nKromě Františka Gellnera (od roku 1914 nezvěstného na haličské frontě) všichni pokračovali ve své tvorbě za první republiky, někteří dokonce ještě v krátkém období po druhé světové válce.\n\nTěsně před první světovou válkou začali do popředí vystupovat mladí autoři okolo Almanachu na rok 1914 (na kterém se však výrazně podílel i v té době již osmatřicetiletý S. K. Neumann). Na rozdíl od svých anarchistických současníků ve svých dílech reagovali na nové umělecké směry v evropských literaturách (především kubismus, futurismus a civilismus).\n\nDne 22. ledna 1905 v ruském Petrohradu začala stráž Zimního paláce střílet do průvodu prosícího obyvatelstva, trpícího vyčerpávající rusko-japonskou válkou. Tento incident, později označovaný jako krvavá neděle, odstartoval první ruskou revoluci. Její význam daleko přesáhl hranice. Zvýrazňovaly se sociální rozpory, radikalizovaly se některé skupiny obyvatelstva (především sociální demokraté). Situaci v Rakousku zmírnilo až vydání všeobecného volebního práva (pro muže) v roce 1907.\n\nKromě politického vlivu událostí roku 1905 se také znovu zvýšil zájem o ruskou kulturu. Vedle tradičních autorů jako F. M. Dostojevskij a L. N. Tolstoj v této době masové čtenářské obliby dosáhl \"literární mluvčí revoluce\" Maxim Gorkij.\n\nSpecificky zareagovali mladí čeští autoři, blízcí politickému radikalismu. Od dekadence na počátku své tvorby se více přiklonili k přítomnosti, k právě prožívanému životu. Do jejich díla vstoupilo prostředí velkoměsta se všemi jeho sociálními problémy.\n\nAnarchističtí buřiči byli silně ovlivněni filozofií Friedricha Nietzscheho. Opovrhovali soudobou společností, její konzervativní morálkou a spořádanou existencí. Propagovali přirozenou lásku, detabuizovali sexualitu, kritizovali tradiční manželství. Vedli bohémský život (včetně bouřlivých setkání v Neumannově vile na Olšanech). \n\nTvorba anarchistických buřičů byla výrazně ovlivněna:\n\n\n"}
{"id": "63213", "url": "https://cs.wikipedia.org/wiki?curid=63213", "title": "Seznam sociologů", "text": "Seznam sociologů\n\nAbecední seznam významných sociologů:\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "63214", "url": "https://cs.wikipedia.org/wiki?curid=63214", "title": "Wienův posunovací zákon", "text": "Wienův posunovací zákon\n\nWienův posunovací zákon je fyzikální zákon, který konstatuje, že v záření absolutně černého tělesa je maximální energie vyzařována na vlnové délce, která se s rostoucí termodynamickou teplotou snižuje (tj. čím teplejší je těleso, tím více vyzařuje na kratších vlnových délkách, tj. vyšších frekvencích):\nkde λ je vlnová délka maxima spektrální hustoty vyzařování, \"T\" je teplota tělesa a \"b\" je tzv. Wienova konstanta, jejíž hodnota je přibližně\nSpektrální hustota záření v tomto maximu je přitom úměrná čtvrté mocnině teploty,\nOvšem, pokud jde o spektrální hustotu vyjádřenou jako funkce frekvence (tj. ekvidistantní ve frekvencích), je frekvence maxima rovna\nkde \"α\" ≈ 2.821439… je numerická konstanta, \"k\" je Boltzmannova konstanta, \"h\" je Planckova konstanta a \"T\" je termodynamická teplota. Jí pak odpovídá jiná vlnová délka než je λ (přibližně o 76% větší).\n\nPovrchová teplota Slunce je asi 5780 K, z Wienova posunovacího zákona pak vyplývá, že této teplotě odpovídá maximum vyzařování v oblasti kolem 500 nm (spektra ve vlnových délkách, tj. pro spektrální hustotu vztaženou např. na nanometr), což je zhruba uprostřed oblasti viditelného světla, čemuž odpovídá žlutozelená barva. Žárovka (resp. její zářící vlákno) má o něco nižší teplotu, proto má její světlo větší vlnovou délku a je o něco žlutější. „Doruda“ rozžhavený kov má ještě o něco nižší teplotu a září proto červeně, která je již na okraji viditelného spektra. Ještě chladnější objekty pak ve viditelné oblasti září jen minimálně a vyzařují jen infračervené záření.\n\nTento zákon formuloval v roce 1893 Wilhelm Wien pouze na základě empirických zkušeností a v roce 1911 za tento a související objevy získal Nobelovu cenu za fyziku. Dnes lze Wienův zákon odvodit z obecnějšího Planckova vyzařovacího zákona.\n\n"}
{"id": "63215", "url": "https://cs.wikipedia.org/wiki?curid=63215", "title": "BAC 3-11", "text": "BAC 3-11\n\nBritish Aircraft Corporation BAC 3-11 byl návrh letounu společnosti BAC z konce 60. let 20. století, který se nikdy nezačal vyrábět. Mělo to být velké dopravní letadlo stejné třídy jako Airbus A300, Douglas DC-10 a Lockheed TriStar. Mělo být poháněno dvěma dvouproudovými motory umístěnými v zadní části trupu stejně jako u svého předchůdce typu BAC 1-11. Britské národní aerolinie BEA si chtěly objednat tento typ, ale vládní zásah jim v tom zabránil. Vláda chtěla BEA přesvědčit, aby si místo BAC 3-11 koupily Airbusy A300. Nakonec spor skončil kompromisem a BEA objednaly stroje Tristar, které používaly britské motory Rolls-Royce. BAC 3-11 si nikdo jiný neobjednal, a tak se nezačaly vyrábět.\n"}
{"id": "63216", "url": "https://cs.wikipedia.org/wiki?curid=63216", "title": "Veřejná správa", "text": "Veřejná správa\n\nVeřejná správa je správní činnost související s poskytováním veřejných služeb, řízením veřejných záležitostí na místní i centrální úrovni a zajišťováním záležitostí ve veřejném zájmu. Kromě této správní činnosti (např. vydávání správních aktů) bývají za veřejnou správu označovány též správní orgány, které ji vykonávají, tedy především úřady. V centralistickém pojetí státu byl nositelem veřejné správy pouze stát. V současné době je však veřejná správa rozdělena na státní správu a samosprávu.\n\nVeřejná správa je vykonávána ve veřejném zájmu. Činnost veřejné správy je vázána právem i ústavními zásadami (čl. 2 odst. 3 české Ústavy: \"\"Státní moc slouží všem občanům a lze ji uplatňovat jen v případech, v mezích a způsoby, které stanoví zákon\"\" a čl. 2 odst. 2 LZPS: \"\"Státní moc lze uplatňovat jen v případech a v mezích stanovených zákonem, a to způsobem, který zákon stanoví\".\")\n\nExistuje několik možných vymezení veřejné správy:\n\nV moderní demokratické společnosti se vytvořil systém veřejné správy, který má dvě větve, a to větev samosprávy a větev státní správy. Státní správu vykonávají státní orgány.\n\nVeřejnou správou lze chápat jako:\n\n\nStátní správu vykonávají:\n\nZ věcného hlediska se rozlišuje státní správa:\n\nVýkonnou moc zajišťují ústřední úřady s působností pro celý stát. V čele některých ústředních úřadů stojí ministr, těmito úřady jsou ministerstva.\n\nSamosprávou je výkon veřejné správy (přenesené působnosti) samosprávnými veřejnoprávními korporacemi. Samospráva může být zájmová (profesní) nebo územní. Je to způsob řízení určitého celku, kdy daný subjekt o alespoň některých svých záležitostech rozhoduje sám autonomním způsobem, tedy „spravuje se sám“. Opakem samosprávy je výkon správy (rozhodování o určitých záležitostech) jiným, vnějším subjektem. Výhodou samosprávy je, že je blíže spravovanému subjektu než vnější a centrální řízení, a proto by měla být při zabezpečování lokálních či zájmově vymezených záležitostí efektivnější a levnější.\n\nZejména instituce s právní subjektivitou (VZP, ČNB, ČT, ČTK ad.)\n\n\n"}
{"id": "63231", "url": "https://cs.wikipedia.org/wiki?curid=63231", "title": "Puula", "text": "Puula\n\nPuula (řidčeji \"Puulavesi\") je jezero na jihu Finska v regionu Jižní Savo. Má rozlohu 370 km² a je dlouhé 50 km. Dosahuje maximální hloubky 67 m. Nachází se v nadmořské výšce 95 m.\n\nBřehová linie je členitá s množstvím zálivů, zátok a poloostrovů.\n\nNa jezeře je 1434 většinou zalesněných ostrovů.\n\nV zimě jezero zamrzá.\n\nOdtok je zajištěn do Finského zálivu Baltského moře přes vodní systém řeky Kymijoki.\n\nJezero je splavné.\n"}
{"id": "63255", "url": "https://cs.wikipedia.org/wiki?curid=63255", "title": "2006 BC8 (planetka)", "text": "2006 BC8 (planetka)\n\n2006 BC je planetka patřící do Apollonovy skupiny a spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi nebezpečné planetky (PHA). Její dráha však zatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze po dobu jednoho týdne během mimořádného přiblížení k Zemi, nestihli astronomové zpracovat spektroskopická pozorování. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku poprvé pozorovali 23. ledna 2006 kolem 10:00 světového času (UTC) jednometrovým dalekohledem vybaveným CCD kamerou na Lincoln Laboratory Observatory astronomové M. Bezpalko, L. Manguso, D. Torres, R. Kracke a A. Milner. Ještě předtím téhož dne v 06:08 UTC prolétla planetka v minimální vzdálenosti 1,8 milionu kilometru od středu Země. Vzhledem k této poměrně velké vzdálenosti nebyl její zdánlivý pohyb po obloze extrémně velký, proto byla pozorována až dosud (do 30. ledna 2006). Pozorování se účastnila celá řada hvězdáren, včetně observatoře na Kleti, která byla prozatím poslední. Pozorovací podmínky budou umožňovat jeho sledování prakticky do konce února 2006, kdy jeho zdánlivá hvězdná velikost klesne ze současné hodnoty 20 na 24.\n\nNa základě dosavadních pozorování byla planetka zařazena mezi potenciálně nebezpečné. Její dráha se téměř protíná se zemskou a proto může v budoucnosti dojít ke kolizi obou těles, i když je to značně nepravděpodobné. K prvnímu nebezpečnému přiblížení dojde 23. ledna 2066. Celková kumulativní pravděpodobnost srážky v období let 2066 až 2103 je velmi nízká a odhaduje se na 3,1×10.\n\nZ očekávaných dřívějších opětovných přiblížení této planetky k Zemi bude zajímavý průlet kolem Země 25. července 2046, kdy by měla minout Zemi ve vzdálenosti 432 tis. km (největší možné přiblížení vzhledem k nepřesnosti parametrů dráhy by mohlo být dokonce až 294 tis. km).\n\n"}
{"id": "63257", "url": "https://cs.wikipedia.org/wiki?curid=63257", "title": "Anselm z Canterbury", "text": "Anselm z Canterbury\n\nSvatý Anselm z Canterbury (1033 nebo 1034 Aosta v severní Itálii – 21. dubna 1109 Canterbury), byl opat, arcibiskup v Canterbury, teolog a filosof, jeden ze zakladatelů scholastiky a člen řádu svatého Benedikta. V roce 1720 ho papež Klement XI. jmenoval učitelem církve.\n\nAnselm se narodil v Aostě v Italských Alpách v zámožné šlechtické rodině pod jménem Anselmus Candiae Genavae a v patnácti letech chtěl vstoupit do blízkého kláštera. Tomu patrně zabránil jeho otec, který ho chtěl získat pro šlechtickou kariéru. Otcovo rozhodnutí nechalo na Anselmovi stopy v podobě psychické nemoci. Po uzdravení žil bezstarostný život a zanechal studií. Ve 23 letech odešel z domova a po třech letech putování (během této doby mu zemřela matka) po Francii přišel do benediktinského kláštera (v roce 1060) v Le Bec v Normandii, kde byl převorem slavný Lanfrank z Pavie, pozdější arcibiskup v Canterbury. Roku 1075 zde byl Anselm zvolen opatem. Roku 1066 dobyli Normani Anglii a klášter Le Bec tam získal velké majetky. Lanfrank i Anselm proto do Británie často zajížděli a Anselm si tam získal velice dobrou pověst.\nV roce 1063 se Lanfrank rozhodl odejít do kláštera v Caen. Po jeho odchodu se stal Anselm arcibiskupem v Le Bec. Jejich přátelství však přetrvalo, o čemž svědčí dochovaná korespondence mezi těmito významnými mysliteli. Oba však toto rozdělení velmi těžko snášeli. Lanfrank dokonce napsal list papeži Alexandru II., ve kterém jej žádal, aby ho zbavil úřadu. Avšak nepochodil.\n\nZa Anselmova převorství začala škola v Le Bec upadat. Nejen kvůli jinému stylu výuky, než která byla v té době běžná, ale také vinou Anselmova nezájmu o správní záležitosti. Zájem studentů o tuto školu neupadl úplně, avšak zvýšil se počet žáků, kteří raději putovali do Caen k Lanfrankovi.\n\nAnselm vedl žáky především k neopomíjení jazyka a jeho užíváni při běžné řeči (v této době se častěji vypracovávaly rozbory Bible nebo učených traktátů). Také raději vyučoval analýzu jazyka, než výroky autorit, kterým nepřikládal na tuto dobu velký význam. Upouštěl také od přístupů k teologickým problémům, které vycházely z autority, citací a tradice. Cílem Anselmovy výuky nebylo porozumění tomu, co člověk říká, ale dopracování se k podstatě věci.\n\nAnselm také v Le Bec podporoval mnišství, k němuž měl velikou úctu. Díky této úctě se zvyšoval počet příchozích mnichů do kláštera. Komunita se pod Anselmovým vedením rychle rozvíjela.\n\nDíky své pověsti byl po smrti svého předchůdce Lanfranka 1089 přirozeným kandidátem a s jistými průtahy byl roku 1093 skutečně ustanoven arcibiskupem v Canterbury.\n\nV té době právě začínal dlouhodobý zápas mezi papežem a panovníky o svrchovanost ve věcech církve, takzvaný boj o investituru. Anselm velmi rázně zastával papežské stanovisko a snažil se také získat zpět králem zabavené statky, proto léta 1097–1100 a opět 1103–1107 musel strávit v exilu v Lyonu ve Francii. Zemřel 21. dubna roku 1109 v Canterbury. Roku 1494 byl prohlášen za svatého a katolická, luterská i anglikánská církev slaví jeho památku 21. dubna.\n\nPocházel ze severní Itálie, přesněji z Pavie (Anselm pocházel též ze severní Itálie, ale z Aosty), kde působil jako právník, proto inklinoval více než Anselm ke světským věcem. Byl Anselmovým učitelem. V době, kdy byl Anselm opatem v Herluinském klášteře (tento klášter založil nepříliš bohatý rytíř Herluin na svých pozemcích v Bonneville v roce 1034, zemřel v roce 1078) byl Lanfrank arcibiskupem v Canterbury.\n\nNejenom díky Anselmovi, ale i díky Lanfrankovi se stal klášter Le Bec velmi brzo slavným. Oba byli učiteli v tamní škole.\n\nV roce 1063 se rozhodl odejít do Caen.\n\nAnselm zastával názor, že díky rozumové úvaze může člověk dospět k pravdám křesťanské víry. Říkal, že odlišnost mezi žákem a učitelem nespočívá v úloze rozumu ani v jiném pochopení role či kompetentnosti dialektiky v náboženské problematice, ale v rozdělení důležitosti, kterou oba učenci přiřkli následování autorit. Jako příklad by mohla být korespondence mezi Anselmem a Lanfrankem. V této korespondenci je debata, ve které se Anselm odklonil od církevních otců a učitelů, přičemž Lanfrank je proti tomuto postupu.\n\nJedinou autoritou, kterou Anselm uznává, je Bible. Tu nazývá \"\"auctoritas\" \"scripturae\"\", \"\"autoritas\" \"sacra\"\" či \"\"divina\" \"auctoritas\"\". Soudil, že veškerá pravda je obsažena v Písmu. Této pravdě rozum nemůže odporovat.\n\nAnselm neměl v úmyslu dokládat svá tvrzení pomocí tradice. Byl přesvědčen o tom, že jenom rozum nás může dovést k pravdě. Chápe rozum (\"ratio\") v širším smyslu. Rozum v jeho dílech vystupuje v několika úrovních, objevuje se také ve vztahu k dialektice. Také však rozum v jeho podání něco zahrnuje, logickou nutnost.\n\nVe svém díle Monologion hovoří o rozumu v souvislosti s tím, jakým způsobem existují věci. Rozum pro Anselma neznamená jen dialektické umění, ale i \"řád\" \"skutečnosti\" a odkazuje rozum k Bohu, neboť podle Anselma je rozum Bohu vlastní. Tvrdil, že v božském rozumu je obsažen řád a zákon všeho, tudíž i lidské přirozenosti, která je vybavena rozumem.\n\nHlavní Anselmova díla pocházejí z doby jeho působení v klášteře Le Bec. Nejznámější je Monologion (Samomluva) a Proslogion (Oslovení), v němž Anselm formuloval takzvaný ontologický důkaz Boží existence. Anselm jej ovšem nechápe jako důkaz v logickém smyslu, nýbrž jako rozumovou podporu své víry: kniha je psána jako oslovení a modlitba k Bohu. Vychází z toho, že Bůh je ta nejdokonalejší bytost, jakou lze vůbec myslet. (\"\"to nad co nic většího nelze myslet\"\") Kdyby však existovala pouze v naší mysli, bylo by možné myslet bytost ještě dokonalejší, jež by existovala i ve skutečnosti – což je spor. Proti této úvaze se postavil mnich Gaunilo a Anselm v další knize, \"Liber apologeticus\", odpovídá na jeho námitky.\n\nAnselm také vystoupil proti Roscelinovi z Compiegne, zakladateli nominalismu, na obranu realistického názoru, že obecné pojmy (univerzálie) představují svébytné skutečnosti. Další významné dílo \"Cur Deus homo\" (\"Proč se Bůh stal člověkem\") se snaží vysvětlit úlohu Krista a jeho smrti na kříži. Podle Anselma Kristus svou obětí usmířil spravedlivý hněv Boží, způsobený lidskou neposlušností (tzv. satisfakční teorie). Dále napsal řadu filosofických a dogmatických dialogů (\"O pravdě, O svobodné vůli, O prvotním hříchu a panenském početí\") a dialog o souladu Boží vševědoucnosti s lidskou svobodou. Kromě toho se zachovala řada jeho kázání, modliteb a dopisů.\n\nAnselm se také účastnil sporu o výklad všemohoucnosti Boží, v němž byl jeho ideovým oponentem Petr Damián.\n\nAnselm byl jedním z prvních mezi křesťanskými teology, kteří se snažili svou víru také pochopit, případně opřít o rozumovou úvahu. Z této snahy o racionální vyjádření a diskusi teologických otázek vznikla scholastická filosofie a Anselm se pokládá za jejího zakladatele. Svůj filosoficko-teologický program vyjadřuje Anselm například takto: „Nehledám pochopení, abych uvěřil, nýbrž věřím, abych mohl pochopit. Neboť věřím i to, že kdybych nejdříve nevěřil, nemohl bych ani rozumět.“ To pak shrnul do slavné věty „\"fides quaerens intellectum\"“ (víra, jež hledá porozumění).\n\nVelký význam v dějinách filosofie měl jeho důkaz Boží existence, později nazvaný ontologický, a to zejména použitím „metody sporu“. Patří mezi nejdiskutovanější filosofická témata. Anselmův postup odmítl už jeho současník, mnich Gaunilo, a později Tomáš Akvinský s poukazem na to, že od ideje nelze přecházet k věci. Jan Duns Scotus Anselmovu argumentaci zdokonalil a v plné šíři ji použil René Descartes v Meditacích \"o první filosofii\", důkaz rozvíjel taktéž G. W. Leibniz. Naopak Immanuel Kant převzal argument Gaunilův a Tomášův a poukázal na rozdíl mezi existencí danou v pojmu a reálnou existencí věci vnímané smysly a odmítl taktéž i poněkud odlišný důkaz Leibnizův. Přeskočení z jedné roviny do druhé (ve scholastické terminologii „přechod do jiného rodu“) zakládá logický omyl a proto argument podle něj neplatí. K tomu se dnes kloní většina logiků i filosofů, Anselmova metoda je však stále předmětem rozmýšlení a diskusí. Anselmův výklad Kristovy oběti jako náhrady za urážku Boha člověkem (satisfakční teorie) měl nesmírný vliv na praxi západní církve a sehrál významnou úlohu i v argumentaci reformátorů. Anselm byl také tvůrcem westminsterského konkordátu.\n\nPrimární:\nSekundární:\n\n\n\n\n"}
{"id": "63260", "url": "https://cs.wikipedia.org/wiki?curid=63260", "title": "Battlestar Galactica", "text": "Battlestar Galactica\n\nBattlestar Galactica je řada amerických sci-fi filmů a televizních seriálů vytvořených na základě předlohy Glena A. Larsona. Všechny vyprávějí příběh vesmírné válečné lodi \"Battlestar Galactica\" a její posádky. Původní seriál \"Battlestar Galactica\", odvysílaný v letech 1978–1979, byl následován neúspěšným sequelem \"Galactica 1980\". V dalších letech vznikly romány, komiksy a počítačové hry.\n\nV roce 2003 byl odvysílána úspěšná dvoudílná minisérie, věrná rámcovému ději a fikčnímu vesmíru původní \"Galacticy\". V letech 2004–2009 na ni navázaly čtyři řady nového seriálu \"Battlestar Galactica\", jehož děj byl uzavřen 75. epizodou a jenž byl doplněn televizními filmy \"\" a \"\". V roce 2010 byl odvysílán seriálový prequel \"Caprica\", odehrávající se 58 let před událostmi z minisérie. Roku 2012 byl vydán internetový seriál \"Vesmírná loď Galactica – Krev a chrom\", časově zařazený mezi \"Capricu\" a \"Battlestar Galacticu\".\n\nVšechna zpracování mají přibližně stejný dějový rámec – ve vzdálené galaxii žije lidská rasa na dvanácti planetách, nazvaných souhrnně Dvanáct kolonií Kobolu (\"Twelve Colonies of Kobol\"). Lidé vyvinou inteligentní roboty Cylony, kteří se časem vzbouří a vedou proti nim dlouhou válku. Díky zradě člověka Gaia Baltara Cyloni ve válce drtivým způsobem zvítězí. Jaderné bombardování všech dvanácti kolonií přežije pouze hrstka civilních obyvatel, kteří před Cylony uniknou ve vesmírných lodích a v doprovodu jediné přeživšího battlestaru \"Galactica\" (Battlestar = největší kategorie lidských vesmírných bojových plavidel) utvoří Koloniální flotilu (\"Colonial Fleet\"), jež se pod vedením admirála Adamy vydá pátrat po ztracené mytické planetě Země, která by mohla být jejich novým útočištěm.\n\nAutorem seriálu je Glen A. Larson, který jeho koncept vymyslel už na konci šedesátých let. Realizace se dočkal o desetiletí později, kdy byl natočen tříhodinový pilotní film doplněný dvěma dvouhodinovými televizními filmy, které na podzim 1978 odvysílala stanice ABC a které byly následovány standardními televizními epizodami seriálu. Ten byl zrušen na konci první řady v dubnu 1979, celkově tak obsáhl 24 běžných televizních dílů.\n\nZrušení seriálu vyvolalo mezi fanoušky dopisovou kampaň, po které Glen A. Larson vytvořil sequel \"Galactica 1980\", jenž se odehrává pět let po poslední epizodě původního seriálu. Vzhledem k nízké sledovanosti a nízkému hodnocení byla \"Galactica 1980\" po deseti dílech, které byly vysílány mezi lednem a květnem 1980 na ABC, rovněž zrušena.\n\nRemake seriálu vznikl v roce 2003, kdy byla pod vedením Ronalda D. Moorea natočena dvoudílná minisérie \"Battlestar Galactica\", kterou odvysílala televize Sci-Fi Channel.\n\nÚspěch minisérie vedl Ronalda D. Moorea k vytvoření navazujícího seriálu, který byl na Sci-Fi Channelu vysílán mezi lety 2005 a 2009 a jenž se dočkal uzavřeného děje ve čtyřech řadách. \n\nFilm \"Battlestar Galactica: Břitva\" (\"Battlestar Galactica: Razor\") byl natočen v rámci 4. řady v roce 2007, ale odehrává se od episody 2. řady Battlestar Galacticy \"The Captain's Hand\" a soustřeďuje se na postavu poručíka Kendry Shaw a loď Battlestar Pegasus. Ve filmu jsou tzv. flashbacky, prostřihy do minulosti lodi Pegasus od Cylonského útoku na kolonie, velitelky lodi Pegasus Helen Cainové a komandéra Adamy.\n\nFilm \"Battlestar Galactica: Plán\" (\"Battlestar Galactica: The Plan\") z roku 2009 vrací diváka do děje seriálu ze Cylonského úhlu pohledu. Jeden model bratra Cavila, který je v koloniální flotile a vystupuje jako kněz, v něm organizuje teroristické útoky ostatních modelů, které jsou ve flotile. Tito Cyloni ale nejsou přesvědčeni o správnosti svého jednání a často záměrně své vlastní útoky sabotují. Model jedna to považuje za slabost způsobenou dlouhým přetrváváním v lidské společnosti a „nakažením\" se, jejich citovostí. Děj se také částečně odehrává na Caprice, kde se věnuje odboji. Film končí vyhlášením příměří Cylony a změnou plánu i samotného modelu 1, který je přesvědčen o tom, že útok na kolonie byla chyba.\n\nSci-Fi Chanell (dnes SyFy) na svých stránkách v mezeře mezi druhou a třetí řadou v roce 2006 nabízel sérii deseti webizod, nízkorozpočtových krátkých epizod přístupných pouze na internetu, které ukazují některé události mezi druhou a třetí řadou, s názvem \"Battlestar Galactica: The Resistance\". Všechny jsou ale dělané tak, aby neprozrazovaly nic ze třetí řady a aby pro sledování třetí řady nebyla znalost webizod nutná.\n\n\"Battlestar Galactica: Razor Flashbacks\" je série sedmi webizod z roku 2007.\nTato webová 10dílná minisérie popisuje příběh Felixe Gaety mezi epizodami 4x11 (tak mě někdy napadá) a 4x12 (neklid zmítá mou duší)\n\n\"Caprica\" vznikla jako spin-off a prequel seriálu \"Battlestar Galactica\", neboť se odehrává 58 let před „Pádem 12 kolonií“. V roce 2009 byl natočen a na DVD vydán pilotní dvojdíl. Ten se televizní premiéry na stanici Syfy dočkal v lednu 2010, kdy bylo zahájeno vysílání seriálu. Kvůli nízké sledovanosti byl seriálu ještě tentýž rok ukončen, do listopadu 2010 bylo odvysíláno celkem 19 epizod.\n\n\"Vesmírná loď Galactica – Krev a chrom\" (\"Battlestar Galactica: Blood & Chrome\") měl být dalším odvozeným seriálem z řady \"Battlestar Galactica\", který by pojednával o mladém Williamu „Huskerovi“ Adamovi během Cylonské války. Televize Syfy však jeho vývoj ukončila. Oznámila však desetidílný internetový seriál vytvořený Michaelem Taylorem a Davidem Eickem, který byl vydávaný během listopadu a začátku prosince 2012 na webu Machinima.com. V podobě televizního filmu byla \"Krev a chrom\" odvysílána i na stanici Syfy v únoru 2013.\n\nV seriálu \"Krev a chrom\", který se odehrává v desátém roce Cylonské války, se setkáváme s vojínem Williamem \"Huskerem\" Adamou, čerstvým absolventem vojenské akademie, který se spolu se svým novým parťákem Cokerem Fasjovikem a doktorkou Bekou Kelly vydává na důležitou misi. Po odletu z Galacticy ale zjišťují, že Beka není tím čím se zdá a mise nebude tak jednoduchá, jak si mysleli.\n\n"}
{"id": "63264", "url": "https://cs.wikipedia.org/wiki?curid=63264", "title": "Bezděz (hrad)", "text": "Bezděz (hrad)\n\nBezděz () je zřícenina hradu v okrese Česká Lípa. Nachází se na kopci Velký Bezděz (603,5 m) v Dokeské pahorkatině, nad vsí Bezděz, v blízkosti Máchova jezera, 6 km jihovýchodně od města Doksy. Jedná se o hrad s obvodovou zástavbou (aplikace na úzké staveniště). Hrad byl poprvé zmíněn roku 1264 za vlády Přemysla Otakara II. Hrad je majetkem státu, jeho správou je pověřen Národní památkový ústav a je přístupný veřejnosti.\n\nVznik hradu bezprostředně souvisí s rozsáhlým kolonizačním úsilím českého krále Přemysla Otakara II., z jehož podnětu vznikl v 2. polovině 13. století velký počet nových vesnic a také tři města – Bezděz, Doksy a Kuřívody. Hrad samotný byl panovníkem určen jako správní centrum rozsáhlého královského panství a k jeho ochraně, jakož i k ochraně významné obchodní cesty vedoucí od Mělníka okolo Bezdězu dále do Žitavy. Výstavba hradu proběhla mezi léty 1265–1278 a na její realizaci se podílela významná královská huť ovlivněna stavebním uměním, které do Čech přivezli mniši řádu cisterciáků z Burgundska a severního Německa. Stavba byla provedena s nesmírnou precizností, vzniklo zde velice působivé dílo ve stylu rané gotiky, dokonale reprezentující osobu svého zakladatele Přemysla Otakara II.\nDo české historie se zapsal i jako místo, kde byl uvězněn pozdější král Václav II. i se svou matkou Kunhutou. Oba sem byli přivezeni v lednu 1279 v době vpádu Braniborů do Čech a jimi zde byli střeženi. Kunhutě se v dubnu podařilo z hradu odjet do Prahy, Václav II. byl odvezen do Žitavy, kde v zajetí strávil další 4 roky. Později se na Bezděz několikrát vrátil, a pak ho zastavil pánům z Dubé, protože potřeboval peníze.\n\nDo roku 1588 se v historii hradu střídala období, kdy byl přímo pod královskou korunou a období, kdy byl v zástavě mocných šlechtických rodů. Od pánů z Dubé jej vykoupil až král Karel IV., který zde pobýval v letech 1351, 1352, 1357 a 1367. Karlův syn Václav IV. dal hrad opět do zástavy. Dalšími vlastníky byli markrabě Prokop, Havel ze Zvířetic, Jan z Michalovic a mnozí další. V roce 1621 po bitvě na Bílé hoře byl hrad dobyt a vypálen.\n\nPo roce 1624 ho získal Albrecht z Valdštejna, který roku 1627 povolal mnichy řádu eremitů sv. Augustina. V roce 1633 Valdštejn minichy na jejich opakované prosby převedl do Bělé pod Bezdězem. Hrad dobyli roku 1642 Švédové. Od roku 1662 emazský opat Antonio de Soto Maior hrad začal upravovat na klášter španělských montserratských benediktinů a poutní místo, adaptoval purkrabský palác na refektář a celý mnichů. Od roku 1662 do roku 1785 zde pak existovalo proboštství kláštera řádu montserratských benediktinů, fungující také jako významné mariánské poutní místo. Roku 1666 byla do hradní kaple přenesena jedna ze tří kopií černé Panny Marie Montserratské, roku 1681 bylo na přístupové cestě ke hradu vystavěno 15 kaplí křížové cesty a v roce 1732 přibyla dřevěná zvonice. V roce 1778 byl hrad dobyt pruským vojskem a roku 1785 konec činnosti kláštera nařídil císař Josef II. . Po zrušení kláštera byl hrad opuštěn, mniši vybavení konventní kaple včetně sochy Panny Marie odvezli do kostela v Doksech, který přebzal i funkci poutního místa. Další vybavení mniši rozdali po okolních kostelích nebo odvezli do svého opatství v Emauzích v Praze.\n\nDo roku 1932 byl hrad v majetku Valdštejnů, následně byl postoupen za symbolickou částku Klubu československých turistů. Roku 1953 byl hrad předán státní památkové péči. Od 60. let byl ve správě Okresního národního výboru v České Lípě, na jehož náklady byly na hradě prováděny záchranné a konzervační práce. Byla zde mimo jiné provedena oprava hradní kaple, výměna střešní krytiny královského paláce, konzervace a opětovné zpřístupnění velké věže a puristická obnova purkrabského paláce, při které byly vyzdívky referktáře a mnišské cely zcela zlikvidovány.\n\nPo roce 1990 v dílčích etapách probíhají konzervační a restaurátorské práce. (2017 oprava části exteriéru kaple.) Roku 2018 se dokončila rekonstrukce templářského paláce, která trvala od roku 2009. Palác byl již roku 1844 uzavřen Kristianem z Valdštejna z důvodu velmi špatného technického stavu.\n\nHrad se dělí na čtyři části: první nádvoří, druhé nádvoří, věž a sklep.\n\nPřístup k hradu je po cestě vedoucí kolem vrchu, která byla z větší části v dostřelu z hradeb. Na cestě byly vybudovány dvě brány, do vlastního areálu se vcházelo třetí, a pak i čtvrtou branou. V době vzniku byl hrad tehdejšími zbraněmi nedobytný.\n\nOpevnění bylo zesíleno několika věžemi a baštami. Zadní obranná věž zvaná \"Čertova\" byla vysoká přes 30 metrů, síla zdí 4 metry. Dominující Velká věž je vysoká 40 m, o síle zdí pět metrů.\n\nByla postavena na východní straně jako jedna z prvních staveb hradu v raně gotickém slohu. Vstupní portál s tympanonem je ozdoben rostlinnými motivy. Vnitřní prostor je s řadou zdobených sloupů a krytým ochozem. Tribuna v jihozápadní části sloužila panovníkovi. Stropní část je zaklenuta křížovými klenbami bez žeber. Kapli osvětluje sedm mohutných oken s lomeným obloukem a kružbami umístěných ve výši prvního podlaží. V 17. století byla upravována pro potřeby kláštera.\nHrad neměl svou studnu, a tak se jímala dešťová voda do cisterny, která byla vyhloubena na malém nádvoří dolního hradu. Dobrou vodu (a víno) v mírových dobách si nechávala vrchnost dovážet z podhradí.\n\nV 17. století sloužil hrad jako klášter. Řada budov byla pro pobyt mnichů upravena a hraběnka Anna z Valdštejna dala v roce 1686 postavit podél přístupové cesty 15 kapliček Křížové cesty. Byly obnoveny v roce 1741.\n\nPatrně počátkem 14. století byl opevněn i Malý Bezděz a sedlo mezi oběma vrcholy valem a příkopem. První brána na Malém Bezdězu stála za malým příkopem. Dnes zbylo jen torzo kruhové stavby, obdélné budovy a terasy o výšce zdiva dva až tři metry.\n\nBezděz se řadí mezi nejvýznamnější památky Česka, jedná se o nejlépe dochovaný hrad Přemysla Otakara II. Objekt je ve správě Národního památkového ústavu – územní odborné pracoviště v Liberci.\nPřístupný je areál původního horního hradu (velmi významná raně gotická kaple s křížovou klenbou, starý královský palác, purkrabství), velká část zachovalých hradebních zdí, Čertova věž. Křížová cesta s barokními kapličkami podél přístupové cesty. Velká věž je zpřístupněná jako rozhledna. Prohlídku lze absolvovat s průvodcem, nebo samostatně s textem.\n\nDne 25. května 2019 se na hradě konal 24. ročník akce Májová noc.\nV 19. století se hrad stal inspirací pro mnoho romantických umělců. Karel Hynek Mácha navštívil hrad podle informací z jeho deníku v letech 1832–1836 šestkrát a napsal lyrizovanou prózu \"Večer na Bezdězu\" (1834). Hrad vyobrazil také na třech kresbách. Bedřich Smetana zkomponoval na libreto Elišky Krásnohorské operu \"Tajemství\" (1877–1878), jejíž děj mimo jiné řeší údajný poklad pod bezdězským benediktinským klášterem. Hrad na svých obrazech ztvárnili Josef Mánes, Alois Bubák, Cína Jelínek, Hugo Ullich a další.\n\nOba Bezdězy vč. hradu byly vyhláškou OkÚ Česká Lípa ze dne 22. prosince 1993 zařazeny mezi chráněná území pod názvem PR Velký a Malý Bezděz v kategorii Přírodní rezervace.. Později byly přeřazeny pod kategorii národní přírodní rezervace.\n\n\n"}
{"id": "63277", "url": "https://cs.wikipedia.org/wiki?curid=63277", "title": "Svazarm", "text": "Svazarm\n\nSvazarm neboli Svaz pro spolupráci s armádou () byla československá branná organizace ustavená 4. listopadu 1951 po vzoru sovětského DOSAAF.\n\nV roce 1951 zřídila komunistická vláda na základě zákona č. 92/1951 Sb. o branné výchově z 2. listopadu 1951 Svaz pro spolupráci s armádou (Svazarm), posléze na základě zákona č. 87/1952 Sb. o reorganizaci branné výchovy z 12. prosince 1952. Branná výchova se tak stala pro školní i mimoškolní výchovu povinnou. Právě Svazarm, jehož ustanovení proběhlo na schůzi Ústředního výboru Svazarmu 4. listopadu 1951, se měl stát organizací, která by tento úkol plnila na úrovni zájmové činnosti. Vzorem pro zřízení Organizace Svazarmu se stal sovětský Svaz pro spolupráci s armádou, letectvem a námořnictvem (DOSAAF). Svazarm poskytoval mimo výcviku branců, branných záloh či školení civilní obrany (CO) široké veřejnosti též školení traktoristů, spravoval autoškoly, později jeho práce obsahovala i kulturní část v Klubu přátel divadla či HI-FI klub. Zpočátku sdružoval zestátněné organizace spadající pod Národní frontu (např. Čs. svaz střelecký, Autoklub ČSR, Aeroklub ČSR, atp.)\n\nPod Ústředním výborem Svazarmu (zodpovídal za řízení Svazarmu) fungovaly Krajské výbory Svazarmu, kterým se ze své činnosti zodpovídaly Okresní výbory Svazarmu. Nejnižší složku pak tvořily Základní organizace Svazarmu (dále ZO), sdružující kluby (např. letecké, střelecké), kroužky (např. modelářské, výsadkářské) a sportovní družstva. Obzvláště v začátcích, kdy se KSČ potýkala s nedostatkem tzv. kádrů, zajišťovaly vedení svazarmovské činnosti komunističtí pracovníci z řad Lidových milicí,\nČeskoslovenská lidová pak prostory a spolupráci při branných závodech a Ministerstvo obrany ČSSR finance.\n\nČlenem Svazarmu (též lidově \"svazarmovcem\") se mohl stát každý československý občan starší 14 let. Základní povinností člena Svazarmu byla: účast na práci v základní organizaci (ZO), účast na pořádaných ZO schůzích, propagace Svazarmu (podle směrnic Ústředního výboru, zejména na Dukelském závodu branné zdatnosti a Sokolovském závodu branné zdatnosti), získávání nových členů a zdokonalování se ve vybraném vojenském oboru. K tomu patřila povinná účast na předních společenských komunistických akcích (spartakiádách, prvomájových průvodech, oslavách „Vítězného února”, oslavných výročích k osvobození Československa Rudou armádou, VŘSR či na dnech Československé lidové armády).\n\n24. března 1990 se Svazarm přetransformoval ve Sdružení technických sportů a činností (STSČ) s tím, že ve vedoucích funkcích zůstali bývalí funkcionáři Svazarmu, kteří si ve větší míře ponechali i majetek. Po třinácti letech (v roce 2003) sdružení změnilo název na Sdružení sportovních svazů České republiky (SSS ČR).\n\nSlovo \"Svazarm\" mělo ve svém názvu i \"občanské sdružení Svazarm, „organizace pro volný čas a sport“\", založené v první polovině roku 2006.\n\n\n"}
{"id": "63284", "url": "https://cs.wikipedia.org/wiki?curid=63284", "title": "Farscape", "text": "Farscape\n\nFarscape je australský sci-fi seriál, který má čtyři řady a zakončující minisérii Peacekeeper Wars (v češtině ji pod názvem Mírová Operace uvedla televize Hallmark). Seriál Farscape začíná tak, že se astronaut John Crichton pokouší uskutečnit vlastní experiment v oblasti vesmírných letů. Při prvním pokusu zastihne jeho loď magnetická bouře a vzniklá červí díra ho vcucne a pošle někam na druhý konec vesmíru. Zde se připlete do vesmírné bitvy a skončí na živoucí lodi jménem Moya. Tu obývají podivné bytosti humanoidných rysů, o kterých se John dozví, že to jsou uprchlí trestanci. Spolu s nimi pak uniká před Peacekeepery (neoficiální český překlad je Dozorci) prožívá s nimi různá dobrodružství. Seriál se téměř po celou dobu vymyká tradičnímu schématu: „my jsme hrdinové, zachraňujeme vesmír“. Je to s nimi právě naopak, snaží se v divokém vesmíru pouze přežít. Seriál je také velmi zaměřen na vztahy mezi hlavními hrdiny (podobně jako remake seriálu Battlestar Galactica z roku 2004).\n\nPůvodně byly natočeny jen čtyři série (každá má 22 dílů) a projekt byl zastaven v podstatě bez ukončení děje. Po mohutných protestech fanoušků byla ale naštěstí natočena čtyřdílná minisérie (uvedena v roce 2004), která děj řádně zakončila. Pokračování je zatím nepravděpodobné, ale kolují zvěsti o možném natáčení dalších dílů po uvolnění hlavních hrdinů (Ben Browder, Claudia Black) z projektu Stargate SG-1.\n\nSeriál byl nadabován v češtině a v současné době jej vysílá jedna kabelová TV.\n\n"}
{"id": "63286", "url": "https://cs.wikipedia.org/wiki?curid=63286", "title": "Okres Komárno", "text": "Okres Komárno\n\nOkres Komárno je jedním z okresů Slovenska. Leží v Nitranském kraji, v jeho nejjižnější části. Na severu hraničí s okresem Šaľa a Nové Zámky, na jihu s Maďarskem a na západě s okresem Dunajská Streda v Trnavském kraji.\n"}
{"id": "63289", "url": "https://cs.wikipedia.org/wiki?curid=63289", "title": "Novara", "text": "Novara\n\nNovara je italské město v oblasti Piemont, hlavní město stejnojmenné provincie. Historické město s významným průmyslem leží asi 35 km západně od Milána. V roce 2012 zde žilo 101 933 obyvatel.\n\nCaltignaga, Cameri, Casalino, Galliate, Garbagna Novarese, Granozzo con Monticello, Nibbiola, Romentino, San Pietro Mosezzo, Trecate\n\nLumellogno, Olengo, Pernate, Torrion Quartara, Agognate, Casalgiate, Cascina Montà, Cascina Roggia Mora, Gionzana, Pagliate\n\nZdroj: \n\n\n\n\n"}
{"id": "63297", "url": "https://cs.wikipedia.org/wiki?curid=63297", "title": "Târgu Mureș", "text": "Târgu Mureș\n\nTârgu Mureș (výslovnost \"tyrgu mureš\", dříve psáno také Tîrgu Mureș, Marosvásárhely, Neumarkt am Mieresch) je město v Rumunsku. Leží na severu země v Sedmihradsku a je hlavním městem župy (județu) Mureș. Žije zde 149 577 obyvatel, převázně maďarské a rumunské národnosti.\n\nMěsto je poprvé zmíněno v roce 1332 v papežském záznamu jako \"Novum Forum Siculorum\". V roce 1405 již získalo od uherského a římského krále Zikmunda Lucemburského právo konat trhy, o dalších 80 let později bylo dalším králem Matyášem Korvínem (rum. \"Matei Corvin\") povýšeno na královskou osadu. Tehdy ještě neslo název \"Székelyvásárhely\", ten se později ale změnil na \"Marosvásárhely\", podle řeky Mureș ( Maros), která tudy protéká. Rumunský název \"Târgu Mureș\" je doslovným překladem své maďarské varianty (\"Târg\" i \"Vásárhely\" znamená v obou jazycích trh). Rozkvět města přišel ale až v polovině 18. století, Târgu Mureș se stalo sídlem nejvyššího soudu Sedmihradska. Tehdy se sem stěhovaly další instituce státu a za nimi i noví obyvatelé.\n\nPo první světové válce vítězné mocnosti v rámci Trianonské smlouvy jednostranně stanovily nové hranice Maďarska. Historicky maďarské město spolu s celým Sedmihradskem (rum. \"Transilvania\") připadlo Rumunsku. Název města se opět změnil, tentokrát zněl \"Oșorheiu\". Spolu s novou politickou správou a vojskem do města přišlo mnoho pravoslavných Rumunů z druhé strany Karpat. Do té doby bylo většinovým náboženstvím etnických Rumunů Uniatství.\n\nV meziválečném období probíhal velký ekonomický růst a rozvoj, ten však skončil druhou světovou válkou. Maloměsto se změnilo v dynamické průmyslové město, byla rozestavěna nová radnice a zvýšil se podíl Rumunů na celkovém počtu obyvatel.\n\nNadcházející válka ale vše změnila. V důsledku Vídeňské arbitráže se Sedmihradsko opět vrátilo fašistickému Maďarsku, ekonomický potenciál rychle vyčerpaly deportace veškerého rasově „nečistého“ obyvatelstva a nastolení diktatury. Osvobození přišlo až v roce 1944, byla znovuustanovena rumunská správa.\n\nNedlouho po ukončení posledních výstřelů války se moci v celé zemi ujali komunisté a zahájili program masivní industrializace města. To se během následujících let stalo skutečně společenským a ekonomickým centrem celého regionu. Nakrátko se Târgu Mureș stal v letech 1952-1968 hlavním městem Maďarské autonomní oblasti. Poté byla autonomie Maďarům zrušena.\n\nV březnu roku 1990, krátce po revoluci, která svrhla diktátora Nicolae Ceaușescu, v centru města došlo k násilnostem mezi etnickými Maďary a Rumuny. Výsledkem střetu bylo pět mrtvých a stovky zraněných. Policie byla následně kritizována za nečinnost. Konflikt eskaloval několik hodin a policie obdržela několik volání o pomoc.\n\nMohutným impulzem pro rozvoj města se stala železnice, která do Târgu Mureș dorazila roku 1870. Do konce století byla postavena ropná rafinérie (při ústupu před Rudou armádou ji Němci v září 1944 zapálili a už nebyla obnovena), po zregulování řeky Mureșe a postavení elektrárny bylo město elektrizováno. Už předtím zde však stával, dnes zaniklý, pivovar, který postupně dosahoval výstavu až 160 000 hl/rok.\nOd roku 1962 se hlavním průmyslovým závodem stal chemický kombinát Azomureš, produkující průmyslová hnojiva. Závod poskytuje pracovní přímé i nepřímě příležitosti pro značnou část obyvatelstva, na druhé straně není zanedbatelná ani ekologická zátěž, kterou způsobuje.\n\nŽivot ve městě je ovlivněn národnostně nehomogenním složením obyvatelstva. Až do První světové války představovali etničtí Maďaři ve městě i v celém Sikulsku hlavní složku obyvatelstva. Nejen co do počtu, ale i co se týká společenského postavení. Nejvýznamnější minority byli Rumuni a židé, každá představovala asi 10% podíl na celkovém počtu obyvatelstva.\n\nPoté, co bylo Sedmihradsko připojeno k Rumunsku se národnostní složení začalo měnit ve prospěch Rumunů. Židovská menšina utrpěla během druhé světové války obrovské ztráty. Po válce obdrželi Maďaři na krátký čas formální autonomii. Později byla zrušena a tak se stalo, že krátce po pádu Ceaušescova režimu se Maďaři opět začali domáhat uznání menšinových práv (dvojjazyčné nápisy, maďarské školy, maďarština jako druhý úřední jazyk na místních úřadech).\n\nPřestože část z národnostních práv Maďaři nakonec získali, ve společnosti je národnostní otázka stále živá.\n\nV moderní budově na náměstí působí stálá scéna Národního divadla, v Kulturním paláci jsou v malém a velkém sále pořádány kulturní akce. V téže budově se nachází i expozice galerie výtvarného umění. Kromě současných knihoven najdeme ve městě i více než dvě století starou Telekyho knihovnu. Ve městě vychází řada novin, působí zde lokální rozhlasové stanice a televize. Dlouhá léta zde byl pořádán Peninsula / Félsziget Festival, největší rumunský hudební festival.\n\nŠkolství má v městě dlouholetou tradici. V době na přelomu 20. století, kdy město mělo kolem 20 tis. obyvatel, navštěvovalo místní školy 4 tis. studentů. Proto bývalo nazýváno městem škol. Dnes jsou nejvýznamnějšími školami Lékařská a farmaceutická univerzita, technická Univerzita Petru Maiora, Umělecká akademie a maďarská Univerzita Sapientia. Prvně jmenovaná univerzita sídlí v areálu bývalé kadetky (z r. 1908) a do Târgu Mureșe byla přesunuta z Kluže, po národnostních sporech s univerzitou v Sibiu.\n\n\nByla postavena na nejnižším konci náměstí v meziválečném období (1926-36) z darů věřících Řeckokatolíků s příspěvkem Vatikánu. Svým způsobem se jedná o zmenšeninu vatikánské baziliky sv. Petra. Po válce byla uniatská církev zrušena a věřící převedeni \"zpět\" k pravoslaví. Přestože bylo v devadesátých letech uniatství obnoveno, malá katedrála Zvěstování panny Marie zůstala pravoslavná.\n\nByla rozestavěna v meziválečném období a měla reprezentovat rumunskou architektonickou tradici. Po vídeňské arbitráži, v roce 1940, byly rumunizující prvky z projektu odstraněny a stavba dokončena roku 1942. O mnoho let později, při stavební rekonstrukci tam byly rumunské architektonické odkazy zčásti vráceny.\nByla postavena v letech 1906-1907 jako mimořádně reprezentativní a nákladná stavba. Většinou bývá zařazována jako secesní stavba s mnoha dalšími inspirativními prvky (maďarské tradice, gotika). Věž původně sloužila pro hasiče, přístupná pro veřejnost není (2015).\nDalší velmi reprezentativní a honosná secesní stavba, bohatě dekorovaná, postavená 1911-1913. Zahrnuje v sobě mj. vstupní zrcadlový sál, sál zdobený vitrážovými okny, malý a velký koncertní sál a výtvarnou galerii.\n\nModerní stavba stojící v prostoru bývalé františkánské zahrady. Aby se otevřel přístup z náměstí, dohodlo se tehdejší vedení města s katolickou církví na zboření kostela (1972) výměnou za postavení jiného na předměstí, kde církev žádné chrámy neměla. Z františkánského kostela byla ponechána pouze věž.\n\nPo připojení Sedmihradska k Rumunsku přišlo do města mnoho úředníků a vojáků, většinou pravoslavných, zpoza Karpat. Jak bylo v habsburské monarchii obvyklé, byly původní pravoslavné církve převedeny pod správu Říma, a pravoslaví zde kostely nemělo. Proto byla v letech 1925-34 na horním konci náměstí postavena velká pravoslavná katedrála Nanebevstoupení Páně. Uvnitř je vyzdobena nástěnnými malbami o celkové ploše asi 6 500 m², jejichž vytvoření trvalo 16 let (1970-86) a byly tvořeny pod vedením špičkového rumunského malíře a restaurátora Nicolae Stoicy.\n\nNedaleko horního konce náměstí stojí opevněná tvrz, původně františkánský klášter, nejstarší část města. První písemná zmínka pochází z roku 1330. V průběhu reformace, během dvou desetiletí, ve městě prakticky zaniklo katolictví a od roku 1557 dodnes je původní františkánský kostel v rukou protestantů. Tvrz má zrekonstruované hradby a další práce probíhají uvnitř (2015).\nBarokní stavba knihovny vznikla roku 1802. Hrabě Teleki shromáždil sbírku asi 40 tis. knih a rozhodl se je zpřístupnit veřejnosti. Jsou zde i knihy tištěné před rokem 1600, ručně malovaný atlas, nebo první vydání Newtonových Principií. Od svého otevření až dodnes funguje jako bezplatně veřejně přístupná.\n\nNěkolik set metrů od náměstí, na ulici Aurel Filimon, stojí velká synagoga z roku 1900. Je to jedna z nejhodnotnějších synagog Rumunska.\n\nAsi 50 km jižně od města leží nevelké starobylé město Sighișoara. Ve městě se zachovalo středověké centrum s opevněním se známou věží a malebnými uličkami. Každé léto se zde pořádá populární Středověký festival. Město je zapsáno na seznamu světového dědictví UNESCO. Uvádí se, že se tu narodil kníže Drákula a v bitvě u Segešváru (maďarské pojmenování města) padl slovensko-maďarský básník Sándor Petőfi.\nAsi 40 km východně od města se nachází evropský unikát - heliotermální přírodní jezera v Sovatě. Teplota vody narůstá s hloubkou a voda je ohřívána slunečními paprsky. U dna je velmi vysoká salinita (až 300g/l NaCl), na hladině se rozlévá sladká voda z potůčků. I když se voda v hloubce ohřeje, je stále těžší a nemůže stoupat k povrchu, aby se ochladila.\nNěkolik kilometrů od jezer jsou v obci Praid vytěžené solné doly. Doly jsou otevřeny pro veřejnost. Jsou zde velké sály, kde je možno sportovat nebo odpočívat, případně zajít do restaurace nebo kina. V jiných prostorech se léčí pacienti s dýchacími potížemi.\n\n"}
{"id": "63300", "url": "https://cs.wikipedia.org/wiki?curid=63300", "title": "Ancona", "text": "Ancona\n\nAncona je italské město a jeden z největších přístavů v Jaderském moři, zejména v osobní dopravě. Leží asi 80 km jihovýchodně od Rimini a 210 km severovýchodně od Říma. Je hlavním městem oblasti Marche i provincie Ancona, sídlem univerzity, biskupství a několika muzeí a galerií. V roce 2013 zde žilo přes 101 000 obyvatel. Název pochází z řeckého \"Ἀγκών\" (\"Ankon\" – loket).\n\nMěsto založili řečtí kolonisté, kteří podle pověsti roku 367 př. n. l. uprchli ze Syrakus. Římané je poprvé obsadili roku 178 př. n. l. a Caesar je dobyl, když překročil řeku Rubikon. Město si však zachovalo značnou autonomii, dále razilo vlastní mince a hovořilo řecky. Jako nejbližší přístav k Dalmácii hrála Ancona velkou roli. Za císaře Trajána postavil syrský stavitel Apollodóros z Damašku roku 115 severní přístaviště a při jeho vstupu mramorový vítězný oblouk.\n\nVe 3. až 5. století bylo město několikrát dobyto a zpustošeno, v 7. a 8. století patřilo mezi pět měst (\"Pentapolis\") Ravennského exarchátu a roku 849 je zničili Saracéni. Když severní Itálii dobyl Karel Veliký, stalo se hlavním městem Marky anconské. Po roce 1000 se postupně osamostatnilo a stalo se námořní republikou s oligarchickou vládou tří starších, volených za tři městské čtvrti. Bylo obvykle spojencem Gaety a Dubrovníku a soupeřilo s Benátkami a anconské lodi se účastnily křížových výprav. V zápasech mezi císařem a papežem stálo na papežské straně (Guelfové).\n\nPo moru a požáru roku 1348 se města zmocnil rod Malatesta, roku 1383 byl však vypovězen. Od roku 1532 připadla Ancona Papežskému státu a po roce 1569 byla v tomto státě - vedle Říma a Avignonu - jediné město, kde směli bydlet Židé. Roku 1733 dal papež rozšířit přístaviště a postavit nemocnici Lazaretto a repliku Trajánova oblouku. Počátkem 19. století měla Ancona význam i jako pevnost, roku 1860 se připojila k Italskému království a roku 1880 bylo postaveno jižní přístaviště. Za druhé světové války město osvobodil Druhý polský armádní sbor generála Anderse.\n\nPřístav Ancona provozuje kolem deseti pravidelných trajektových linek do Dalmácie a do Řecka. Letiště Ancona (zkratka AOI) leží asi 12 km západně od města a provozuje i zahraniční lety.\n\nNádraží \"Ancona Centrale\" v blízkosti přístavu bylo otevřeno roku 1861, kdy byl zahájen provoz na trati Bologna - Ancona. Má spojení do téměř všech větších italských měst, přímé expresní vlaky jezdí do Říma a Bologni a v letní sezóně jezdí vlaky EuroCity do Vídně nebo do Mnichova.\n\nDálnice A14 (Bologna - Ancona - Bari - Taranto) má v Anconě dva sjezdy.\n\nMístní dopravu zajišťují trolejbusy a autobusy.\nV blízkosti přístavu, odjezdu a příjezdu trajektů, se nachází náměstí \"Piazza della Republica\". Na náměstí je největší divadlo ve městě klasicistní \"Teatro delle Muse\" a barokní kostel s klasicistní fasádou \"S. Sacramento\" z roku 1538. Severně vychází z náměstí ulice \"Via delle Logge\", původní historická cesta vedoucí do přístavu, s budovou pozdně gotické burzy \"Loggia dei Mercanti\" z druhé pol. 15. st. Také se zde nachází románský kostel z 11. až 13. st. \"S. Marie della Piazza\".\n\nV těsné blízkosti, východně od ulice Via delle Logge, leží jedno z hlavních náměstí \"Piazza del Plebiscito\". Zde je radnnice \"Palazzo del Governo\" ze 14. až 15. st. a v horní části náměstí barokní \"kostel S. Domenico\" z let 1761 - 83. Severním směrem leží menší náměstí \"Piazza San Francesco\" s kostelem \"S. Francesco alle Scale\" ze 14. st. Dále severně, na \"Via C. Pizecolli\", je \"Palazzo degli Anziani\" původem ze 13. st. a za ním \"Palazzo Ferretti\" sloužící jako Archeologické muzeum Marche. Na \"Piazzale del Duomo\" je pak hlavní sakrální stavba ve městě katedrála \"Duomo di San Ciriaco\".\n\nVýchodně z přístavního náměstí Piazza della Republica vychází, jedna z hlavních nákupních ulic ve městě, pěší zóna \"Corso G. Garibaldi\". Ulice směřuje do nejrušnější části Ancony na náměstí s trhy \"Piazza Roma\" (s fontánou \"Fontana dei Cavalli\" z druhé poloviny 18. st.), a následně pak na velké náměstí s parkem \"Piazza Cavour\".\n\n\n\"Počet obyvatel\"\n\n\n\n"}
{"id": "63301", "url": "https://cs.wikipedia.org/wiki?curid=63301", "title": "Kremnica", "text": "Kremnica\n\nKremnica (německy \"Kremnitz\", maďarsky \"Körmöcbánya\", latinsky \"Cremnicium\") je město v Banskobystrickém kraji s bohatou hornickou a mincířskou tradicí.\n\nPředpokládá se, že zlato a stříbro se v Kremnici a jejím okolí těžily již od 10. století, skutečný rozmach těžby však nastal až začátkem 14. století. 17. listopadu 1328 udělil uherský král Karel I. Robert osadě \"Cremnychbana\" privilegia svobodného královského báňského a mincovního města. Zároveň zde založil mincovnu, kde se razily zlaté mince - uherské florény a později dukáty. Zároveň se v Kremnici rozvíjela těžba drahých kovů - zlata a stříbra. Ve středověku vznikl rozsáhlý systém důlních štol. Od 16. století se projevoval útlum těžby, která byla oživena s rozvojem nových těžebních a zpracovatelských technik. Těžba se přesunula mimo obvod města do oblasti Kremnických baní. Nicméně v 70. letech byla těžba ukončena a část důlních děl se využívá jako hornické muzeum.\n\nDominantou města je městský hrad, který vznikl ve 13. - 15. století. Hrad, který sloužil k úschově vytěžených drahých kovů a mincí byl opevněn dvěma pásy hradeb, které musely být v 19. století částečně sníženy z důvodu poddolování a ohrožené statiky, což se týkalo i dalších budov v Kremnici. Dominantou městského hradu je gotický kostel sv. Kateřiny a další, tzv. Hodinová věž.\n\nPřímo pod hradem se nachází čtvercové Štefánikovo námestie, které je obklopené řadou cenných měštanských domů. Dominantou náměstí je barokní trojiční sloup z let 1765 -1772. Byl vztyčen na paměť obětí moru z roku 1710 a je považován za nejkrásnější sloup tohoto typu na Slovensku. Jeho autory jsou místní sochař D. I. Staneti a rakouský sochař M. Vogerle. Staré město je ohrazeno pásem hradeb s baštami a na jihu s Dolní branou s barbakánem (15.-16. stol). V budově brány je městské informační centrum.\n\nV rohu Štefánikova náměstí přímo pod hradem stojí budova mincovny, místo s dlouhou tradicí. Od poloviny 19. století se zde razily všechny uherské mince, pak mince Československa a Slovenské republiky. Po vstupu Slovenska do eurozóny se zde razí mince euroměny, dále také na zakázku mince dalších zemí. Areál spravuje Národná banka Slovenska. S průvodcem je přístupná historická část mincovny, kde se demonstruje postup přípravy i ražby mincí. Nová mincovna, kde se v současnosti razí mince, je z bezpečnostních důvodů vybavena zvláštní galerií, odkud mohou návštěvníci sledovat probíhající ražbu i adjustaci mincí.\n\n\n\nPetr Ludvík, Petr David ml., Střední Slovensko, Euromedia Group, Praha 2011, 264 s., \n\nDaniel Kollár, Jaroslav Nešpor, Kulturní krásy Slovenska, hrady a zámky, český překlad vydavatelství Akcent, Třebíč 2008, 127 s., \n\n\n"}
{"id": "63305", "url": "https://cs.wikipedia.org/wiki?curid=63305", "title": "Rudlice", "text": "Rudlice\n\nRudlice () jsou obec v okrese Znojmo v Jihomoravském kraji. Žije zde obyvatel. Jižním okrajem obce prochází žlutá turistická značka.\n\nNejstarší písemná zmínka o obci pochází z roku 1365. V roce 1821 byla obec centrem posledního selského povstání, což připomíná pomník zbudovaný sto let po této události.\n\n\n\n\n"}
{"id": "63306", "url": "https://cs.wikipedia.org/wiki?curid=63306", "title": "Sallustius", "text": "Sallustius\n\nGaius Sallustius Crispus (86 př. n. l. Amiternum – 35 př. n. l. nebo 34 př. n. l. Řím) byl římský politik a historik.\n\nSallustius se narodil do bohaté rodiny pocházející ze sabinského města Aminternum (poblíž dnešní L'Aquily. Vzdělání získal v Římě, kde se také rozhodl vstoupit do politického života. Podobně jako jeho krajan Marcus Tullius Cicero, i Sallustius byl tzv. \"homo novus\", tj. člověk, který se jako první příslušník svého rodu prosadil v politice bez rodinné tradice a zázemí. Do politiky vstoupil Sallustius roku 55 př. n. l. jako quaestor, poté se stal lidovým tribunem. V této funkci podporoval Caesara a Clodia. V roce 50 př. n. l. se mu za tuto podporu jeho odpůrci pomstili tím, že byl vyloučen ze senátu, údajně pro mravní nezpůsobilost.\n\nV období občanské války se přidal na Caesarovu stranu a díky jemu se roku 46 př. n. l. stal praetorem a byl jmenován místodržitelem v nově vytvořené provincii Africa Nova. V tomto úřadě se však neosvědčil a po návratu do Říma byl obviněný z finanční zpronevěry. Pouze Caesarův vliv ho zachránil před žalobou a opětovnou ztrátou senátorské hodnosti. Po Caesarově smrti se plně věnoval historické a literární činnosti a zbytek života prožil v luxusním sídle uprostřed rozsáhlých zahrad, které sám založil a které po jeho smrti nesly jeho jméno (\"Horti Sallustiani\").\n\n\nZ jeho historických spisů se obě monografie zachovaly, ale z \"Historií\", které byly jeho nejzralejším dílem, zbylo jen několik set zlomků, z toho v úplnosti čtyři řeči a dva dopisy. V těchto dílech nešlo Sallustiovi ani tak o věrný výklad událostí, jako spíše o moralistické objasnění historického dění, motivů a charakterů jednajících osob. Charakteristická je pro něho snaha odhalit příčiny věcí a míru zodpovědnosti jednajících lidí za vývoj událostí. Svůj vzor viděl v řeckém historikovi Thúkydidóvi, s nímž byl už ve starověku srovnáván, a kromě toho byl silně ovlivněn filozofickým pojetím dějin, jak je formuloval řecký stoik Poseidonios.\n\nJeho zkušenosti s rozháranými poměry v Římě i vlastní politické neúspěchy vyvolaly u něho hluboký pesimismus a přesvědčení, že rozklad společnosti, jehož vyvrcholením byly občanské války, byl podmíněn morální degenerací vládnoucí nobility. Srovnává zidealizovanou minulost s bezútěšnou současností, ale připouští, že v minulosti byla jednota obce a vojenská i morální síla upevňována díky existenci vnějšího nebezpečí (po poražení Kartága, posledního nebezpečného zahraničního soupeře, došlo k morálnímu úpadku a vnitřnímu rozvratu a rozbroji. Za téma svých děl proto zvolil záměrně příkladné události, kde se úpadek projevil nejvíc.\n\nV \"Catilinově spiknuti\" líčí mladého nadějného, ale dobrodružného a mravně zvrhlého aristokrata, který se snažil k sobě připoutat nespokojené vrstvy obyvatelstva, bouřil obec a v letech 63–62 př. n. l. usiloval ozbrojeným spiknutím o diktaturu. Proti Catilinovi vyzdvihuje Caesara a Catona mladšího jako jediné skutečné velké osobnosti doby.\n\nVe \"Válce s Jugurthou\" popisuje události z let 111–105 př. n. l., jejichž průběh přičítá znovu vojenské neschopnosti, hrabivosti a prodejnosti nobility. Proti aristokratům staví „muže z lidu“ Gaia Maria, ztělesňujícího římskou zdatnost, a proto schopného válku s numidijským králem Jugurthou vyhrát.\n\nI v \"Historiích\" sledoval Sallustius v popisech události z let 77–67 př. n. l. (boje s Quintem Sertoriem, třetí válka s Mithridatem, povstání Spartakovo a další) tutéž tendenci jako ve svých monografiích. \n\nPřestože má Sallustius občas daleko k objektivnosti, svou hloubkou historického pochopení, smyslem pro rozpornost společenského dění a neobyčejnou bystrostí úsudku se řadí mezi největší antické historiky. Má svůj vlastní styl (jasnost, hutnost, preciznost vyjadřování myšlenek). Díla obsahují mnoho řečí, úvah, popisů osobností, archaismů a poetismů a jsou charakteristické zobrazením ostrého rozporu mezi ctností a neřestí.\n\n\n"}
{"id": "63311", "url": "https://cs.wikipedia.org/wiki?curid=63311", "title": "Hymna Sovětského svazu", "text": "Hymna Sovětského svazu\n\nHymna Sovětského svazu byla hymna dnes již neexistujícího státu, která byla používána od roku 1944 do zániku tohoto státu v roce 1991.\n\nPřed touto hymnou byla oficiální hymnou Sovětského svazu Internacionála. Tato píseň byla svázána s dělnickou revolucí a protože si Stalin myslel, že konečného cíle dělníků bylo již úspěšně dosaženo, rozhodl se hymnu změnit. Realizaci změny pozdržela druhá světová válka. Text a hudba tak vznikaly za Stalinova důkladného dozoru v druhé polovině roku 1943, soutěže o sestavení prvního návrhu se zúčastnilo více než 20 nejlepších spisovatelů a skladatelů. Autoři slov vítězného návrhu jsou váleční reportéři kapitán Sergej Vladimirovič Michalkov (také populární autor dětské literatury) a major Gabriel Ureklian (Armén, který používal pseudonym El-Registán). Autorem melodie je Alexandr Vasiljevič Alexandrov. Prvního představení se nová hymna dočkala 1. ledna 1944, oficiálně byla za hymnu prohlášena 15. března téhož roku. Melodie hymny byla do té doby (tedy 1938–1944) používána jako hymna Komunistické strany Sovětského svazu.\n\nJednotlivé svazové republiky během následujících let začaly používat svoje národní hymny. Výjimkou byla Ruská federace, která nikdy národní hymnu neměla (byť její návrh v soutěži složil Dmitrij Šostakovič).\nPo roce 1953, kdy Stalin zemřel, měla být hymna změněna (Stalinovo jméno bylo výslovně v textu zmíněno). K tomu však nikdy nedošlo, místo toho byla hymna hrána beze slov, a to až do roku 1977. V tomto roce byl text Michalkovem slabě pozměněn, aby zmínka o Stalinovi byla odstraněna.\n\nUmělecký překlad(Jiří Taufer)\n\nKol Rusi veliké teď republik volných\nzní jednoty na věky svobodný hlas,\nto z národů vůle je svaz nerozborný.\nAť žije náš mohutný Sovětský Svaz!\n\nSláva ti otčino, ty naše svobodná,\nv ní družby národů opora tkví!\nAť prapor sovětů, ať prapor lidový\nnás od vítězství vede k vítězství.\n\nKdys volnost jak slunce nám zářila v dáli\nk ní veliký Lenin nás bouřemi veď;\na věrnosti lidu vždy nás učil Stalin,\nnás učil jít v práci i hrdinství vpřed.\n\nSláva ti otčino, ty naše svobodná, \nv ní štěstí národů opora tkví!\nAť prapor sovětů, ať prapor lidový\nnás od vítězství vede k vítězství.\n\nV první verzi hymny z roku 1944 se v refrénu objevuje:\n\nSlavsja, Otěčestvo naše svobodnoje, \nDružby narodov naďožnyj oplot! \nZnamja sovjetskaje, znamja narodnaje. \nPusť od pobědy k pobědě veďot. \n\nTomu odpovídá umělecký překlad Jiřího Taufera.\n\nRusko používá od roku 2001 jako svou hymnu píseň, jejíž melodie je shodná s původní hymnou SSSR. Slova jsou však z větší části odlišná (více vlastenecky orientovaná a oproštěná od komunistických hodnot). Jejich autorem je opět Sergej Vladimirovič Michalkov.\n\n\n"}
{"id": "63312", "url": "https://cs.wikipedia.org/wiki?curid=63312", "title": "Manifest 343 cour", "text": "Manifest 343 cour\n\nManifest 343 či (podle francouzského \"Manifest de 343 salopes\") manifest 343 cour či běhen či prohnilých ženštin byla petice, která se objevila 5. dubna 1971 ve francouzském deníku Le Nouvel Observateur ve snaze podpořit právo na interrupci.\n\nVe Francii byly zákonem z roku 1920 potraty zakázány. Kolem roku 1968 nastala vlna liberalismu a žádostí o změnu příslušného zákona. Feministky si tento cíl berou za jeden ze svých hlavních úkolů. Zákonem z 26. listopadu 1974 byly interrupce povoleny za jistých podmínek. Definitivně povoleny byly v roce 1980.\n\n\"Ve Francii každý rok potratí milion žen. Dělají to za nebezpečných podmínek kvůli ilegalitě, ke které jsou odsouzeny, ačkoli tato operace, provedená pod lékařským dozorem, je jednou z nejsnadnějších. O těchto ženách se mlčí. Prohlašuji, že jsem jednou z nich. Prohlašuji, že jsem potratila. Stejným způsobem, jakým se dožadujeme antikoncepčních prostředků, dožadujeme se svobodné interrupce. \"\n\n(Následují podpisy 343 žen, mezi nimi: Françoise d'Eaubonne, Simone de Beauvoir, Christine Delphy, Catherine Deneuve, Marguerite Duras, Brigitte Fontaine, Bernadette Lafont, Jeanne Moreau, Gisèle Halimi, Violette Leduc, Ariane Mnouchkine, Jeanne Moreau, Marie-France Pisier, Françoise Sagan, Delphine Seyrig, Agnès Varda, Marina Vlady, Monique Wittig atd.\n\n"}
{"id": "63319", "url": "https://cs.wikipedia.org/wiki?curid=63319", "title": "Bohoslužba", "text": "Bohoslužba\n\nBohoslužba je nábožensky motivované setkání lidí za účelem komunikace s božstvem, setkání s ním nebo oběti, která mu má být přinesena. Bohoslužba se může odehrávat v prostoru pro ní určeném (chrám, kostel, modlitebna, synagoga, mešita, pagoda apod.), v obyčejném domě nebo na volném prostranství či v přírodě. Bohoslužba má často ritualizovaný, tradičně předávaný průběh, avšak existují i bohoslužby spontánní.\n\nV židovství je dnes bohoslužba chápána jako nástupce obětní bohoslužby praktikované v Chrámu před jeho zničením. Bohoslužba se liší podle dne, kdy se odehrává (je rozdíl mezi bohoslužbou pro všední dny v týdnu, pro šabat a pro jednotlivé svátky), jakož i podle části dne (ranní modlitba (šacharit), odpolední modlitba (mincha) a večerní modlitba (ma’ariv), popř. přídavná modlitba musaf). Pro bohoslužbu je zapotřebí, aby se sešlo deset dospělých mužů, tzv. minjan. V liberálním judaismu se do tohoto počtu započítávají i ženy.\n\nBohoslužba se skládá z modlitby Amida, čtení Šema, recitace žalmů a chvalozpěvu Kadiš. V pondělí, čtvrtek, o šabatu, svátcích a půstech se ráno čte ze svitku Tóry, na šabat a v postní dny i odpoledne.\n\nJiž v novozákonních spisech lze najít zmínky o různých podobách bohoslužby, jak ji zachycují Skutky apoštolů a některé listy svatého Pavla. V celé patristické epoše pak nacházíme časté zmínky o křesťanské bohoslužbě, která je zde nazývána také liturgie. Svatý Justin Mučedník († 165) píše ve své \"První apologii\", že bohoslužba se skládá ze čtení z Písma, kázání, přímluv a slavení večeře Páně. Podoba liturgie se lišila v závislosti na dané církevní obci, nechyběly při ní ani pohybové prvky (např. určitý druh procesí při římských \"stationes\"). Bohoslužebné knihy, např. sakramentáře, které se zachovaly z 5. a 6. století zachycují poměrně dobře, jak křesťanská bohoslužba ve starověku vypadala.\n\nK zásadnímu zvratu dochází až v době protestantské reformace, kdy je v některých reformačních směrech dlouho trvající historický vývoj bohoslužby přerván a dochází k pokusům o návrat k původní podobě křesťanské bohoslužby. Pro římskokatolickou církev má pak v současnosti významný vliv liturgická reforma Druhého vatikánského koncilu.\n\nVe východních církvích je ústřední bohoslužbou božská liturgie, slavení eucharistie, které je ve vlastním smyslu považováno za jedinou pravou bohoslužbu.\n\nV římskokatolické církvi se považuje za bohoslužbu slavení eucharistie (mše), slavení svátostí (např. křest, manželství, svěcení), bohoslužba slova, liturgie hodin, různé lidové pobožnosti, pohřeb a svěcení kostela a oltáře.\n\nV luterství se za bohoslužbu považuje četba Bible, modlitba, kázání, zpěvy, vyznání hříchů a večeře Páně.\n\nZákladním prvkem bohoslužby reformovaných církví je kázání. Večeře Páně se velmi často slaví první neděli v měsíci a navíc při příležitosti církevních svátků, kterými jsou Vánoce, Velikonoce, Letnice. Často také při křestním shromáždění a přijímáním nových členů do církve. Liturgie je velmi jednoduchá a také značně variabilní. V poslední době je důraz kladen také na uctívání, což se děje prostřednictvím písní, tzv. chvál.\n\nSvobodné církve nemají žádnou ritualizovanou podobu bohoslužby. Bohoslužbu tvoří obvykle společná modlitba doprovázená písněmi a biblickými texty.\n\nV pentekostálním a charismatickém hnutí nemá na první pohled bohoslužba pevnou strukturu, ale dnes se zpravidla bohoslužba skládá z úvodní části, v níž mohou po pozdravu zaznívat např. svědectví, dále následuje blok zpívaných chval, dále kázání, modlitby (i členů shromáždění), může následovat například pomazání nebo uzdravovací shromáždění, někdy také Večeře Páně, bohoslužba končí opět blokem chval.\n\nIslám nemá bohoslužbu v pravém slova smyslu. Kazatel (chatíb) pronáší před páteční polední modlitbou kázání (chutbu, sg. chutba), skládající se z úvodu, hlavní části a po krátké přestávce kratším komentáři. Úvod kázání představují chvalořeči na Boha, Proroka a jeho druhy a zpravidla bývají neměnné. Hlavní část komentuje více či méně aktuálního tématu z náboženského, společenského či politického dění a bývá podložen citacemi z Koránu, z Prorokových výroků a činů či z výroků a činů jeho žen, dcer a druhů a muslimských učenců. Kratší komentář před společnou modlitbou bývá zpravidla operativního rázu.\n\n"}
{"id": "63328", "url": "https://cs.wikipedia.org/wiki?curid=63328", "title": "Petr Tatíček", "text": "Petr Tatíček\n\nPetr Tatíček (* 22. září 1983 Rakovník) je český hokejový útočník. I když byl v roce 2002 draftován jako celkově 9. Floridou Panthers, v NHL se zatím neprosadil a nastupoval v nižších zámořských soutěžích.\n\nJe synem bývalého hokejisty Poldi Kladno Petra Tatíčka, který je v současnosti hlavním trenérem Kladna. Hrál za mládežnické celky Kladna a nastoupil i k 7 zápasům v extralize. První utkání v extralize odehrál 23. ledna 2000 proti Havířovu. Žádný gól v extralize nevstřelil. Sezónu 2001–2002 strávil v celku Sault-Ste.-Marie Greyhounds hrající juniorskou soutěž OHL. V červnovém draftu si ho vybrala Florida. Ale následující sezónu strávil opět v Sault-Ste.-Marie Greyhounds a zúčastnil se MS 20letých v Kanadě. Sezónu 2003–2004 strávil ve farmářském celku Floridy San Antonio Rampage v AHL. Rovněž tu následující při výluce NHL. V té odehrál i několik zápasů za Laredo Bucks v nižší Central Hockey League. Sezónu 2005–2006 začal ve farmářském Houston Aeros v AHL. A 21. ledna 2006 se dočkal a odehrál svůj první zápas v NHL. Florida Panthers v něm prohrála v Anaheimu 0:1.\n\n\n"}
{"id": "63329", "url": "https://cs.wikipedia.org/wiki?curid=63329", "title": "Françoise d'Eaubonne", "text": "Françoise d'Eaubonne\n\nFrançoise d'Eaubonneová (12. března 1920 v Paříži, Francie - 3. srpna 2005 v Paříži, Francie) byla francouzská spisovatelka a feministka.\n\nNarodila se jako dcera člena anarchistické skupiny Sillon a španělské karlistické revolucionářky. Dětství prožívala v Toulouse, její otec fyzicky upadal atd. Byla hypersensibilní, na svět se dívala velmi kritickým pohledem militantní radikálky a feministky. Nějaký čas byla členkou francouzské Komunistické strany, 1971 spoluzaložila FHAR, Je na počátku hnutí ekofeminismu (1974), o několik let později založila ekologický feminismus (1978). Její život a tvorba se kříží a doplňuje s tím Colette, Simone de Beauvoir, Jean-Paul Sartre, Jean Cocteau a dalších.\n\n"}
{"id": "63330", "url": "https://cs.wikipedia.org/wiki?curid=63330", "title": "Brno-Kníničky", "text": "Brno-Kníničky\n\nBrno-Kníničky je městská část na severozápadním okraji statutárního města Brna. Je tvořena městskou čtvrtí Kníničky (německy \"\"), původně samostatnou obcí, která byla k Brnu připojena v roce 1960. Její katastrální území má rozlohu 10,93 km². Samosprávná městská část vznikla 24. listopadu 1990. Žije zde přibližně 1000 obyvatel.\n\nPro účely senátních voleb je území městské části Brno-Kníničky zařazeno do volebního obvodu číslo 55.\n\nKníničky, ležící u Brněnské přehrady na levém břehu Svratky, si dosud zachovávají vesnický charakter. V posledních letech dochází k rozšiřování zástavby Kníniček severním směrem. Vznikly tak nové ulice Ambrožova, Hluboček a U Luhu, zahrnující typicky rodinnou zástavbu. Zástavba samotných Kníniček se rozkládá při východní hranici městské části pod úpatím Mniší hory. Součástí katastru Kníniček je i část Brněnské přehrady včetně poloviny přehradní hráze. Přibližně dvě třetiny katastru Kníniček pokrývají Podkomorské lesy, rozkládající se západně od kníničské zástavby. Katastrem Kníniček prochází trasa nedokončené exteritoriální dálnice Vídeň - Vratislav a do budoucna se uvažuje i o využití jejího zdejšího úseku pro vybudování plánované kontroverzní dálnice D43.\n\nKníničky vznikly jako vesnice \"Nové Kníničky\" ve druhé polovině 30. let 20. století v souvislosti se zatopením původní obce Kníničky Brněnskou přehradou. Později byly přejmenované na Kníničky. 1. ledna 1957 byla na základě rozhodnutí krajského národního výboru k Brnu připojena rozsáhlá oblast v okolí Brněnské přehrady zahrnující vedle většiny katastru nové obce (jenž se nelišil od původního katastru „starých“ Kníniček), také většinu katastru obce Bystrce, malou východní část katastru obce Veverská Bítýška, jihozápadní část katastru obce Rozdrojovice, jižní část katastru obce Moravské Knínice a jižní cíp katastru Chudčic. Toto území pak bylo spravováno jako součást městského obvodu Brno VII. 1. července 1960 pak byla k Brnu připojena i samotná obec, která se stala součástí nově zřízené městské části Bystrc, v rozsahu zhruba odpovídajícím moderním městským částem Brno-Bystrc a Brno-Kníničky. Tato městská část se vnitřně členila na katastrální území \"Bystrc\", \"Kníničky\", \"Chudčice I\", \"Moravské Knínice I\", \"Rozdrojovice I\" a \"Veverská Bítýška I\" \"(poslední čtyři výše zmíněná k.ú. byla později zrušena)\". Současné katastrální hranice získaly Kníničky při radikální katastrální reformě Brna ve druhé polovině 60. let 20. století, přičemž upravený katastr Kníniček zahrnuje většinu původního katastru Kníniček, nepatrnou část původního katastru Bystrce, výše uvedená zrušená katastrální území Moravské Knínice I a Rozdrojovice I, malou část zrušeného k.ú. Veverská Bítýška I a severní část zrušeného k.ú. Chudčice I; pro změnu východní část katastru podél Mnišího potoka \"(zvaný též Hluboček)\" byla překatastrována k Bystrci. K 15. červenci 1976 byl zrušen místní národní výbor v Bystrci, a Bystrc i Kníničky byly připojeny k městskému obvodu Brno II, v jehož rámci setrvaly až do roku 1990, kdy si občané obou čtvrtí vymohli vytvoření novodobých samosprávných městských částí Brno-Bystrc a Brno-Kníničky.\n\nhistorický vývoj názvu obce:\n\nNa katastrálním území obce se nachází 10 výklenkových kaplí Křížové cesty z Chudčic k poutnímu místu Tři kříže.\n\nMezi hlavními témata místního diskurzu patří stavba dálnice D43 a projekt nového vstupního areálu do brněnské zoologické zahrady.\n\n"}
{"id": "63334", "url": "https://cs.wikipedia.org/wiki?curid=63334", "title": "Airbus Beluga", "text": "Airbus Beluga\n\nAirbus A300-600ST (\"Super Transporter\") neboli Beluga (\"Běluha\") je speciální verzí standardního velkokapacitního nákladního letounu Airbus A300. Je upraven k přepravě částí konstrukce letadel a rozměrných, neskladných nákladů. \n\nPřepravní prostor A300-600ST má 7,4 metrů v průměru a je 37,7 metrů dlouhý; maximální hmotnost nákladu je 47 tun. Maximální vzletová hmotnost 155 tun je srovnatelná s maximální vzletovou hmotností běžného A300, což napovídá, že letoun je určen k převážení rozměrných, ale relativně lehkých nákladů.\n\nMnozí velcí letečtí výrobci jsou nadnárodními společnostmi a není pro ně neobvyklé, že mají své výrobní závody na vzájemně velmi vzdálených místech. Situace u Airbusu je ovšem unikátní, protože byl založen jako konsorcium leteckých výrobců z Francie, Velké Británie, Německa a Španělska a geografické rozmístění jeho závodů není jen otázkou nákladů a výhodnosti, je to také záležitost historie, národních zájmů a hrdosti. Důsledkem je, že každý z partnerů vyrábí celou jednu sekci konstrukce letounu, které pak musí být převezeny na jedno místo s montážní linkou. Detaily se liší u jednotlivých modelů, ale typicky se křídla vyrábějí v Británii, ocasní část ve Španělsku, trup v Německu a příď a centrální část ve Francii; všechny musí být smontovány v Toulouse nebo v Hamburku.\n\nKdyž v roce 1970 začal Airbus s výrobou, první komponenty byly přepravovány po silnici, ale rostoucí výroba si brzy vynutila změnu k rychlejší a levnější přepravě vzduchem. Od roku 1972 Airbus používal flotilu čtyř výrazně upravených letounů „Super Guppy“ – původně Boeingů Stratocruiser ze 40. let. S předělanými rozměrnými trupy a turbovrtulovými motory převážely v 60. letech objemné náklady pro vesmírný program NASA. Po určitém čase ale Super Guppies přestaly postačovat. Jejich stáří neustále zvyšovalo provozní náklady (náklady na přepravu dílů činily 0,4 až 0,5 % z prodejní ceny letadel Airbus) a vzrůstající objem výroby u Airbusu vyžadoval větší přepravní kapacitu.\n\nV roce 1991 Aérospatiale a DASA, dva z hlavních partnerů v Airbusu, začaly společně vyvíjet náhradu. Za základ posloužil standardní velkokapacitní dvoumotorový Airbus A300: křídla, motory, podvozek a spodní část trupu byly zachovány a horní část trupu byla nahrazena obrovskou konstrukcí ve tvaru podkovy, která měla 7,7 m v průměru. Aby byl umožněn nerušený přístup do nákladového prostoru, byla pilotní kabina standardního A300 posunuta pod podlahu nákladového prostoru a nad kabinu byla instalována vzhůru se otevírající vrata. Ocasní část byla zvětšena a zesílena, aby byla zajištěna směrová stabilita při letu.\n\nPráce na letounu začala v září 1992 a o dva roky později, 13. září 1994 v 9:02 hodin, se uskutečnil první let trvající 4 hodiny a 21 minut. Po 335 hodinách zkušebních letů získal letoun v září 1995 všechna potřebná povolení a A300-600ST, nyní známý jako \"„bílá velryba“\" neboli \"Beluga\", vstoupil do služby. Byly vyrobeny ještě čtyři další Belugy, tempem asi jedné za rok a všech pět je v pravidelné službě. Jejich hlavním úkolem je převážet komponenty Airbusů z výroby na montážní linky v Toulouse a Hamburku, ale jsou k dispozici i pro charterové lety. Byly už použity pro přepravu mnoha speciálních nákladů, např. částí vesmírné stanice, rozměrných a křehkých uměleckých děl, průmyslových strojů a kompletních helikoptér. (Beluga na spodním obrázku přepravila tři vrtulníky, dva NHI NH90 a jeden Eurocopter Tiger z Evropy do Austrálie a zpět).\n\n\n\n"}
{"id": "63336", "url": "https://cs.wikipedia.org/wiki?curid=63336", "title": "Scooter", "text": "Scooter\n\nScooter je německá taneční hudební skupina založená v Hamburku v roce 1993. Mezi její známé hity patří například \"Hyper Hyper\", \"Break It Up,\" \"Fire\", \"How Much Is the Fish?\", \"Ramp! (The Logical Song)\", \"Nessaja\", \"Maria (I Like It Loud)\", \"One (Always Hardcore)\", \"The Question Is What Is the Question?\", \"4 AM\" a mnoho dalších. Ačkoli je kapela známá především v souvislosti s ‚blonďatým a ukřičeným‘ zpěvákem, nahrála veliké množství instrumentálních skladeb, remixů a spolupodílela se na několika vedlejších projektech.\n\nScooter na scéně s moderní taneční hudbou působí již přes 20 let. Stylově zapadá hned do několika škatulek. V raném období jasně převažuje vliv Ravu a Happy Hardcoru, v pozdějších letech, tak jak se skupina vyvíjela, objevují se ještě další. Především trance, dance, elektrobeat, ale i prvky klasické a irské, či keltské hudby.\n\nZa předobdobí Scooteru se dají považovat léta 1986 až 1991, kdy se členové dnešního Scooteru poprvé setkali. H.P. Baxxter studoval na obchodního příručího, ale více než studiím se chtěl věnovat hudbě. Proto se v Hannoveru přes inzerát seznámil s Rick J. Jordanem. Založili spolu popovou kapelu „Celebrate the Nun“. V tomto období vydali celkem 5 singlů a dvě desky. Poté se skupina rozpadla, ale ne nadlouho. H.P. začal v roce 1993 pracovat v hamburské distribuční firmě „Indie label“ (dnes „Edel records“) a zde se potkal s producentem Jensem Thelem. Mezitím si Rick sestavil své vlastní nahrávací studio v Hannoveru.\n\nH.P. s Rickem se znovu potkali a ještě spolu s H.P.ho bratrancem Ferrisem Buellerem založili remixový tým „The Loop!“. Jejich remixů se dočkali např.: Adeva, Holly Johnson, Tag Team, RuPaul, Marky Mark feat. Prince Ital Joe, atd.\n\nV roce 1993 se z remixového týmu stává projekt. Vzápětí vychází první singl „Vallée de Larmes“ a po prvním živém vystoupení v Hamburku vzniká skupina SCOOTER. Členy byli H.P. Baxxter, Rick J. Jordan, Ferris Bueller a manažerem, tedy čtvrtým členem v pozadí, se stal kdo jiný než Jens Thele. Druhým singlem se stává „Hyper Hyper“, kterého se v Německu prodalo přes 700 tisíc kopií a dosáhl na druhou příčku v německém žebříčku singlů. Skupina se tímto hitem přes noc stala populární.\n\nRok 2013 kapela zasvětila oslavě dvacátého výročí svého vzniku. Všech dosavadních 15 studiových alb (kromě tehdy aktuálního Music for a Big Night Out) vyšlo toho roku postupně v reedici s podtitulem 20 Years of Hardcore: Expanded Editions. Každé album obsahuje původní CD (v některých případech jsou na něm skladby mírně pozměněny) a k tomu jedno či dvě CD navíc s jinými verzemi skladeb, remixy a B-sidy ze singlů spolu s živými nahrávkami z koncertů plus několik bonusových písniček souvisejících s daným obdobím. Na závěr vyšla i výběrová kompilace s názvem 20 Years of Hardcore obsahující téměř všechny dosavadní singly a edice dvou DVD 20 Years of Hardcore: The Complete Video Collection se všemi dosavadními videoklipy. Sérii uzavřela knížka pojmenovaná Scooter: Always Hardcore, která byla vydána pouze v němčině. Kromě spousty fotek kniha obsahuje i rozsáhlou biografii skupiny, jež je tvořena formou vyprávění nejen členů kapely, a obrázky obálek celé tehdejší diskografie kapely.\n\nRoku 2014 nečekaně opustil skupinu spoluzakladatel a hudební mozek skupiny Rick J. Jordan. Poslední koncert měl se skupinou 24. ledna 2014. Jeho místo zaujal mladý DJ Phil Speiser.\n\n4. srpna 2017 skupina vystoupila na hudebním festivalu na Krymu. Úřady na Ukrajině označily vystoupení za „trestný čin se závažnými právními důsledky”. Podle ukrajinské prokuratury, která zahájila vůči kapele trestní řízení, hrozí členům kapely až osm let vězení. H.P. Baxxter před vystoupením uvedl, že kapela chce zahrát pro své fanoušky na Krymu, ne se politicky angažovat.\n\nOd března 2019 je členem Scooteru producent a DJ Sebastian Schilde, který nahradil dočasného člena Etnika Zarariho. Tímto také definitivně začíná 6. kapitola této kapely.\n\nHlavním zpěvákem a frontmanem skupiny Scooter je H.P. Baxxter, vlastním jménem Hans Peter Geerdes. Dalšími členy jsou klávesisté a producenti Etnik Zarari a Michael Simon. Skupina se nyní nachází, podle vlastního členění, v šesté kapitole své tvorby.\n\nPůvodní složení skupiny H.P. Baxxter, Rick J. Jordan a Ferris Bueller (+ ‚neviditelný‘ člen Jens Thele, manažer skupiny) trvalo od roku založení, tedy 1993, do roku 1998. Toto období je nazýváno první kapitolou tvorby skupiny.\n\nPoté Ferrise Buellera nahradil Axel Coon. V kapele působil od roku 1998 do roku 2002. Toto období je nazýváno druhou kapitolou tvorby.\n\nNásledně v roce 2002 Axela Coona nahradil Jay Frog, který v kapele účinkoval do roku 2006. Skončila tak třetí kapitola tvorby.\n\nRoku 2006 byl Jay Frog vystřídán Michaelem Simonem, ten je ve skupině doposud. Čtvrtá kapitola tvorby trvala do roku 2014.\n\nNa konci roku 2010 si do studia skupina pozvala jako studiového asistenta Chrise Avangardeho. Poté s ním kapela dále nespolupracovala, nestal se tedy jejím novým členem.\n\nV roce 2013 do studia přichází mladý producent Phil Speiser, který začal mimo jiné spolupracovat na studiovém albu skupiny – The Fifth Chapter. Phil už před tím se skupinou vydal singl Sweater Weather (pod svým pseudonymem Dirty Disco Youth). Ačkoli se při každé dosavadní personální změně ve skupině střídal tak zvaný ‚třetí člen‘, v lednu 2014 skupinu opustil nečekaně po dvaceti letech její zakládající člen Rick J. Jordan. Poslední koncert s ním proběhl 24. ledna 2014. Phil Speiser se v roce 2014 stal novým členem skupiny, nahradil tak Ricka J. Jordana, čímž byla započata pátá kapitola tvorby Scooter.\n\nV roce 2018 se během australské tour Phil Speiser rozhodl dále se skupinou nepokračovat a plně se věnovat svým soukromým projektům. Phila dočasně nahradil producent z Hamburku Etnik Zarari. Své vůbec první veřejné vystoupení se skupinou měl na předzápasovém koncertě na stadionu v Hannoveru v říjnu 2018. V březnu 2019 se oficiálním členem kapely stal DJ a producent Sebastian Schilde. Úkolem Etnika bylo pouze dočasně nahradit Phila na jejich podzimní tour. \n\n\n\n\"Poznámka č. 1: Vydávání singlů je různé v každém státě. Zde jsou seřazeny podle data vydání v Německu.\"\n\n\"Poznámka č. 2: Ke každému singlu kromě Vallée de Larmes je natočen videoklip.\"\n\n\"Poznámka č. 3: K písničce 999 (Call the Police) je natočen videoklip, ale skladba nebyla vydána jako singl.\"\n\n\"Poznámka: Všechna studiová alba, k nimž jsou přidána bonusová DVD, jsou součástí 4. kapitoly tvorby skupiny.\"\nCelebrate the Nun – předchůdce kapely Scooter, účinkovali v ní H.P. Baxxter a Rick J. Jordan\n\nThe Loop! – pod tímto názvem Scooteři během 1. kapitoly tvorby zremixovali několik skladeb\n\nClinique Team feat. the Hannover Posse – Rick J. Jordan a Ferris Bueller jsou uvedeni jako jedni z autorů singlu Summer of Love\n\nKosmos – singl (+ videoklip) Codo složený Scootery, v němž zpívá Mary K. (sestra Ricka J. Jordana), která také nazpívala vokály ke skladbám The First Time a Tonight od Scooteru\n\nLove Message – charitativní projekt v rámci něhož Scooteři s mnoha dalšími interprety složili singl (+ videoklip) Love Message\n\nSunbeam – německá hudební skupina; H.P. Baxxter, Rick J. Jordan, Ferris Bueller a Jens Thele jsou uvedeni jako jedni z autorů singlu Arms of Heaven a Rick J. Jordan a Ferris Bueller také u singlu Dreams\n\nBravo All Stars – charitativní projekt v rámci něhož Scooteři s mnoha dalšími interprety složili singl (+ videoklip) Let the Music Heal Your Soul\n\nRatty – projekt vznikl během 2. kapitoly tvorby; pod tímto názvem Scooteři vydali dva singly a pět remixů\n\nGuess Who – singl Posse (I Need You on the Floor) byl nejprve vydán pod názvem tohoto projektu, až poté jako Scooter\n\nAm Fenster – skladba Scooterů; byla původně vydána na albu Pop 2001 – Geschichte wird gemacht\n\nSection 11 – skladba Habanera byla nejprve vydána pod názvem tohoto projektu, až poté jako Scooter; byla původně plánovaná jako singl\n\n3 AM / Funky Divas – singl Nessaja byl nejprve vydán pod názvy těchto projektů, až poté jako Scooter\n\nDance United – charitativní projekt v rámci něhož Scooteři s mnoha dalšími interprety složili singl (+ videoklip) Reach Out; následně zremixovali skladbu Help! Asia (viz nahoře)\n\nBeetle Juice presents Rick Maniac & Dr. Loop – singl (+ videoklip) Day-O (Banana Boat Song) složený Scootery\n\nSheffield Jumpers – taneční skupina, která spolupracovala se Scootery během 4. kapitoly tvorby; vydali singl (+ videoklip) Jump With Me složený Scootery\n\nTroy – cover verze Scooterů skladby Troy od německé skupiny Die Fantastischen Vier; byla vydána pouze na albu A Tribute to Die Fantastischen Vier\n\nBaxxter, Simon & DDY – H.P. Baxxter, Michael Simon a Dirty Disco Youth (Phil Speiser) vydali singl (+ videoklip) Sweater Weather\n"}
{"id": "63398", "url": "https://cs.wikipedia.org/wiki?curid=63398", "title": "Jedle", "text": "Jedle\n\nJedle (\"Abies\") je rod stálezelených, jednodomých, zpravidla dlouhověkých jehličnatých stromů z čeledi borovicovitých (\"Pinaceae\"), podčeledi jedlové (\"Abietoideae\"), zahrnující v různých pojetích 40–50 druhů rozšířených na severní polokouli, převážně v Severní Americe, střední a jihovýchodní Evropě, ve Středomoří a ve východní Asii.\n\nJedle dorůstají zpravidla výšek 30–60 metrů, některé druhy výjimečně i přes 80 metrů a dožívají se stáří i 700–800 let. Kmen mívá hladkou kůru, měnící se ve stáří v tenkou rozpukanou borku, u některých druhů v mládí s pryskyřičnými puchýřky. Jehlice jsou typicky na vrcholu tupě zaoblené a lehce vykrojené, vespod obvykle se dvěma bělavými proužky; to však neplatí pro všechny druhy (viz níže). Na rozdíl od smrku nevyrůstají na listových polštářcích a větvičky jsou proto hladké. Tvar jehlic a jejich postavení na větvičce jsou významným druhově určovacím znakem. Šišky na větvích nevisí, ale vyrůstají směrem nahoru a ve stáří se rozpadají na stromech. Dřevo jedlí patří mezi měkká dřeva a neobsahuje pryskyřici, v hospodářství je ceněno méně než podobné dřevo smrkové. Řada druhů má značný sadovnický význam, využití mají i aromatické esenciální oleje a pryskyřice. Jedle též patří k nejoblíbenějším vánočním stromkům.\n\nDle paleobotanických nálezů jsou jedle známy již z období eocénu, tedy starších třetihor, rod jako takový vznikl patrně na konci druhohor. Těžištěm jejich druhového bohatství je východní Asie a západní část Severní Ameriky, kde patří k důležitým lesotvorným dřevinám, tvořícím smíšené i jednodruhové porosty. V jižních oblastech místy vystupují až k horní hranici lesa. Ve střední Evropě je původní pouze jediný druh – jedle bělokorá (\"Abies alba\").\n\nVědecký název rodu \"Abies\" pochází z latinského výrazu pro jedli \"abiēs\" a ten pravděpodobně z protoitalského \"*abiets\". Možná souvisí se starořeckým označením jedle a jiných vzhledově podobných jehličnanů jako \"ἄβιν\" (\"ábin)\", ale tato souvislost není jistá, může se jednat i o přejímku z nějakého staršího neindoevropského jazyka. Dříve uváděnými etymologickými možnostmi jsou latinské \"abeo\" ve smyslu „překračuji, přesahuji\" podle toho, že jedle patří k nejvzrůstnějším evropským dřevinám a výškově často přerůstá okolní stromy. Výšku značí i řecký výraz pro jedli – \"ελάτη\" (\"eláté\").\n\nNázory na původ českého slova \"jedle\" (dříve i \"jedla\" či \"jedl\") se v čase rovněž měnily. Je to všeslovanské slovo (srov. polsky \"jodła\", rusky \"jeľ\", srbochorvatsky \"jéla\") vzniklé z praslovanského \"*edla\", \"*edlь\" přidáním protetického „j-\". O tomto základu svědčí i příbuznost s baltskými jazyky: staroprusky \"addle\", litevsky \"ēglė\", lotyšsky \"egle\". Zatímco však ještě Václav Machek odvozuje toto slovo ze zmíněného řeckého \"ελάτη\" z jakýchsi praevropských, nikoli však indoevropských kořenů, Jiří Rejzek v etymologickém slovníku z roku 2012 spojuje tento výraz i s latinským \"ebulus\" („černý bez“) a uvádí, že vychází z indoevropského kořene \"*edh-l\" od základu \"*edh-\" „ostrý“.\n\nJedle mají výrazně monopodiální větvení, s jediným, rovným, mohutným, plnodřevným kmenem. Větve prvního řádu vyrůstají v pravidelných přeslenech, zprvu téměř kolmo na kmen, v horní části koruny mírně vzhůru; větve nižších řádů jsou horizontálně rozprostřeny. Kůra bývá hladká, tenká, zpravidla šedá, v mládí u některých druhů často s pryskyřičnými puchýřky, ve stáří rozpukaná; některé asijské druhy však mají kůru drsně šupinovitou, např. jedle japonská (\"Abies firma\"), jehlicovitá (\"Abies holophylla\") nebo nikkoská (\"Abies homolepis\"). Malá tloušťka kůry neposkytuje zpravidla dostatečnou ochranu proti ohni či holomrazům. Koruna bývá válcovitého či kuželovitého tvaru, na vrcholu často zaoblená nebo ukončená „čapím hnízdem“ ze zkrácených, deformovaných větviček (u některých druhů však zůstává i ve stáří špičatá). Pokroucené či jinak deformované vzrůstové formy mohou vznikat v extrémních podmínkách nebo u horní hranice lesa, jinak jedle typicky vyniká harmonicky pravidelným růstem s až geometrickou vyvážeností rozestupu přeslenů či délky větví. Při uvolnění ze zápoje vytváří některé druhy (mj. jedle bělokorá) nové boční výhony ze spících pupenů (tzv. „vlky“).\n\nVytváří obvykle mohutně vyvinutý kůlovitý kořen s rozvětvenými postranními kořeny. Jako většina ostatních dřevin bohatě využívá mykorhizu, tedy vzájemně prospěšné soužití s houbami (podrobnosti viz níže).\n\nVelká část druhů jedlí vyniká mohutným vzrůstem. K nejvyšším druhům se řadí jedle vznešená (\"A. procera\"), jedle nádherná (\"A. magnifica\") nebo jedle líbezná (\"A. amabilis\"), které ve své domovině vyrůstají do výšek kolem 70–85 metrů. Dříve uváděný rekordní vzrůst jedle obrovské (\"A. grandis\") až na 100 metrů není v novější literatuře potvrzen, stejně jako údajně až pětimetrový průměr kmene u stejného druhu. Introdukovány do nového prostředí, např. do Evropy, vyrůstají znatelně méně. Mezi nízké jedle se naopak řadí jedle korejská (\"A. koreana\") nebo Fraserova (\"A. fraseri\"), dorůstající pouhých 10–15 metrů. Jedle obecně vytvářejí velký objem dřevní hmoty, největšího průměru kmene dosahují jedle obrovská, vznešená, nádherná a himalájská (\"A. spectabilis\") (2,5–3 m).\n\nJehlice vyrůstají víceméně spirálovitě okolo celé větvičky a jejich postavení, zbarvení i tvar jsou důležitými druhově určovacími znaky. U některých druhů jsou podélně zkroucené a „učesané“ do dvou řad (jedle obrovská, jedle bělokorá), jindy zakrývají větvičku i z horní strany, a to buď zcela (jedle kavkazská, vznešená, korejská), nebo s vynecháním užšího či širšího klínu ve tvaru písmene V (jedle jehlicovitá, Veitchova a další). V některých případech větvičku obrůstají i spirálovitě kolem dokola (jedle španělská a její blízce příbuzné středomořské druhy). Na rozdíl např. od borovice vyrůstají jehlice vždy jednotlivě, na rozdíl od smrku nasedají přímo na větvičku malým terčíkem – jedlové větvičky jsou proto na rozdíl od smrkových hladké, po opadaných jehlicích zbývají pouze okrouhlé listové jizvy. Délka jehlic se pohybuje od cca 1,5 cm (jedle španělská a příbuzné středomořské druhy) po 7,5 cm (jedle ojíněná a její varianty nebo jihoamerická \"Abies flinckii\"), šířka od 1 mm (jedle sibiřská) do 2–2,5 mm (většina druhů); až 4 mm široké jehlice má jedle japonská (\"Abies firma\"). Obsahují silice, při rozemnutí proto příjemně voní po citrusech či terpentýnu; výrazně vonné jehličí má např. jedle obrovská, ojíněná, sibiřská nebo balzámová. Na větvích jehlice obvykle vydrží 5 a více let, nejdéle u jedle líbezné (\"A. amabilis\"), která shazuje jehlice v intervalech přesahujících 20 let (zaznamenaný rekord je 53 let).\n\nJehlice většiny druhů jsou úzké, ploché. Na svrchní straně jsou nejčastěji tmavě zelené, lesklé, s podélnou středovou brázdičkou, na rubu mají kolem vystouplého středního kýlu dva více či méně výrazné bílé proužky průduchů, které jsou zanořeny pod úroveň pokožky. Některé druhy mají ale silnější jehlice s průduchy po obou stranách, typické bílé pruhy pak chybí a jehlice jsou ze všech stran ojíněné, matnéː např. jedle španělská, vznešená nebo ojíněná. Jehlice jsou nejčastěji zakončeny tupou špičkou (ostře špičaté, pichlavé jehlice má jedle španělská, řecká či jehlicovitá) a lehce vykrojené, u některých druhů jsou na koncích zaoblené či uťaté. Co do tvaru mohou být relativně rovné, což je většina druhů, nebo výrazně zahnuté (jedle ojíněná či vznešená). Jehlice některých druhů jsou křehké, snadno lámavé, u jiných naopak ohebné, pružné.\n\nPupeny jsou nejčastěji vejčitě podlouhlé, na konci větvičky vyrůstají v souměrné trojici; podle druhu jsou buď smolnaté (většina druhů), nebo nesmolnaté (jedle bělokorá či kavkazská)\".\" Letorosty jsou buď lysé (jedle obrovská, řecká, ojíněná), nebo jemně pýřité (tmavě např. jedle bělokorá, rezavě jedle vznešená). Výrazně rýhované větvičky podobné smrkovým má jedle nikkoská (\"A. homolepis\").\n\nJedle se rozmnožují výhradně generativně, kořenová ani pařezová výmladnost není vyvinuta. Rozmnožování probíhá obvyklým způsobem u nahosemenných stromů. Všechny druhy jsou jednodomé, anemogamní (větrosnubné). Samčí šištice jsou červené, fialové nebo žluté, co do tvaru kulaté nebo oválné. Objevují se na jaře a jsou buď nahloučeny na koncích letorostů, nebo rozloženy uprostřed loňských větviček. Pylová zrna mají dva vzdušné váčky. Samičí šištice jsou vzpřímené, v mládí zelené, žluté, červené nebo fialové, dlouhé až 6 cm, vyrůstají na horní straně loňských výhonů zhruba v horní třetině koruny. Dobou květu je květen až červen. K oplodnění dochází zpravidla 4–5 týdnů po opylení, šištice dozrávají ještě téhož roku ve válcovité, vzpřímené, hnědé šišky, které se rozpadají přímo na stromě; zbylá vřetena na větvi vytrvávají několik dalších let. Semenné šupiny jsou široce okrouhlé až vějířovité, s úzkou bází a bez vnějšího hrotu („pupku“). Semena jsou trojhranná, pryskyřičná, s velkým, trojúhelníkovým (méně často okrouhlým), pevně přirostlým křídlem sloužícím k anemochornímu (vzdušnému) šíření. Na semenných šupinách jsou umístěna po dvou. Jejich podpůrné šupiny ze šišky obvykle vyčnívají; u jedle kalifornské a Forrestovy jsou protaženy v několik centimetrů dlouhou tenkou osinu. Velikost šišek se pohybuje od 3 cm (jedle Veitchova) až po 39 cm (jedle cilicijská) a jejich tvar od široce soudkovitých po úzké, válcovité. V dobrých podmínkách plodí většina druhů každoročně, při zhoršených v intervalech 2–6 let.\n\nKlíčení semen je jako u jiných jehličnanů epigeické (nadzemní). Semenáčky mají 4–10 děložních lístků a v prvních letech rostou obvykle značně pomalu.\n\nJedle můžeme najít na severní polokouli od lesotundry boreální oblasti až po subtropy; kromě několika vysloveně severských druhů (jedle sibiřská, plstnatoplodá, balzámová) se však nejčastěji vyskytují v oblastech mírného až subtropického pásu na (sub)montánní až subalpínské úrovni. Jsou to dřeviny převážně horské, s vyššími nároky na vzdušnou vlhkost. Preferují bohatší, hlubší, středně těžké, dostatečně propustné a přiměřeně vlhké půdy, zpravidla mírně kyselé, některé druhy (např. jedle ojíněná) však snesou i bazičtější substráty. Až na výjimky nesnášejí vysychavá stanoviště, stejně jako přemokření. Většina druhů v mládí dobře snáší, či přímo vyžaduje zastínění, s růstem se nároky na světlo postupně zvyšují. Mladí jedinci mnoha druhů (jedle bělokorá, líbezná aj.) vydrží přežívat v zástinu pod korunami mateřské generace i stovky let, při vzrůstu pouhých několika metrů. Jedle vyžadují vesměs polohy chráněné před větrem a mrazem, nesvědčí jim ani zakouřené městské či průmyslové prostředí; oproti dříve rozšířeným názorům jsou však vůči exhalacím odolnější než kupříkladu smrky. V lesních porostech patří mezi klimaxové dřeviny, jako konkurenční (C-)stratégové dokáží ve stabilních ekosystémech a na klimaticky a živinově optimálních stanovištích dlouhodobě dominovat díky své dlouhověkosti a vzrůstu.\n\nStálezelené větve jedlí využívají k hnízdění některé druhy ptáků, např. severoamerická hrdlička karolinská. Semena tvoří potravu některých sýkor, hýlů a křivek, pro jejich relativní velikost je vyhledávají též veverky. Jedlové jehličí tvoří částečný podíl potravy u tetřevů, v zimě je spásá též spárkatá zvěř. Mexická jedle posvátná (\"Abies religiosa\") je preferovaným stromem pro zimování kolonií motýla monarchy stěhovavého (\"Danaus plexippus\").\n\nZ parazitů bývají jedle typicky napadány jmelím (ve středoevropských podmínkách hlavně \"Viscum album\" subsp. \"abietis\", v Severní Americe příbuzné \"Arceuthobium abietinum\"), z dřevokazných hub pak např. korálovcem jedlovým (\"Hericium flagellum\"), václavkou (\"Armillaria\" spp.) nebo některými druhy troudnatců (\"Fomitopsis\" spp.) a ohňovců (\"Phellinus\" spp.). Značné škody může napáchat mšice korovnice jedlová. Larvy hmyzu jako jsou korohlodi (\"Cryphalus abietis\") a lýkohubi (\"Tomicus minor)\" konzumují kambium, larvy obalečů (\"Totrix\" spp.) a pilatek (\"Pachynematus\" spp., \"Prostiphora\" spp.) se živí uvnitř jehličí, resp. pupenů.\n\nKořeny jedlí formují obligátně vztahy ektomykorhizy s mnoha různými druhy hub. Jedním z nejrozšířenějších mykorhitických druhů vůbec je vřeckovýtrusná houba \"Cenococcum geophilum\", ze stopkovýtrusných hub preferují jedli například ryzce (\"Lactarius aurantiacus, Lactarius albocarneus, L. salmonicolor, L. intermedius)\", muchomůrky (\"Amanita muscaria, Amanita ceciliae),\" holubinky (\"Russula cavipes\"), čirůvky (\"Tricholoma bufonium)\" nebo lišky \"(Cantarella\" spp.). Výzkumy zároveň ukázaly, že samotné jedle coby klimaxové, konkurenčně zdatné dřeviny nespoléhají pouze na úzký okruh hostitelsky specifických symbiotických hub, ale jsou v tomto směru spíše generalisty s širším výběrem možností.\n\nV mnoha oblastech svého výskytu jsou jedle potlačovány necitlivým intenzivním lesním hospodařením a z porostů ustupují. Jako klimaxovým C-stratégům jim nesvědčí zejména pasečné způsoby hospodaření, odlesňování a jiné disturbance v hospodářských lesích, klimatické výkyvy (sucho, holomrazy), přezvěření a okus. Značné degradace doznaly jedlové porosty například ve Středomoří, kde byly vlivem intenzivní těžby a pastvy koz prakticky nahrazeny keřovými macchiemi a přežívají pouze v několika málo refugiích (jedle španělská, jedle sicilská). Stavy středoevropských populací jedle bělokoré se v průběhu 20. století dramaticky snížily v důsledku holosečných metod lesního hospodaření, klimatických změn, znečištění, kalamit škůdců a pravděpodobně i genetických příčin. Ke kriticky ohroženým druhům patří dle Červeného seznamu ohrožených druhů IUCN středomořská jedle numidská a sicilská a asijské \"Abies yuanbaoshanensis\" a \"Abies beshanzuensis\".\n\nNaopak řada druhů jedlí, především těch lesnicky významných, s areálem výskytu v lesích amerického západu a v asijskoamerické tajze, je hodnocena jako málo dotčená. Jedle ojíněná je dokonce v nižších polohách Kalifornie považována za agresivní druh, jehož potenciálnímu expanznímu šíření zabraňují pouze pravidelné lesní požáry.\n\nV severských oblastech je převládajícím biomem jedle nížinná tajga, v nižších zeměpisných šířkách vystupují až do horských lesů značných nadmořských výšek, místy až k hranici lesa. Oblastí nejvyššího druhového bohatství jedle je oblast od Himálaje po jihovýchodní Čínu a západní část Severní Ameriky. Areál rozšíření determinují poměrně vyhraněné ekologické nároky většiny druhů.\n\nEvropské jedle zaujímají v současné době v lesích spíše minoritní postavení, výrazněji zastoupena je jedle pouze ve švýcarských lesích. Původním druhem rozšířeným až do střední Evropy je jedle bělokorá, rostoucí typicky ve smíšených lesích středních a vyšších poloh ve společnosti buku lesního, ve vyšších polohách i smrku ztepilého; její největší expanze proběhla v době subboreálu až staršího subatlantiku. Na Balkánském poloostrově se vyskytuje jedle řecká, vytvářející čisté či smíšené porosty s kaštanovníky, borovicí černou či bukem východním. V prostoru překryvu jejího areálu s jedlí bělokorou vznikala řada kříženců, hodnocených někdy jako varianty, jindy jako samostatné druhy (např. jedle makedonská).\n\nVe Středomoří je endemitní jedle sicilská (Sicílie) či jedle španělská (pohoří jižní Andalusie a severního Maroka, společenstva se stálezelenými duby, borovicemi a keři). Středomořské pobřeží Afriky obývají např. jedle numidská nebo marocká. Vytvářejí zpravidla háje společně s dubem portugalským, cedrem atlaským aj. Předpokládá se, že současné středomořské druhy se diferencovaly z původně jediného taxonu vlivem roztrhání areálu klimatickými vlivy, posuny a izolovaným vývojem pozůstalých arel v miocénu až pleistocénu. Na velikost jejich arel a početnost jedinců mělo značný vliv mj. odlesnění intenzivní těžbou a pastvou již od antických dob.\n\nV pohořích Malé Asie až po Kavkaz s oceaničtějším klimatem roste jedle kavkazská a její varianty či kříženci (např. \"Abies\" × \"equi-troiani\", \"Abies\" × \"bornmuelleriana\"), vesměs zde vytváří společenstva smíšených lesů s orientálními buky a smrky, místy i monokultury. Na jihu Malé Asie rostoucí jedle cilicijská pak tvoří vysokohorské jehličnaté porosty převážně s cedry, borovicemi a jalovci.\n\nV severské tajze má rozsáhlý areál zasahující až do boreální Evropy jedle sibiřská (\"Abies sibirica\", druh s největším areálem rozšíření vůbec). Ve východní Asii jsou významnými regiony výskytu jedlí oblast od severního Afghánistánu přes Himálaj po centrální Čínu s největším počtem druhů vůbec (sekce \"Pseudopicea\" a \"Momi\"), dále Korejský poloostrov, Sachalin, Japonské souostroví a Taiwan. Jedle zde spoluformují jehličnaté i smíšené lesy, jedle šupinatá (\"Abies squamata\") v jihozápadní Číně a na Tibetské plošině dosahuje nadmořských výšek přes 4000 m, což je nejvíce ze všech druhů jedlí.\n\nV Severní Americe jsou jedle co do druhové pestrosti a ekologického významu výrazně zastoupeny především v západní části kontinentu podél pacifického pobřeží od Aljašky přes Britskou Kolumbii, Oregon a Kalifornii po Mexiko a rovněž ve Skalistých horách (sekce \"Grandis\", \"Nobilis\", \"Oiamel\"), a to jednak ve vyšších horských polohách, jednak ve vlhčích, chladnějších údolích. Patří zde k významným lesotvorným dřevinám, vytvářejícím vícedruhové (místy i jednodruhové) porosty mj. s douglaskami, zeravy, jedlovci, borovicemi nebo smrky, v nižších polohách i s listnáči. Nejvíce na sever zasahuje areál jedle plstnatoplodé (\"Abies lasiocarpa\").\n\nV boreálních lesích od centrální Kanady přes oblast Velkých jezer až po atlantické pobřeží roste jedle balzámová (největší areál v Severní Americe), typicky ve společenstvech se smrky, břízami, topoly, v jižnější části areálu též s javory, borovicemi a buky, na bažinatých půdách i jako monokultura. Jižněji, v temperátních lesích východu Spojených států s vlhčím a chladnějším klimatem, se vyskytuje jedle Fraserova.\n\nNejjižněji jedle zasahují ve Střední Americe, a to až k horám Guatemaly (\"Abies guatemalensis\").\n\nNázev \"Abies\" byl poprvé použit v Pliniově \"Historii Naturalis\" z roku 77 po Kristu. Carl Linné ve svých \"Species Plantarum\" z roku 1753 oproti svým předchůdcům, např. Tournefortovi, sloučil tehdy známé jedle, modříny, borovice a smrky do jednoho širokého rodu \"Pinus\". O rok později z něho však skotský botanik Philip Miller v díle \"Gardener´s Dictionary\" opět vydělil samostatné rody \"Abies\" a \"Larix\". Nejstarší makrofosilie rodu pocházejí z období eocénu ze západu Severní Ameriky a východní Asie, palynologické nálezy ze Sibiře a Číny jsou však datovány už do období pozdní křídy.\n\nV rámci čeledi \"Pinaceae\" patří jedle do podčeledi \"Abietoideae\". Počátek vnitřní diverzifikace čeledi borovicovitých se odhaduje do období střední jury až spodní křídy, větev směřující k podčeledi \"Abietoideae\" se oddělila od ostatních jako první, zhruba před 200 miliony let. Geneticky nejbližším příbuzným rodem je \"Keteleeria\", od níž se jedle oddělila v pozdní křídě, zhruba před 100 až 80 miliony let. Sesterskými rody je pár \"Pseudolarix\" a \"Tsuga\", nejbližší podčeledí jsou \"Laricoideae\". Rod \"Cedrus\", často považovaný za blízce příbuzný jedlím, byl některými genetickými studiemi označen jako bazální klad celé čeledi borovicovitých, s nímž by podčeleď \"Abietoideae\" byla polyfyletická; o přesné struktuře čeledi a přesném postavení jejích kladů však doposud nepanuje úplná shoda.\n\nPojetí rodu bylo ve 20. a 21. století několikrát revidováno. Tangrui Liu ve své monografii z roku 1971 vymezuje 54 taxonů, z nichž pouze 39 přičítá status druhu; rod navíc rozděluje na dva podrody: \"Pseudotorreya\" obsahující jediný druh – jedli kalifornskou, a \"Abies\" zahrnující všechny ostatní taxony. Nizozemský botanik Aljos Farjon uvádí ve své \"Handbook of the World´s Conifers\" z roku 2010 48 druhů rozdělených do 10 sekcí, z nichž některé se rozpadají ještě na několik podsekcí; tuto klasifikaci viz níže.\n\nRuští biologové S. A. Semerikova a V. L. Semerikov ve studii z roku 2014 dělí rod na základě molekulární analýzy do šesti fylogenetických skupin, korespondujících zhruba s geografickou distribucí druhů. Do skupiny 1 řadí jedli kalifornskou (\"A. bracteata\"), do skupiny 2 jedli nádhernou (\"A. magnifica\"), přičemž zvolená metoda (zkoumání chloroplastové DNA) jim nedovolila s určitostí říct, který z obou těchto samostatných kladů označit jako bazální klad celého rodu. Další vývojovou větev a skupinu 3 tvoří západoamerické a středoamerické jedle; diferenciace těchto větví se datuje na rozhraní epoch oligocénu a miocénu, zhruba před 19–22 miliony let. Skupina 4 jsou evropské, středomořské a západoasijské jedle (sekce \"Abies\" a \"Piceaster\"), k oddělení této vývojové větve od asijsko-americké došlo asi v časném miocénu. V pozdním miocénu dochází rovněž k vydělení větve amerických boreálních jedlí (plstnatoplodá, balzámová, Fraserova\",\" skupina 5). Do 6. skupiny autoři řadí vývojově nejmladší asijské jedle s velkým množstvím druhů, oddělené zhruba ve stejné době jako předchozí. Vnitřní diferenciace jednotlivých recentních druhů v rámci jednotlivých větví se odhadují do období pliocénu až pleistocénu.\n\nZa prvotní vývojové centrum jedlí je považována západní část Severní Ameriky, vývojová centra v Eurasii jsou pravděpodobně až druhotná. V oblastech dotyku a překryvu areálů se vyskytují hybridy a přechodné typy vzniklé křížením, u nichž je přesné určení zpravidla obtížné, např. severoamerické jedle balzámová a Fraserova nebo obrovská a ojíněná; rovněž ve Středomoří vznikali introgresanti a hybridi v důsledku posunu areálů druhů a klimatických změn a jejich taxonomické postavení není zcela vyjasněno. Existují i uměle vytváření kříženci (jedle portugalská, \"A\". × \"insignis\", \"A.\" × \"vilmorini\"). Jednotlivé taxony rodu jsou si geneticky poměrně blízké a jejich speciace je tak pravděpodobně spíše důsledkem geografické izolace než fyziologických a genetických procesů.\n\nObvyklá ploidie rodu je 2n=24; přirozená polyploidie se vyskytuje zcela výjimečně. Uměle vytvoření polyploidi se ukázali jako neživotaschopní.\n\nZde použitá klasifikace vychází z výše zmíněného Farjonova pojetí. Uvedeny jsou i některé významnější varianty a hybridní taxony.\n\n\n Jedlové dřevo je obecně podobné dřevu smrku, je ale světlejší a méně lesklé, předčí jej ovšem co do pravidelnosti růstu. Nachází i podobné využití jako smrk, je nicméně vesměs hůře oceňované. Jádrové dřevo není (minimálně po vyschnutí) odlišeno od světlejšího bělového. Na rozdíl od smrku či borovice neobsahuje pryskyřici vzhledem k tomu, že nemá pryskyřičné kanálky. Jeho suky též méně vypadávají. Má poměrně nízkou hustotu, která v rámci rodu osciluje kolem 450 kg/m³; americká Wood Database uvádí nejméně u jedle balzámové (\"Abies balsamea\", 400 kg/m³), nejvíce u jedle plstnatoplodé (\"Abies lasiocarpa\", 530 kg/m³); konkrétní čísla se ale u různých zdrojů liší. Jedlové dřevo je každopádně poměrně lehké, ohebné a pružné, ovšem méně odolné v tahu i tlaku (dosahuje v porovnání o něco horších hodnot než srovnatelné dřevo smrkové). Patří mezi měkká až velmi měkká dřeva. Je snadno opracovatelné i štípatelné, není však příliš trvanlivé (pod vodou více než na vzduchu) a špatně odolává hmyzím rozkladačům. Časem šediví až černá. Poskytuje kvalitní celulózu. Mezi druhy hojně využívané v dřevařském a papírenském průmyslu patří jedle bělokorá, jedle sibiřská nebo americké jedle obrovská a vznešená; dřevo nejkvalitnějších parametrů poskytuje právě jedle vznešená (\"Abies procera\").\n\nVyužívá se především na rámy, překližky, obaly a dýhy, ale i jako stavební dřevo. V hornictví se jedlové dřevo používalo v dolech jako výztuže pro jeho schopnost „varovat“ svým zvukem před závaly. Bylo též materiálem pro výrobu šindelů a ve středověku se využívalo v řezbářství, před masovým rozšířením smrku též na stavby krovů. Horské jedle bělokoré s úzkými letokruhy jsou někdy těženy pro rezonanční dřevo na výrobu hudebních nástrojů, oproti smrku však mají horší vlastnosti (nerovnoměrné vysychání, slabší estetická kvalita daná tendencemi dřeva časem tmavnout); využitelné jsou na rezonanční desky s nižší zvukovou frekvencí. Vhodnější než jedle bělokorá je pro tento učel jedle kavkazská (\"Abies nordmanniana\"). Z vysokých rovných kmenů jedlí se od antických dob dělaly lodní stěžně.\n\nZ pryskyřice jedle balzámové (\"A. balsamea\"), bohaté na terpeny, se sběrem z pryskyřičných puchýřků na kůře mladých stromů získává takzvaný Kanadský balzám (zvaný též Štrasburský terpentýn). Do nástupu syntetických materiálů se výrazně uplatňoval v optice jako fixační látka do mikroskopických preparátů a čoček i jako přísada do laků a barev. Využívá se též při výrobě léčiv jako součást mastí proti revmatu a artróze; má vynikající hojivé účinky, v minulosti se užíval k ošetřování pohmožděnin a výronů.\n\nPryskyřici jedle obrovské (\"A. grandis\") využíval indiánský kmen Sališů na západě Kanady na vymazávání a impregnaci lodí, pádel a jiných dřevěných výrobků. Smísena s dalšími přísadami byla součástí léčivých mastí při kožních problémech, poraněních a pohmožděninách. Jako tradiční léčivý prostředek pro zmírňování neuralgických potíží je v asijské medicíně využívána pryskyřice jedle himalájské (\"A. spectabilis)\" smísená s růžovým olejem.\n\nJedlové jehličí bylo odedávna využíváno jako zdroj aromatických esenciálních olejů. Z účinných látek obsahuje silice a různé terpeny (pineny, limonen, kamfen a další). Pro své dezinfekční, antiseptické účinky a příjemnou vůni je využíváno na výrobu prostředků k aromaterapii, při nemocech dýchacích cest, jako expektorans při kašli a zahlenění, jako hojivý přípravek při revmatismu a poruchách prokrvení, jako přísada do koupelí, stejně jako k celkovému zklidnění při stresu a nervozitě. Jedlové jehličí bylo některými indiánskými kmeny páleno jako vonné rituální vykuřovadlo. Jehličím jedle balzámové se vycpávaly polštáře pro lepší spánek; v Nové Anglii jsou takto vycpávané polštáře stále ještě prodávány jako turistický artikl; silice stejného druhu se užívají k výrobě osvěžovačů vzduchu a přírodních dezinfekčních prostředků.\n\nZ čerstvých výhonků jedle sibiřské se vyrábějí přípravky proti kašli a bronchitidě, destilovaný olej byl používán též k ošetřování ran. Její výhonky obsahují vedle silic a vosků i vitamíny A, B a C a jsou hojně sbírány, konzumovány a prodávány. Esence z jehličí jedle bělokoré se v Evropě přidávaly do kolínských vod, esence asijské jedle \"Abies pindrow\" zase do aromatických mýdel, deodorantů a inhalačních prostředků.\n\nŘada druhů jedlí patří mezi atraktivní okrasné dřeviny. Uplatňují se zejména jako výrazné solitéry v rozsáhlejších parkových a krajinářských úpravách (jedle vznešená, jedle kavkazská, jedle korejská, jedle ojíněná, jedle obrovská) díky impozantnímu vzrůstu, elegantnímu vzhledu a hustému zavětvení, které je ovšem zpravidla řidší než u podobně využitelného smrku. Lze je využít i pro vytváření tmavších kulis pro předsadby jiných, např. kvetoucích rostlin, nebo v řidších, rozvolněných skupinách. Méně se pro sadovnickou výsadbu hodí např. jedle bělokorá z důvodu zpravidla řidšího zavětvení a do plochy uspořádaného, a tím opticky méně výrazného olistění.\n\nKromě typicky temně zelené barvy může jehličí variovat v odstínech od leskle světle zelené (jedle sachalinská) přes nasivělou a stříbřitou (jedle ojíněná, jedle španělská, kultivary různých druhů typu 'Glauca' či 'Argentea') až po žlutozelenou (kultivary 'Aurea' mnoha druhů) a bělavě zelenou (varianty 'Variegata', resp. 'Albicans'). Pro menší prostory byly vyšlechtěny i kultivary keřovitého či přímo plazivého vzrůstu (u mnoha druhů kultivary typu 'Prostrata', 'Compacta', 'Tortuosa' nebo 'Nana'), pro smuteční výsadbu pak kultivary převislé ('Pendula', několik druhů).\n\nMladé jedle jsou oblíbené jako vánoční stromky díky atraktivnímu vzhledu, pravidelnému vzrůstu, pevnějším větvím a aromatickému jehličí, které vydrží bez opadání déle než u jiných stromů. Vzhledem k pomalému růstu jsou však vánoční jedličky zpravidla dražší než srovnatelně veliké borovice či smrky. Sbírá a prodává se též zelené chvojí na vánoční výzdobu a adventní věnce. Právě jedle bělokorá byla podle historických pramenů prvním stromem, který byl v souvislosti s Vánocemi zdoben, a to v 16. století ve francouzském Štrasburku.\n\nNa největším trhu s vánočními stromky na světě, v USA, je ročně vyprodukováno v průměru okolo 30 milionů živých vánočních stromků, většinou pěstovaných na plantážích a speciálně pro tento účel tvarovaných, např. vyštipováním pupenů. Největším producentem je stát Oregon: k nejpopulárnějším druhům patří jedle balzámová a vznešená, následovány douglaskou, jedlí Fraserovou a borovicí lesní. Ve Velké Británii tvoří jedle kavkazská kolem 80 % prodaných vánočních stromků, podobně jako v Německu. V ČR tvoří jedle (též nejčastěji kavkazská) 65 % prodeje, zhruba polovina prodaných stromků přitom pochází z dovozu. Jedle (obvykle ojíněné či kavkazské) též spolu se smrky (pichlavý, ztepilý) bývají pravidelně umísťovány jako vánoční stromy na hlavních náměstích českých měst.\n\nKromě řezaných stromků roste zájem i o vánoční jedličky v květináči. Zde se na rozdíl od řezaných stromků (alespoň v ČR) jedná výhradně o sazenice jedle bělokoré a jejich prodej si klade za symbolický cíl podpořit tímto způsobem návrat tohoto druhu do českých lesů.\n\nV mnohých kulturách se jedle objevuje jako posvátný strom, často společně ve dvojici s habituálně podobným smrkem. Ve starověkém Řecku byla jedle zasvěcena bohyni Artemidě, oba stromy též Dionýsovi. Pro staré germánské kmeny byly oba stálezelené jehličnany symbolem síly, houževnatosti, naděje a odolnosti vůči silám zimy, zasvěceny slunečnímu bohu Baldurovi a jako takové uctívány zejména o zimním slunovratu (svátek Yule), kdy byly zdobeny a jejich větvičky slavnostně nošeny; odsud pravděpodobně pramení zvyk zdobení jehličnanů o Vánocích. Bylo též zvykem o slunovratu v ohništi obřadně zapálit jedlové nebo smrkové poleno jako symbol navracejícího se Slunce a oběť ochranným silám lesa. U Keltů bývalo zvykem dávat zemřelému při pohřbu pod jazyk jedlové semínko; jedle bělokorá byla též jednou z dvaceti rostlin, podle kterých byla pojmenována písmena tzv. stromové abecedy – Oghamu. U starých Slovanů byly jedle sídlem lesních bohyň Dzivice a Boruty. V Mexiku zdobí vesničané své domy a kostely během náboženských svátků větvičkami jedle posvátné (\"Abies religiosa\"), přičemž se pravděpodobně jedná o christianizovanou formu dávných indiánských tradic.\n\nVysoké duchovní vážnosti požívala jedle ve venkovských oblastech Balkánského poloostrova, kde patřila k nejuctívanějším stromům. Byla považována za posvátnou „osu světa\" a kosmický strom, který svou štíhlou korunou roste „až do nebe\" a mohutným kůlovým kořenem sahá do hlubin k „Matce Zemi\". Imponující byla jistě též odolnost proti vývratům a nepřízni živlů, silný, masivní kmen vzrostlých jedinců a v neposlední řadě i lesklé stálezelené jehličí vytrvávající přes zimu. V lidových kulturách Rumunska, Vojvodiny a Srbska je jedle symbolem znovuzrození a stromem ukazujícím duši po smrti cestu do jiného světa a jako taková je opěvována v lidových písních; žalozpěvy za mrtvé byly na vesnicích často prováděny lidmi shromážděnými v kruhu okolo jedle.\n\nSvé místo má jedle jako léčivý strom též v různých soudobých new age a ezoterických směrech i v populárních „stromových horoskopech\", kde jsou jí připisovány schopnosti „regenerovat vitalitu a sexuální problémy, zahánět pesimismus a dodávat životní vyrovnanost\".\n\nJedle (v některých podobách zaměnitelně se smrkem) je oblíbenou heraldickou figurou používanou na erbech, praporech a jiných symbolech. Zobrazována je obvykle jako vzrostlý strom v přirozených barvách, někdy též stylizovaně (stříbrně, zlatě, koruna i kmen stejnou barvou apod.), jako vyrůstající z povrchu nebo s kořeny, v počtu jedné nebo vícera, se šiškami nebo bez nich. Jindy je v erbech použit pouze motiv jedlové větvičky s typickým trojitým rozvětvením. Ve znaku symbolizuje naději, stálost, věrnost, sílu a odvahu, ale i mladost a svěžest.\n\nJako heraldický symbol stojí jedle v erbech mnoha evropských měst a regionů, např. francouzského departementu Vosges (Vogézy). V českém prostředí mají jedli ve znaku mj. Mariánské Lázně, Volary nebo Tanvald (jehož německý název \"Tannwald\" ostatně v překladu znamená „jedlový les“). Vyvrácená jedle ve znaku města Vejprty upomíná na událost, při níž došlo k objevení stříbrné žíly pod městem.\n\nVe Spojených státech amerických je jedle Fraserova oficiálním vánočním stromem Severní Karolíny; oficiálně prohlášena byla roku 2005. Jedle balzámová je státním stromem kanadské provincie New Brunswick, jedle plstnatoplodá pak teritoria Yukon.\nJediným druhem přirozeně se vyskytujícím v českých a moravských lesích je jedle bělokorá (\"Abies alba\"). Po razantním ústupu ve 20. století se její stavy díky zlepšenému hospodaření a cílené lesnické obnově začínají opět zvyšovat, stále však zůstávají hluboko pod přirozeným i žádoucím zastoupením, přibližně na úrovni 1 %. Jako lesnicky perspektivní dřevina s velkým produkčním potenciálem se jeví introdukovaná jedle obrovská (\"Abies grandis\"), s jejímiž výsadbami se experimentuje již od začátku 20. století např. na území Školního lesního podniku Masarykův les Křtiny či v kosteleckém arboretu České zemědělské univerzity; v 70.–80. letech se o ní uvažovalo i jako o náhradě za ustupující jedli bělokorou. Většímu rozvoji jejího pěstování však brání dosavadní nezájem českého dřevozpracujícího průmyslu o její dřevo, a tedy i vlastníků lesů o její výsadbu.\n\nOjediněle je lesnicky pěstována i jedle ojíněná (\"Abies concolor\"), příp. její varianta jedle Lowova; hlavní uplatnění však nalézá jako parková dřevina ve městech. Na vánoční stromky a místy i v parcích je pěstována jedle kavkazská (\"Abies nordmanniana\"); v českých podmínkách je však poškozována mrazy, proto se pro lesnické využití příliš nehodí.\n\nDalší druhy jedlí se v českém prostředí vyskytují především coby sbírkové exempláře botanických zahrad a arboret. Tak např. arboretum Křtiny brněnské Mendelovy univerzity uvádí ve svém \"Průvodci\" celkem 11 taxonů jedlí, jmenovitě bělokorou, ojíněnou, vznešenou, líbeznou, plstnatoplodou (\"A. lasiocarpa\"), obrovskou, balzámovou, Lowovu (\"A. concolor\" subsp\". lowiana\"), Veitchovu, kavkazskou a nikkoskou (\"Abies homolepis\"). Vzrostlý exemplář vzácné jedle španělské (\"Abies pinsapo\") se nalézá v botanické zahradě Přírodovědecké fakulty MU v Brně, mohutně vzrostlé jedle řecké a řada asijských jedlí v arboretu Mendelovy univerzity v Brně-Černých Polích. Dendrologická zahrada Průhonice uvádí ve svém katalogu na 26 taxonů jedlí, pěstovaných v mnoha různých kultivarech, mezi nimi např. africké jedle numidskou a marockou; méně obvyklé jedle posvátnou a Kawakamiovu nalezneme v Botanické zahradě hlavního města Prahy.\n\nMnoho jedlí je v České republice památkově chráněno. Nejčastěji se jedná o jedle bělokoré (jejich seznam viz v příslušném článku), ve Šluknově však najdeme chráněnou jedli nikkoskou, v nedalekém Jiříkově jedli vznešenou, ve Starém Harcově na Liberecku pak jedli ojíněnou.\n\n\n\n \n"}
{"id": "63408", "url": "https://cs.wikipedia.org/wiki?curid=63408", "title": "Pronásledování katolické církve v Československu", "text": "Pronásledování katolické církve v Československu\n\nPronásledování katolické církve v Československu byl proces, probíhající systematicky v letech 1948-1989, nicméně na Slovensku a v Sudetech se ocitla katolická církev pod tlakem a perzekucemi ze strany komunistů a jimi ovládaných úřadů již v roce 1945. \n\nPronásledování mělo mnoho podob a týkalo se jak církve jako celku, tak jejích jednotlivých členů. U církve jakožto organizace šlo o naprostou likvidaci nezávislého církevního tisku, vytlačení církve ze společnosti do kostelů, podrobení řady čistě církevních záležitostí kuratele státu, likvidaci řádů a řeholních kongregací, zákonně neodůvodněnou internaci či věznění vysokých církevních hodnostářů a zásahy do obsazování církevních úřadů, resp. znemožnění jmenování do nich. Snahou komunistického režimu bylo také přepisovat a upravovat dějiny českého národa tak, aby by v něm katolická církev působila jako negativní činitel. K tomuto účelu věnovala i velké finanční prostředky, které využila na tvorbu tendenčních historických snímků.\n\nU jednotlivců docházelo k justičním i méně institucializovaným vraždám, věznění a mučení (které řadu obětí zabilo nebo zničilo jejich zdraví natolik, že zemřely krátce po propuštění) a k výrazné a systematické diskriminaci katolíků v přístupu k vyššímu vzdělání a významnějším pozicím ve společnosti. \n\nČeskoslovenské pronásledování katolické církve je běžně označováno za nejkrutější v rámci té části poválečné komunistické části Evropy, která nebyla přímo připojena k vlastnímu území SSSR, jde však o diskutabilní tvrzení (o špičkový post se uchází i Jugoslávie a Albánie).\n\nIntenzita pronásledování katolické církve v Československu kolísala – za nejkrutější éru lze označit konec 40. a počátek 50. let, naopak do značné míry bylo omezeno v letech 1968–1969.\n\nKomunismus je ideologie založená mimo jiné na ateismu a tzv. vědeckém materialismu. Náboženství je podle Marxe součástí ideologie, která odráží stávající socioekonomické podmínky. Jako takové hraje především stabilizační roli; brání utlačovaným skupinám obyvatelstva rozpoznat svou vlastní společenskou situaci, místo které mu nabízí iluzorní únik do náboženských představ (\"náboženství je opiem lidu)\". Tak náboženství pomáhá udržet stávající řád a je překážkou v emancipaci lidstva. Podle komunistů v průběhu ustavení beztřídní společnosti zaniknou sama od sebe či budou zničena. \n\nKomunistická strana Československa v intencích těchto tezí předpokládala naprostou likvidaci církví a náboženských společností a vymýcení náboženství. Těchto cílů mělo být dosaženo částečně násilím, částečně indoktrinací ve školách a pečlivou selekcí budoucí inteligence. Počítalo se však s možností, že po přechodnou dobu bude trpěna (a případně i do jisté míry organizačně podporována) existence a činnost těch církví a náboženských společností, které budou ochotny podřídit svou činnost komunistické politice a požadavkům. \n\nNejtvrdším perzekucím a útokům měla čelit katolická církev, která byla v Československu nejsilnější (ještě v roce 1950 se k ní minimálně formálně hlásily tři čtvrtiny všeho obyvatelstva v Českých zemích) a jejíž hlava (papež) sídlila mimo dosah komunistického bloku. Předpokládalo se, že řeckokatolická církev bude násilím spojena s ruskou pravoslavnou, zatímco římskokatolická církev bude oddělena od Říma a přeměněna na národní církev plně ovládanou státem. (Druhá část tohoto plánu se později ukázala jako naprosto nerealizovatelná.)\n\nKatolická církev si byla vědoma nepřátelství komunistů vůči náboženství a ke komunismu zaujala striktně odmítavý postoj. Oficiálně jej deklarovala jako křesťanství nepřátelskou a s křesťanstvím neslučitelnou ideologii, kterou kladla na roveň nacismu, ovšem s předpokladem, že komunismus je mnohem nebezpečnější, neboť lépe maskuje svoji hrůznou podstatu. V roce 1949 gradovalo nepřátelství mezi katolickou církví a komunistickým blokem (zejména z důvodu pronásledování silných katolických komunit v nových zemích komunistické sféry a v důsledky systematické snahy komunistů v těchto zemích infiltrovat katolickou církev a ovládnout ji zevnitř a zezdola) a papež Pius XII. podepsal výnos, který exkomunikoval členy komunistických stran, podporovatele a spolupracovníky komunismu a zdůraznil, že automatická exkomunikace dolehne na každého, kdo do strany založené na komunistické ideologii vstoupí.\n\nČeskoslovenští katoličtí biskupové se po celou dobu snažili vyhnout přímé a plné konfrontaci s novou komunistickou vládou. Byli si vědomi jak toho, čeho jsou komunisté schopni, tak faktu, že takovou konfrontaci nemohou vyhrát. Požadovali ovšem, aby stát nezasahoval do vnitrocírkevních záležitostí a aby ponechal církvi alespoň minimální prostor k veřejnému působení. Současně bylo jednoznačně dáno, že církev nemůže nijak podpořit nový režim a politický systém. Komunisté měli zcela jiné plány: hodlali církev zcela vytlačit z veřejného života (výjimkou byly případy, kdy byla pro komunistické vedení důležitá, ale jinak na ni bylo poukazováno jako na buržoazní přežitek) a ovládnout ji a vyžadovali od ní pozitivní hodnocení a podporu svých cílů a svého konání. Za těchto okolností se nedal kompromis najít a ke konfrontaci muselo nutně dojít.\n\nPrvní útoky proti katolické církvi byly zahájeny již během osvobozování Československa a v krátkém období v letech 1945–1948. Mnohé církevní spolky a organizace se staly (zejména na Slovensku) terčem útoků, které byly konány pod záminkou zúčtování se slovenským fašismem, došlo k několika zatčením a pokusům odsoudit církevní představitele (např. biskup Ján Vojtaššák, jezuita Tomislav Kolakovič), což se však obvykle nedařilo, protože státní soudy byly ještě v mnoha ohledech nezávislé. Docházelo též k nezákonným konfiskacím církevního majetku v Sudetech (odůvodňovány byl poukazem na Benešovy dekrety a tvrzením, že jde o německý majetek; šlo však jednoznačně o majetek církevní, který měly osoby německé národnosti pouze ve správě). V českých oblastech bylo pro komunisty proticírkevní tažení mnohem komplikovanější, protože zde byla katolická církev jednoznačně chápána jako silné protinacisticky zaměřená organizace, která obstála se ctí, jak konstatoval v jednom ze svých tehdejších projevů i Zdeněk Nejedlý. V jejím čele stáli vězni z nacistických koncentračních táborů (např. biskupové Beran a Trochta), církev též několikrát dala nepřehlédnutelnými diplomatickými kroky na nejvyšší úrovni najevo, že respektuje hranice Československa (zejména změnou hranic diecézí v roce 1937 a odmítáním dalších úprav hranic diecézní správy, které požadovalo nacistické Německo po Mnichovské dohodě), jakož i že Protektorát Čechy a Morava neuznává za součást Německa (např. střet nad jmenováním Antonína Eltschknera). Více podrobností v článku Vatikán a nacistické Německo.\n\nKomunisté ovšem již v této fázi usilovali o obecné omezení církve – šlo o prosazování myšlenky jednotné školy, která měla mimo jiné znamenat likvidaci nebo alespoň ovládnutí církevního školství (v Českých zemích, na Slovensku bylo prakticky zlikvidováno již v roce 1945) a další pozemkové reformy, které měly mimo jiné zabrat pozemky jak podnikatelů, tak i právě církví. Značná část těchto opatření byla prosazena až po Únoru 1948, některé jejich body však již dříve. Představitelé katolické církve se v této době snažili politickým otázkám vyhýbat a omezili se na obranu proti zásahům státu a kritiku kroků, které měly podle jejich názoru poškodit církev. I političtí představitelé katolicismu byli (díky drtivému úspěchu komunistů a levicových stran obecně ve volbách v roce 1946) v hluboké defenzívě, jejich pozici navíc ztěžovaly velmi chladné vztahy mezi českými a slovenskými katolíky.\n\nÚnorový převrat proběhl rychle a v podstatě bez odporu oficiálních církevních struktur. Ministři stran politicky reprezentujících katolíky (Československá strana lidová a Demokratická strana) odstoupili společně s ministry ostatních demokratických stran. Po dokončení převratu pak následně došlo k likvidaci či obrodě jejich stran. Oddíly tvořené komunisticky uvědomělými občany (většina z nich však nebyla členy strany) násilím zabraly sekretariáty a pobočky strany lidové a nakonec zvolily nové vedení v čele s Aloisem Petrem a Josefem Plojharem (stalo se tak po rezignaci řádného vedení v čele s Janem Šrámkem a Františkem Hálou, které ovšem ještě před svou rezignací Plojhara i Petra ze strany vyloučilo). Asi nejviditelnější známkou odporu proti komunistickému převratu mezi lidem byly demonstrace studentů, jejichž jádro tvořili členové křesťanských a národněsocialistických studentských spolků, ty však byly násilím rozehnány lidovými milicemi a příslušníky SNB.\n\nKomunistická strana se na boj s církví dlouhodobě připravovala. Je nepochybné, že základní představy o vyřešení náboženských problémů měli vůdci komunistů mnohem dříve, než Klement Gottwald vyhlásil na schůzi ÚV KSČ dne 9. června 1948: \"„Pryč od Říma a směrem k národní církvi… Je nutné církev neutralizovat a dostat ji do svých rukou tak, aby sloužila režimu…“\" Podporu v tomto boji měl komunistické straně zajistit stání aparát i komunistické mezinárodní organizace, v první řadě Informbyro. Boj se rozjížděl pomalu, církev se mu snažila vyhnout a komunistická strana nechtěla věc uspěchat a doufala v to, že se jí podaří církev do určité míry využít a možná i získat na svou stranu některé katolické biskupy a kněze. \n\nPokud však boj proti oficiálním církevním strukturám začínal pomalu, proti řadovým věřícím začal už mnohem dříve. Již den po převratu byly zřízeny tzv. akční výbory Národní fronty, které začaly čistit významné pozice v podnicích a celé školství a vědecká pracoviště od politicky nespolehlivých pracovníků. Zejména ve školství bylo příslušení k církvi (a zejména aktivně k římskokatolické církvi) pro učitele (ale i většinu studentů) ve většině případů dostatečným důvodem pro vyhazov. Stát zlikvidoval spolu s ostatními nezávislými postupně také i katolický tisk (což později odůvodňoval „nedostatkem papíru“, ačkoliv komunistický tisk měl papíru nadbytek). Jeho částečnou obnovu podmiňoval tím, že on určí složení vedení i redakčních rad, což bylo pro církev nepřijatelné. \n\nPo tisku likvidovala komunistická vláda i další katolické organizace, zejména ty, co měly co do činění s výchovou či měly masový charakter, a mohly tak ovlivňovat mnoho lidí. V březnu 1948 byly násilně sloučeny všechny tělovýchovné jednoty a spolky do nové celostátní organizace Sokol. Zanikla tím mimo jiné katolicky orientovaná tělovýchovná jednota Orel. V dubnu 1948 byl přijat zákon o jednotné škole, který posléze vedl k likvidaci církevního školství. O rok později byl násilně sloučen Junák do celostátní organizace ČSM Československý svaz mládeže, který dále působil jako politický indoktrinační spolek, vedoucí děti ke komunistickému smýšlení. Skautské ideály byly označeny za buržoazní a nepokrokové a postupně byly v rámci ČSM likvidovány – v prvé řadě se to týkalo katolických oddílů a družin .\n\nSouběžně se stále rychlejší likvidací katolických organizací a tisku vyslovil režim ústy Alexeje Čepičky požadavek, aby církev vyslovila jednoznačnou podporu režimu a naznačil, že by to mohlo vést k uvolnění. Biskupové to odmítli s poukazem na nadstranickost církve, která se nemá vázat na žádný režim. Zároveň se objevilo jedno z největších ohnisek sváru mezi církví a KSČ pro příští roky, když arcibiskup Beran i další biskupové zakázali kněžím politickou činnost. Podle tohoto rozhodnutí, jdoucího v trendu soudobých snah katolické církve vyvázat kněze z politiky, neměli kněží kandidovat na žádné politické funkce, a pokud už nějakou měli, měli na ni rezignovat. To postihlo zejména tzv. vlastenecké kněze v čele s Josefem Plojharem. Když ti nařízení ignorovali, vyústila celá situace v ostrý střet mezi státem a církví. \n\nV květnu byla přijata nová ústava, která měla teoreticky garantovat práva občanů, praktický výsledek však byl přesně opačný – v rukou komunistického zákonodárství a justice poskytla potřebný rámec pro restrikce. Den poté byla zahájena jednání mezi státem (Čepičkova církevní komise) a církví (biskupové Trochta, Lazík a další). Jednání poznamenávalo napětí plynoucí z toho, že Čepičkovými poradci na jednání byli „vlastenečtí\" kněží Plojhar a Josef Beneš, z nichž minimálně Plojhar byl považován za zrádce a odpadlíka. Vedoucí roli na straně církve zastával litoměřický biskup Štěpán Trochta, který zároveň zastával pozici co největší vstřícnosti vlády. Jeho pozice však byla oslabena jednak nesouhlasným postojem a pasivní rezistencí formální hlavy katolické církve v Československu, arcibiskupa Berana, jednak ji podkopávala nedůvěryhodnost vládní strany, která systematicky porušovala dohody, neplnila sliby a postupně zvyšovala své požadavky. \n\nNa konci května se konaly zmanipulované volby do parlamentu, v nichž však byla pouze jednotná kandidátka Národní fronty. V červnu odstoupil nemocný prezident Edvard Beneš, když předtím odmítl podepsat komunistickou ústavu a nahradil jej Klement Gottwald. Pražský arcibiskup Josef Beran sloužil na jeho počest slavnostní \"Te Deum\", (Tato slavnostní mše byla u nás při příležitosti zvolení prezidenta sloužena u 3 prezidentů: předtím v roce 1938 při zvolení Emila Háchy, v roce 1948 při zvolení Klementa Gottwalda a v roce 1990 při zvolení Václava Havla). Vztah církve a státu se stále zhoršoval a jednání se státem nabírala přes smírčí snahy biskupa Trochty konfrontační charakter. Komunisté se pokusili \"Te Deum\" využít jako důkaz podpory režimu ze strany církve, na což Beran reagoval veřejným prohlášením, že komunisté si sice mohou \"Te Deum\" objednat a on jim musí vyhovět bez toho, že by to cokoliv znamenalo, tím však druhou stranu urazil a rozzuřil. Ještě větší rozbušku představovala suspenzace a exkomunikace Josefa Plojhara, kterého arcibiskup Beran potrestal za ignorování zákazu kandidatury ve volbách a přijetí postu v komunistické vládě. Beran odmítl vydírání ze strany státu a přes jeho enormní nátlak ani jeden z církevních trestů neodvolal. Vztah mezi církví a státem přerostl v otevřenou válku.\n\n\"Související informace naleznete v článcích Proces Machalka a spol., Akce K a Katolická církev v komunistickém Československu#Internace episkopátu (1949–1963).\"\n\nV červnu začalo zatýkání některých nepohodlných církevních osobností. Jednou z nich byl převor dominikánského kláštera ve Znojmě, Jakub Antonín Zemek (zatčen v červnu 1948, odsouzen v září téhož roku). V listopadu 1948 navštívili českoslovenští biskupové Beran, Čársky a Trochta Vatikán. Papež Pius XII. a jeho poradce Tardini je varovali, že naděje na rychlý pád komunismu není reálná a že je třeba se připravit na dlouhý život v totalitě. Pius XII. vyzval biskupy, aby se snažili protahovat jednání a v získaném čase připravili církev na život v totalitě, a za tímto účelem jim udělil tzv. mexické fakulty. V lednu 1949 zaslali biskupové vládě memorandum, které žádalo nápravu největších křivd a nezákonností spáchaných v roce 1948 vůči církvi a na ni napojeným organizacím a požadovala splnění slibů Čepičkovy církevní komise o zachování církevního školství. ÚV KSČ se k němu vyjádřil v tom smyslu, že zlepšení může církev očekávat jen tehdy, pokud bude plně spolupracovat se státem. V únoru byla opět zahájena jednání mezi biskupy a státem, která se i nadále vedla (zejména ze strany státu) ve velmi konfrontačním duchu. Čepička požadoval vyhlášení loajality k výročí února, přičemž zdůraznil, že než bude text zveřejněn, musí být přečten a zrevidován jeho církevní komisí, kterýžto požadavek považovali církevní představitelé za naprosto nehorázný. \n\nDne 22. března 1949 měla biskupská konference jednat o požadavcích státu, jednání ale bylo hned na začátku přerušeno, neboť v zasedací místnosti bylo objeveno odposlouchávací zařízení. Arcibiskup Beran protestoval u ministra vnitra Noska a dopisem i u předsedy vlády Zápotockého, který mu odpověděl, že česká policie odposlechy nepoužívá (což bylo směšné tvrzení i dle tehdejšího obecného povědomí) a že zařízení tam nejspíše instaloval Vatikán nebo cizí zpravodajská služba. Zároveň poradil Beranovi, že by bylo lepší, kdyby si každý z biskupů vyžádal ochranu policie. \n\nBeran poté napsal Noskovi, že vláda získává podezřele rychle podezřele přesné informace o průběhu zasedání biskupské konference a zopakoval obvinění, že zařízení bylo instalováno Noskovými podřízenými. Přidal k němu další obvinění týkající se odposlouchávání telefonů a otevírání pošty a prohlásil, že církev takovéto metody nemohou překvapit, protože je dobře zná z dob nacistické totality. \n\nDopis zůstal bez odpovědi kromě dalších kroků vlády: omezení církevních finančních sbírek, zákaz jakéhokoliv školení a vyučování lidí mimo kostel a pořízení podrobného soupisu všech náboženských spolků a jejich představitelů jako podkladu pro další akce a zesílení štvavé kampaně proti církvi, jejím představitelům a Vatikánu. Čepička bez problémů prosadil ve vedení strany tajné usnesení opírající se o jeho koncepci, která počítala se záborem většiny dosud nezabraného církevního majetku, odtržením obyčejných katolíků od kléru a kléru od biskupů a převedení katolíků pod národní církev, jejíž páteří měla být stávající církev československá husitská. Kněžskou službu zde měli pro první rok vykonávat husitští kněží, tzv. vlastenečtí kněží a asi 300–500 spolehlivých občanů, které stát vybere z absolventů letošních maturitních ročníků a nechá projít rychlokurzem.\n\nKoncem dubna zaslali českoslovenští biskupové nové memorandum vládě a oběžník duchovenstvu, v němž popřeli některé nepravdivé informace šířené státní propagandou, popsali nejtěžší formy útlaku, kterým církev musí čelit a nepřímo vyzvali kněží, aby se připravili na další, mnohem těžší perzekuce. Krátce poté započala první fáze Čepičkova plánu, která spočívala v likvidaci československé Katolické akce a jejím následným nahrazením komunisty a jejich spolupracovníky řízenou „Katolickou“ akcí. Nyní již boj rychle gradoval. Odpovědí církve byla exkomunikace participantů tzv. Katolické akce (20. června 1949) a všech členů komunistické strany (1. července 1949). Odpovědí státu bylo přerušení diplomatických styků s Vatikánem a přijetí zákonů podřizujících církev státní moci; nyní tak již komunistické vedení de facto církev zbavilo nezávislosti. Katoličtí biskupové byli nezákonně internováni a bylo jim znemožněno vykonávat své úřady. \n\nV roce 1950 se odehrál první monstrproces, který měl zdiskreditovat významné představitele řádů. Ihned poté byly v Akci K zlikvidovány mužské kláštery a 2376 řeholníků internováno v tzv. centralizačních klášterech, což byly kláštery přeměněné na koncentrační tábory. Ve stejný den byla v Akci P násilně sloučena řeckokatolická církev s pravoslavnou, jak již bylo dříve plánováno. Poté byla zahájena Akce Ř, postupná likvidace a vytěsňování ze společnosti u ženských řeholních společenstev, která byla ovšem pozvolnější a narážela na potíže, jak nahradit školený personál v nemocnicích a sociálních zařízeních. Z pokrokových kněží byl ustanoven Velehradský výbor katolického duchovenstva. \nBěhem let 1949–1951 byli StB internováni nebo zcela izolováni všichni biskupové mimo Antonína Eltschknera, nejdéle:\n\nBěhem ledna 1950 až ledna 1953 byli zatčení a posléze odsouzeni ve vykonstruovaných procesech biskupové:\n\nPo roce 1960 došlo k druhé vlně soudů:\n\nVěznění se nevyhnulo ani řadovým kněžím či dokonce řeholním sestrám (např. boromejka Marie Vojtěcha Hasmandová). V roce 1950 zemřel na následky bestiálního mučení při výsleších kněz Josef Toufar, vyšetřovaný v souvislosti s kauzou dodnes nevyjasněného tzv. Číhošťského zázraku. V roce 1951 byli v souvislosti s tzv. případem Babice popraveni tři kněží ze západní Moravy (Jan Bula, Václav Drbola a František Pařil) a další tři kněží (Jan Podveský, Josef Valerián a moravskobudějovický děkan Josef Opletal) byli několik let vězněni. Někteří duchovní zemřeli ve vězeních z důvodu odepření lékařské péče (např. salesián Vojtěch Basovník). \n\nZnámo je také několik případů záhadných úmrtí kněží, obvykle oficiálně prezentovaných jako sebevraždy. V roce 1950 za záhadných okolností zemřel děkan Ludvík Sobek v Petrovicích u Karviné (podle oficiální verze spáchal sebevraždu), zhruba o rok později rovněž za nejasných okolností zemřel kněz litoměřické diecéze Emil Brůna. V roce 1960 pak Franz Sitte, farář v Bořislavi u Teplic měl údajně spáchat sebevraždu během svého věznění ve vyšetřovací vazbě (vyšetřování v 90. letech 20. století dokázalo, že ve skutečnosti byl zavražděn).\n\nPo roce 1968 spočívalo pronásledování převážně v ideologickém dozoru tzv. církevních tajemníků nad činností kněží. Kněží, kteří se nepodřídili, byli často i za maličkosti zbaveni tzv. státního souhlasu k výkonu duchovenské činnosti a za jakoukoliv státem netolerovanou činnosti byli trestně stíháni pro tzv. maření státního dozoru nad církvemi. Státní bezpečnost také sledovala a potírala činnost tzv. podzemních částí církve. Výsledkem této normalizace a činnosti tzv. církevních tajemníků, byla kromě jiného i smrt vězně několika koncentračních táborů sídelního biskupa litoměřického Štěpána kardinála Trochty, pouhý jeden rok od odtajnění jeho kardinálské hodnosti v roce 1973 a jeden rok předtím, tedy 1972, kdy byl \"ubit\" sídelní biskup českobudějovický Josef Hlouch. Začátkem 80. let došlo v Polsku i Československu k několika vraždám přičítaných snaze tajných policií zmařit kontakty církve s Vatikánem a církví na Západě. Dosud zůstávají otazníky například nad smrtí Přemysla Coufala, tajně působícího benediktinského opata i Pavla Švandy, synovce kardinála Špidlíka, po jeho návratu z Itálie.\n\nSituace v katolické církvi se normalizovala až po roce 1989, kdy byla v postkomunistických státech uskutečněna ze strany státu plná náboženská svoboda. Nedořešen zůstal dosud ekonomicko-právní vztah státu a církve. Církev sama se potýká s polarizací vzniklou tím, že ve skryté části církve se během pronásledování rozvinula větší teologická otevřenost a pluralita i netradiční formy církevní praxe, zatímco oficiální teologické vzdělání bylo méně kvalitní, uzavřené novým teologickým proudům a omezované státní mocí a veřejná činnost církve byla omezena na kostelní bohoslužby. Někteří teologové či ženatí kněží, kteří se v roce 1990 zařadili do oficiální činnosti církve, z ní byli následně opět vytlačeni. Napjatá atmosféra byla i ohledně kněží nebo jiných osob v církevním aparátu, kteří byli členy kolaborantské kněžské organizace Pacem in terris nebo byli spolupracovníky Státní bezpečnosti. Zvláštní napětí panovalo například mezi některými kněžími, kteří pracovali bez státního souhlasu (Anton Srholec), a nacionalisticky orientovaným trnavským arcibiskupem Jánem Sokolem, který byl evidován jako spolupracovník StB.\n\nÚstava měla teoreticky garantovat práva občanů (včetně náboženských), byla do ní však vtělena obecná omezení těchto práv, která dávala prostor ostatním zákonům a soudům k radikálním omezením a postihům těchto práv v míře, jaká byla v demokratických státech nemyslitelná a umožňovala kriminalizaci i čistě náboženských úkonů. Ne vždy byl problém přímo ve formulaci těchto omezení, někdy stačily formulace běžné v demokratických státech, vykládané ovšem na základě oficiálního komunistického pohledu, že \"stát = komunistická strana\" a že zájmy těchto subjektů jsou totožné, takže i náboženská výchova dětí mohla být v tomto úhlu pohledu brána jako útok proti republice. Prezident Edvard Beneš ji odmítl podepsat a krátce poté musel z funkce odstoupit.\n\nNejdůležitějšími paragrafy Ústavy z pohledu církve byly: \n\n\n\n\n\n\n\n\n\nTrestný čin maření dozoru nad církvemi a náboženskými společnostmi: \n\n\n\n\n"}
{"id": "63411", "url": "https://cs.wikipedia.org/wiki?curid=63411", "title": "Gentamicin", "text": "Gentamicin\n\nGentamicin je aminoglykosid se širokým spektrem účinku pro parenterální použití (vedlejší účinky v závislosti na koncentraci). Byl izolován v roce 1963 z \"Micromonospora purpurea\". Má bakteriostatický až baktericidní účinek na většinu gramnegativních bakterií, včetně pseudomonád, stafylokoků. Neúčinkuje na enterokoky, mykobakterie a anaerobní bakterie, vstup do bakteriální buňky je aero-dependentní. Pravidelný vznik rezistence (enzymatická inaktivace acetylázami a fosfotransferázami, částečně i impermeabilita buněčné stěny a alterace vazebných proteinů). Gentamicin je značně toxický – ototoxicita (vestibulární funkce), nefrotoxicita (postižení proximálních tubulů ledvin). Využití: terapie závažných infekcí a sepsí, často v kombinaci s beta-laktamovými antibiotiky, močové a stafylokokové infekce, novorozenecký zánět spojivek. Pro předejití toxicitě je u systémového podání žádoucí monitorování plazmatických koncentrací.\n\nGentamicin je znám především z chirurgie – při úporném hnisání, těžce léčitelné hnisavé píštěle (a pod.) se do svalu okolo periostu zavádí tzv. gentamicinový řetězec (znám spíše jako gentamicinové kuličky). Takto vpravené antibiotikum napomáhá a) zamezení kultivaci bakterií (v lepším případě je i hubí), b) částečně přispívá k urychlení procesu hojení.\n"}
{"id": "63412", "url": "https://cs.wikipedia.org/wiki?curid=63412", "title": "Draco Malfoy", "text": "Draco Malfoy\n\nDraco Malfoy (* 5. června 1980) je fiktivní postava ze série knih J. K. Rowlingové \"Harry Potter\". Je synem Luciuse a Narcisy Malfoyových. Ve Škole čar a kouzel v Bradavicích je zařazen do Zmijozelu. Je oblíbencem Severuse Snapea, ředitele této koleje. Je pyšný na svou čistou krev, nemá rád mudly a mudlorozené čaroděje. Jeho otec je smrtijed. Ve škole je stále doprovázen spolužáky Vincentem Crabbem a Gregorym Goylem. Draco je popisován jako vysoký chlapec s bledým obličejem, ulízanými blonďatými vlasy a světle šedýma očima. I když Draco často dává najevo nadřazenost, v krizových situacích se projevuje jako strašpytel, např. v prvním díle při školním trestu v Zapovězeném lese, kdy utekl před postavou v kápi. Připadá si, že je něco víc než obyčejný čaroděj. Jeho otec pracuje pro Voldemorta. Ve filmovém zpracování ho ztvárnil Tom Felton. Jméno Draco znamená drak, příjmení Malfoy patrně vychází z francouzského mal foi – zlá víra, nepoctivost.\n\nDraco se poprvé objeví v obchodě madame Malkinové, když si tam Harry přijde koupit hábity. Nepozná, že se k němu chce Harry chovat přátelsky, a tak s ním hned začne jednat arogantně. Zeptá se, jestli jsou jeho rodiče \"jejich\" (čistokrevní) a řekne mu, že si myslí, že původem mudlové by vůbec neměli být přijímáni ke studiu. Také hned prozradí, že by chtěl být ve Zmijozelu. Znovu se s Harrym potkají v Bradavickém expresu. Poté, co Draco uráží Weasleyovi, Harry odmítne jeho nabídku k přátelství, a tak začne jejich další nepřátelství. Moudrý klobouk zařadí Draca, jak předpokládal, do Zmijozelu ještě než se vůbec stačí dotknout jeho hlavy. Draco se stane oblíbencem učitele lektvarů a zmijozelského ředitele Severuse Snapea. Později naláká Harryho na půlnoční souboj a doufá, že ho po večerce přistihne školník Argus Filch. Harry před ním ale uteče.\n\nVe druhém díle se Draco stane chytačem zmijozelského famfrpálového mužstva poté, co jeho otec daruje týmu nová košťata (Nimbus 2001). Když to Hermiona komentuje tím, že v Nebelvíru se hráči do týmu dostávají díky talentu a ne díky úplatkům, řekne o ní, že je mudlovská šmejdka. To rozčílí všechny Nebelvírské kromě Harryho a Hermiony, kteří, jako vychovaní mudly, nevědí, co to znamená. Kvůli tomu také pak Harry, Ron a Hermiona podezřívají Draca, že je Zmijozelův dědic, který otevírá Tajemnou komnatu. Harry a Ron se promění pomocí mnoholičného lektvaru v Crabbea a Goylea a snaží se z Draca dostat nějaké informace, ale zjistí jen, že Draco dědicem není.\n\nNa začátku třetího ročníku je během první Hagridovy hodiny péče o kouzelné tvory Draco napadnut hipogryfem Klofanem poté, co ho urazí, ačkoli Hagrid předtím studenty varoval ať to nedělají. Předstírá závažné zranění, kvůli čemuž je famfrpálový zápas mezi Zmijozelem a Nebelvírem odložen na později. Draco toho chce zároveň využít k tomu očernit Hagrida a dostat ho pryč ze školy. Hagrid je osvobozen, ale Klofan je odsouzen k popravě. Draco také pobízí Harryho, aby se pomstil Siriusi Blackovi za to, co měl udělat jeho rodičům.\n\nPoté, co je Harry nečekaně vybrán jako čtvrtý bradavický šampion v turnaji tří kouzelnických škol, vyvolá Draco akci proti Harrymu a vytvoří odznaky s nápisem \"Podporujte Cedrica Diggoryho\" a \"Potter je hnusák\". Harry a Draco na sebe navzájem zaútočí, ale kouzla zasáhnou Hermionu a Goylea. Draco také poskytuje rozhovory Ritě Holoubkové, ve kterých jí dává zlomyslné a často lživé informace o Harrym a Hagridovi. Když se Draco pokusí zákeřně zezadu zaútočit na Harryho, promění ho Barty Skrk ml. v přestrojení za Alastora Moodyho ve fretku a mlátí s ním o zem. Vánoční ples Draco navštívil s Pansy Parkinsonovou.\n\nV pátém díle se Draco stane spolu s Pansy Parkinsonovou zmijozelským prefektem a protože pak podporuje i Dolores Umbridgeovou stane se členem \"vyšetřovatelského sboru\", čehož značně využívá jako ostatní jeho členové. V rámci něho se podílí na odhalení Brumbálovy armády. Předtím také (poté, co Nebelvír porazí Zmijozel ve famfrpálu) posměšnými urážkami provokuje Harryho, Freda a George, kteří se na něj vrhnou. Za to jim Umbridgeová udělí doživotní zákaz hraní famfrpálu. (Zákaz později po jejím odvolání pozbyl platnosti.) Poté, co je Dracův otec a další smrtijedi uvězněn v Azkabanu, se za to Draco několikrát pokusí Harrymu pomstít. Poprvé tomu zabrání Snape a McGonagallová, podruhé členové Brumbálovy armády, kteří ho (a s ním Crabba s Goylem) spacifikovali.\n\nV šestém díle Voldemort udělí Dracovi náročný úkol – zabít Brumbála. Jeho matka se bojí, že to nezvládne, a tak spolu s Belatrix navštíví Snapea a ten se zaručí neporušitelným slibem, že Dracovi pomůže. Později sledují Harry, Ron a Hermiona Draca k Borginovi a Burkesovi, kde chce po Borginovi opravit nějakou věc a chce, aby mu zároveň nějakou schoval a neprodával ji. Draco Borginovi ukáže něco na své ruce a Harry si myslí, že je to znamení zla. V Bradavickém expresu Harry opět Draca sleduje pod neviditelným pláštěm s tím, že ho chce slyšet, jak se chlubí zmijozelským s úkolem, který mu Voldemort dal. Draco zjistí, že tam Harry je, a tak ho znehybní (pomocí kletby Petrificus totalus), zlomí mu nos a nechá ho ve vagónu. Harryho pak zachrání Nymfadora Tonksová (ve filmu Lenka Laskorádová).\n\nVětšinu školního roku Harry stráví tím, že se snaží odhalit Dracovo tajemství. Když je napadena Katie Bellová a Ron, Harry si pokaždé myslí, že za tím stojí Draco (má pravdu). Draco celý rok využívá Komnatu nejvyšší potřeby, aby opravil rozplývavou skříň, pomocí které budou moci smrtijedi vniknout do Bradavic. Stejná skříň je i u Borgina a Burkese. Vchodem do jedné se dá dostat do druhé. Dracovi se to dlouho nedaří a psychicky se kvůli tomu zhroutí, našel přítelkyni v Ufňukané Uršule. Harry ho uslyší u Uršuly, na dívčích záchodcích, Draco se proti němu pokusí použít kletbu Cruciatus, Harry je ale rychlejší a použije zaklínadlo Sectumsempra. To způsobí Dracovi vážná zranění, od kterých mu pomůže Snape, protože cítí vliv neporušitelného slibu.\n\nKrátce před koncem se Dracovi podaří opravit rozplývavou skříň a do Bradavic vniknou smrtijedi. Dracovi se také podaří zajmout Brumbála, který si s ním dlouhou dobu povídá o tom, co Draco dělá a proč to dělá. Brumbál ví, že útoky na Katie Bellovou a Rona byly ve skutečnosti směřované proti němu a ví o úkolu, který Voldemort dal Dracovi. Draco stále váhá, jestli zabije Brumbála, nebo ne. Nakonec však zjistí, že to nedokáže a od té doby se v něm probouzí svědomí a dobrá vůle. Pak přijde Snape, zabije Brumbála a spolu s Dracem a ostatními smrtijedy uprchnou z Bradavic.\n\nMalfoyovi se stanou váhavými pobočníky Voldemorta, který nyní využívá jejich sídlo jako ústředí. Když jsou Harry, Ron a Hermiona zajati, Draco je vyzván k tomu, aby je identifikoval. Váhá ale, zda by jim nakonec neměl spíš pomoct, protože už si začíná uvědomovat hrůznost a nesmyslnost Voldemortova režimu. Nakonec se rozhodne pro jakýsi neutrální tah, řekne pouze, že by to mohli být oni a nepomůže tím vlastně nikomu. Před jejich úspěšným útěkem vyhraje Harry nad Dracem v souboji a získá tak jeho hůlku.\n\nKdyž se Harry, Ron a Hermiona snaží získat diadém Roweny z Havraspáru, Draco, Crabbe a Goyle je pronásledují, aby získali Harryho živého a ochránili diadém. Crabbe ale neposlouchá Draca a pokusí se trojici zabít pomocí zložáru, ale místo nich zemře sám. Draco a Goyle jsou zachráněni Harrym, Ronem a Hermionou. Poté, co se dostanou z Komnaty nejvyšší potřeby, Draco truchlí nad ztrátou přítele. Během bitvy o Bradavice se Draco vymlouvá z boje před smrtijedem, který ho chce nakonec zabít a znovu je zachráněn Harrym a Ronem.\n\nProtože se Dracova matka bojí o svého syna, řekne Voldemortovi, že je Harry mrtvý, když v něm Voldemort zničil viteál, protože ví, že se se synem setká, až jak se vrátí do Bradavic. Pak vyjde najevo, že Draco se náhodně stal vládcem bezové hůlky, když Brumbála odzbrojil. Harry se pak Dracovou porážkou stal vládcem hůlky místo Draca. Díky tomu Harry přežil, protože bezová hůlka ve Voldemortových rukou odmítla zabít svého pána. \n\nMalfoyovi nebyli uvězněni díky Narcisině pomoci Harrymu, ale pravděpodobně ztratili respekt, který měli před kouzelnickým společenstvím.\nDle závěru posledního dílu se Draco Malfoy oženil a měl jednoho syna Scorpiuse, který byl stejně starý jako druhý syn Harryho Pottera Albus.\n"}
{"id": "63417", "url": "https://cs.wikipedia.org/wiki?curid=63417", "title": "Corpus Hermeticum", "text": "Corpus Hermeticum\n\nCorpus hermeticum je soubor spisů, které jsou připisovány Hermu Trismegistovi. Toto dílo vzniklo pravděpodobně někdy okolo přelomu letopočtu (většinou se odhaduje 1. stol. po Kr.) a nejspíše v Alexandrii. Nauka zde popisovaná byla později označena jako hermetismus.\n\nNauka tohoto díla lze poměrně obtížně interpretovat. Ze striktně filosofického hlediska se jedná o středoplatónskou filosofii, která je ale ve srovnání s ní mnohem méně filosofická - pojmové myšlení zde nehraje vůbec takovou roli. Ovšem to není způsobeno nějakou degradací myšlení nebo něčím podobným. V těchto spisech jde zcela explicitně o něco jiného než o co usiluje filosofe. Cílem filosofie je porozumění, zatímco hlavním cílem hermetismu je transformace jedince.\n\nCelý text je prosycen vším možným, co se v Alexandrii tou dobou vyskytovalo: od gnosticismu přes židovství až k duchovním naukám starověkého Egypta.\n\nSoučástí Corpus Hermeticum jsou tyto traktáty:\n\n\n\n"}
{"id": "63422", "url": "https://cs.wikipedia.org/wiki?curid=63422", "title": "Únor 2006", "text": "Únor 2006\n"}
{"id": "63425", "url": "https://cs.wikipedia.org/wiki?curid=63425", "title": "Brouk Pytlík", "text": "Brouk Pytlík\n\nBrouk Pytlík je literární postava z dětských knih Ondřeje Sekory. V knížce Ferda Mravenec je Pytlík všehoznalým chvástalem, který však v praktických otázkách zpočátku selhává. V pozdějších samostatných knihách o brouku Pytlíkovi nešikovnost i chvástavost postupně ustupují do pozadí a Pytlík je líčen spíše jako dobrosrdečná, úspěšná, aktivní a tvůrčí broučí osobnost, velmi podobná dřívějšímu Ferdovi, nejprve pronásledovaná několika nepřáteli a nakonec zavržená nevděčným živočišstvem.\n\nPřeneseně se označení \"Brouk Pytlík\" obecně používá v hanlivém významu pro osoby, které se odvažují mluvit do příliš mnoha oborů, zejména pokud jsou přistiženy při povrchnosti či nepřesnostech.\n\nEntomologicky je Pytlík dřevokazný létavý brouk, ale toto zařazení se v dílech projevuje jen okrajově. Z mnoha postav Sekorových „hmyzích“ knížek je pravděpodobně jedinou postavou, která byla jako živočišný druh smyšlená.\nPostava se okrajově objevuje již v knize \"Ferda Mravenec\" z roku 1936. V ní je vyprávěn Pytlíkův larví počátek a tři příběhy jeho pomoci Ferdovi, poslední z nich úspěšný. Kniha Trampoty brouka Pytlíka vyšla poprvé nákladem Josefa Hokra roku 1939, \"Trampoty\" končí pohřbením brouka Pytlíka, jeho sebevyhrabáním a úletem do nebe, při němž byl dětmi považován za dušičku spolupohřbeného kanárka. V roce 1940 vyšel další díl, Malířské kousky brouka Pytlíka, v jehož závěru se Pytlíkovo dílo obrací proti němu a on před nevděčnou nenávistí hmyzu a drobného zvířectva prchá do neznáma a zatrpkle zanechává veškerých aktivit. Později, zřejmě od roku 1969, začaly oba díly vycházet v nakladatelství Albatros ve společné knize Brouk Pytlík. Kniha je doporučována dětem od 5 let. V roce 1947 se brouk Pytlík objevil ještě v knize \"Ferda cvičí mraveniště\".\n\nKnihy s broukem Pytlíkem a Ferdou Mravencem jsou nejen bajkami zobrazujícími meziosobní vztahy a společenské ideály své doby, ale také zábavným a dovedným úvodem do entomologie pro malé děti.\n\nJako vajíčko byl Pytlík snesen matkou do stromu, který následně dřevorubci pokáceli. Příslušná část dřeva byla zpracována v zábradlí balkónu kina Osvěta. Tam se Pytlík narodil a strávil své larvální stadium. Filmy sledoval velmi rád. Prvním sledovaným byl blíže neurčený Chaplinův. Po vylíhnutí vyletěl do polí a nedělal nic jiného, než že všem vykládal, co viděl v kině.\n\nPoprvé se v knihami popsaném období Pytlík objevil, když se Ferda neúspěšně učil házet lasem, aby chyceným koníkem mohl oslnit Berušku. Pytlík mu nabídl své znalosti získané sledováním filmů o kovbojích. Přitom způsobil mnoho škod, způsobil si vážná zranění a byl šídlem za laso odnesen do velké dálky. Po návratu, ač o berli, stejně aktivně učil Ferdu na koni jezdit, čímž jej přivedl k pláči. První úspěšnou Pytlíkovou pomocí bylo, když Ferdovi sehnal dva kováříky jako řemeslné pomocníky k výstavbě zábavního parku pro děti ploštice Růměnice. Další den se šli Pytlík s Ferdou koupat a Ferda si nechal od Pytlíka vyprávět vše z filmů o potápění, plaveckých závodech a ponorkách. Nakonec se Pytlík nekoupal, protože voda byla studená. Tentýž den Beruška po drobném incidentu Ferdovi řekla, že už ho nemůže ani vidět a ať se klidí, a udala jej škvorům. Ferdovy a Pytlíkovy cesty se pak na nějakou dobu rozešly.\n\nFerdu Pytlík po celou dobu oslovoval, na rozdíl od Sekory, příjmením, „pane Mravenče“. Na své vzdělání i na svou spolupráci a kamarádství s Ferdou Mravencem byl Pytlík i později náležitě hrdý a ochotně se zapojoval do činnosti v jakémkoliv oboru i v dobách svého samostatného působení opět bez Ferdy.\n\nJako kapelník b. Pytlík vedl broučky k hudební i pohybové aktivitě. Přeřadil broučka Toníčka, neúspěšného hráče na klarinet, ke hře na bubínek, kde byl velmi úspěšný. Celá kapela brouka Pytlíka ocenila: („Ach, to se to všem líbilo. Ten veliký brouk si uměl pěkně hrát!“) Pouze nažloutlá mandelinka mu vytýkala, že si, ač dospělý brouk, hraje jako malé dítě, a černý Potemník prohlásil, že by se nemělo bůhvíjakým hastrošům dovolit dělat rámus. V konfrontaci s Potemníkem, kterou vyvolal, však Pytlík neuspěl, protože veřejné mínění se přiklonilo na Potemníkovu stranu, a byl donucen činnost ukončit a schovat se.\n\nPytlík s úspěchem vozil malé cvrčky na zádech a na vozíčku a zkombinoval to i s již dříve úspěšnou hudební činností. K vození na vozíčku přistupoval zodpovědně tím, že chtěl jízdu nejprve sám vyzkoušet a vybrat k tomu tahouny, kteří by nejezdili jako blázni. Tento výběr se mu nepovedl a zkouška byla neúspěšná. Tahouni brouci dřepčíci byli Pytlíkem za selhání kázeňsky potrestáni, avšak zároveň dostali vůz darem.\n\nSnažil se také učit skákat malé kobylky poté, co shledal direktivní metodu staré kobylky jako neúčinnou. Přestože Pytlíkův omyl výuku zhatil, kobylka a její rodina projevili vděčnost.\n\nKe sportovní činnosti povzbuzoval a vedl i malé pavoučky, jimž se omylem chytil do pavučiny a kteří si ho původně chtěli nechat na hraní, protože byl legrační. Neopatrnou manipulací s nářadím poškodil pavoučí rodinu i síť a Zlatohlávka. Pavoučci byli Pytlíkovým působením velmi pobaveni.\n\nV knize \"Ferda cvičí mraveniště\" Pytlík jako zapálený trenér, zapisovatel a funkcionář spolupracuje s Ferdou Mravencem na organizaci sportovního zápolení mezi dvěma mraveništi a na zlepšení fyzické kondice reprezentantů. Ač je Ferda titulním hrdinou, je v rámci děje spíše (méně komickým a méně užvaněným) Pytlíkovým stínem.\n\nPoté, co Pytlík omylem poškodil křídelní kresbu líhnoucího se motýla, dostal za úkol škodu napravit. Nemaloval však abstraktní ornamenty, ale žertovné kresby, například slimáka, který se učil kouřit jako lokomotiva, protože chtěl předběhnout vlak. Motýlové byli nedodržením výtvarného stylu rozhořčeni a pomalovaný motýl se rozplakal, osm myšátek i s matkou myší však bylo velice nadšeno a pobaveno. Motýl s pomalovanými křídly se pak stal vyhledávaným společníkem do rodin s malými dětmi a dostával za své návštěvy mnoho dobrot.\n\nBrouk Pytlík později vypomáhal i malováním světniček, nápisů na dům nebo ozdob na krovky. Velký úspěch měl s portrétem tesaříka, když jeho dlouhá tykadla (vousy) znázornil koňskými žíněmi přilepenými k obrázku. Nafoukanému broučku Chlupáčkovi dělal portrét podobným způsobem, jakým Andersenovi tkalci vyráběli císařovi nové šaty. Na rozdíl od nich však Chlupáčka nepodvedl, ale předvedl mu jako obraz živý odraz na vodní hladině. Chlupáček to sice za podvod považoval, nicméně sběh událostí způsobil, že přestal být nafoukaný a s broučky se spřátelil. Můře Stužkonosce Vrbové zhotovil Pytlík portrét tak, že namaloval kus vrbové kůry shodné s jejím ochranným zbarvením.\n\nInspirován touto událostí později broukům a dalšímu hmyzu na zakázku maloval ochranné zbarvení. Též zajíce namaloval jako hlávku zelí. Poté na živočichy maloval i žertovné kresby (žábu pomaloval jako peněženku, potápníky jako mince, šnekovi přimaloval druhé poschodí).\n\nNa četné výzvy broučí veřejnosti brouk Pytlík založil s pomocí Chrobáka malířskou školu. Ve výuce uplatňoval originální metodu zábavných sankcí, když broučci museli po celou přestávku nosit tak těžké předměty, jaké byly nutné k pomyslnému zatížení a narovnání křivých čar, které nakreslili. Metoda měla rychlý úspěch a žáci ji po celou dobu vnímali s pobavením. Jiný den řekl broučkům, ať si neberou svačinu, a při výuce kresby kroužků je odměňoval potravinou, jíž se pokus o kroužek podobal.\n\nPytlík uspěl i ve výuce handicapovaných živočichů. Slimáka, jehož původně chtěl Chrobák vyhodit, protože nemá ruce, naučil Pytlík malovat břichem. Školník Chrobák i maminky broučků však obtížně snášeli z toho plynoucí nepříjemnosti a žádali Pytlíka, aby už nikdy ve škole žádného slimáka neučil. Brouk Pytlík jejich přání akceptoval.\n\nVyučoval i pomocí vycházek v přírodě a když darebačili, nechal je, ať se všichni vydovádějí.\n\nNávštěvníci školní slavnosti Pytlíka oslavovali: „Sláva, náš Pytlík, to je největší malíř, nikdo neumí děti tak učit kreslit jako on!“\n\nPytlík se účastnil již s Ferdou budování zábavního parku pro velký počet dětí paní ploštice. Zejména pro tuto stavbu sehnal jako řemeslné odborníky dva tesaříky. Byl to první popsaný Pytlíkův úspěch.\n\nPoté, co v jiné knize při nehodě tesaříkům zboural stavbu domu pro paní tesaříkovou, mu bylo předáno vedení stavby. Tesaříci omylem využili pro stavbu neautorizovaný projekt, o němž se mylně domnívali, že jej vytvořil brouk Pytlík (ve skutečnosti byl výkres jen znečištěn), a tuto moderní a netradiční stavbu ke své spokojenosti realizovali. Pytlík jejich snahu nedocenil.\n\nPytlík se rozhodl postavit malým pavoučkům záchrannou síť k zábavám náhradou za tu, kterou nedopatřením zničil. Hodlal se stavební činnosti učit od starého pavouka a opomenul, že k tvorbě vláken není jeho organismus uzpůsoben. Způsobil si tím žaludeční nevolnost a následný pád.\n\nByl také pozván k pomoci na kopání hrobu pro kanárka, ale výzvu považoval za nemístnou, protože se domníval, že by kopal hrob sám sobě.\n\nVčely si povšimly Pytlíkova talentu po otřepávání vody, když se třásl zimou, a zaměstnaly ho na kropení cestiček v úlu. Mezitím pracoval i jako oprašovač včel a měl problémy s drobnými krádežemi potravin, při nichž způsobil úlu velké problémy předčasným probuzením trubců.\n\nKdyž se komáři pokoušeli uspat svou oběť, Pytlík se mylně domníval, že se ji snaží vzbudit, a v tom jim pomohl. Tento úmysl však později popřel z obavy, že se mu oběť bude mstít.\n\nPo stížnosti brouka Toníčka na činnost strašidel Pytlík konstatoval: „Strašidla se tu nestrpí, to by tak hrálo.“ Několik jich zneškodnil. Rozhořčení broučci však Pytlíkovi vytkli, že šlo ve skutečnosti o mladé cvrčky, nikoliv o strašidla.\n\nPytlíkovy konflikty vznikaly jednak jeho velkou aktivitou, nešikovností a nezkušeností, ale někdy také ochranou broučků-dětí před tvory, kteří broučky nemají rádi. Tak vznikl jeho první velký konflikt s Potemníkem v \"Trampotách\", kvůli němuž získal čtyři úhlavní nepřátele, ale podle podobného vzorce sešikoval své žáky i do boje proti slepici ve druhém dílu. Za sezobnutí několika broučků byla slepice Pytlíkovou lstí potrestána tak, že byla málem hospodyní zaříznuta. Od té doby dala broučkům pokoj. I ukvapený zásah proti cvrčkům byl motivován snahou pomoci Toníčkovi.\n\nMezi Pytlíkovy nepřátele a pronásledovatele v \"Trampotách\" patřili Potemník, Krtonožka, Chroust, a Splešťule blátivá. U prvních dvou mělo nepřátelství racionální důvody (Pytlíkovo rušení klidu), další dva se připojili spíše z obecné potřeby někoho pronásledovat.\n\nV \"Malířských kouscích\" vyvolal Pytlík konflikty spíše svou tvořivostí. Konflikt vzniklý netradičním pomalováním motýla byl velmi rychle urovnán. Kvůli žertovným mimikrickým kresbám však biologové a sběratelé začali drobná zvířata pronásledovat a ta se rozhodla Pytlíka ztlouct. Proto uletěl pryč z kraje a zanevřel na malování, protože i brouci dovedou být nevděční a nakonec by mu ještě vyhubovali a třeba i natloukli. Vážné individuální nepřátele v této knize neměl, vždy se proti němu obrátila celá skupina někdejších příznivců (motýli, rodiče žáků, a na konci všichni).\n\nKde brouk Pytlík bydlí, ještě v knize Ferda Mravenec Sekora nevěděl, a nevěděl to prý nikdo. Objevoval se podle potřeby. Nejpozději se založením Malířské školy se však usadil a byl běžně k nalezení, jeho řemeslnický život se pak značně podobal dřívějšímu řemeslnickému životu Ferdy.\n\nKromě dlouhodobého přátelství s Ferdou Mravencem udržoval v různých obdobích brouk Pytlík různé vztahy související s jeho činností (brouci tesaříci, žáci malířské školy, děti ploštice). Při „malování“ broučka Chlupáčka za účasti mnoha svědků vyzval k tanci můru Vřetenušku, jiné vztahy s ženami (hmyzími samicemi) popsány nejsou.\n\nNa konci prvního dílu byl svými čtyřmi úhlavními nepřáteli zaživa pohřben, druhého dne se z hrobu však vyhrabal a ulétá do nebe. Svědkem jsou děti, jimiž byl považován za dušičku spolupohřbeného kanárka. Rodiče dětem neuvěřili.\n\nDruhý díl končí tím, že brouk Pytlík uniká před hněvem nevděčného zvířectva, ztrácí se z veřejného povědomí a s hořkostí zanechal malování i pedagogické činnosti, svých velkých zálib i dovedností.\nNešikovným vejtahou byl Pytlík zejména v knize \"Ferda Mravenec\". Později, v samostatných knihách, se výrazným rysem Pytlikovy osobnosti stal dobrosrdečný, laskavý a vynalézavý kamarádský a pedagogický přístup zejména k dětem, tedy malým broučkům. Jeho nešikovnost jej staví do kontrastu především k neomylným a nadřazeným učitelům a dospělým, činí jej bližšího dětem, které jsou také často v pozici nešikovných a nezkušených začátečníků. Všestrannost a aktivitu Brouka Pytlíka a Ferdy Mravence zřejmě Sekora nezamýšlel s nějakou ironií, ale jako dobrý příklad pro čtenáře. Ostatně v obou postavách lze shledat množství autobiografických rysů.\n\nV knížce \"Ferda Mravenec\" označuje Sekora Pytlíka za divného brouka, kterého každý znal, protože brouk Pytlík o všem něco věděl a o všem také hned dovedl vykládat. Při Pytlíkově pohřbu na konci \"Trampot\" světlušky zhodnotily Pytlíkovo životní působení takto: „Chudák, byl to kamarád Ferdy Mravence! Ale měl popletený život, a má proto také popletený konec! Však beztoho o takových hloupostech, jaké dělal, ani nevyjde žádná knížka!“ V knížce \"Malířské kousky brouka Pytlíka\" (2. kap.) Sekora o Pytlíkovi napsal, že byl správný a poctivý chlapec.\n\nZ hlediska rozhledu a všestrannosti brouk Pytlík zaujímá podobnou pozici jako v jiném žánru Jára Cimrman . Názor, že vědomosti brouka Pytlíka byly nespolehlivé a nesoustavné a v praktických otázkách vždy selhal, je nespravedlivý a jednostranně paušalizující. Ostatně Ferda Mravenec také vykonával práce všeho druhu a Pytlík se na rozdíl od něj tolik nezkompromitoval spoluprací na politické propagandě, pro niž nebyl vhodným typem (viz Sekorovy knihy \"O zlém brouku Bramborouku\", 1950, a \"Ferda Mravenec ničí škůdce přírody\", 1951).\n\nJméno \"Brouk Pytlík\" se často používá jako nadávka osobě, která se odvažuje mluvit do příliš mnoha oborů, zejména pokud je přistižena při povrchnosti či nepřesnostech (například politikovi,\no němž se má za to, že nepřiměřeně zasahuje do odborné činnosti podřízených osob či orgánů). Hudební skupina Kabát má písničku \"Brouk Pytlík\", která začíná: „Všechno vím a všechno znám, povídá kdekdo…“\n\nJméno Brouk Pytlík si občas někdo zvolí i jako dobrosrdečné sebeironické označení, například jako nick autora všestranně zaměřeného blogu\nnebo jako název odborné poradny zájmového sdružení. Označuje se tak osoba, která je sice renesančním typem co do šíře zájmů, avšak je si vědoma, že v hloubce znalostí na špičce není.\n\nV roce 2009 slovenský kreslíř Martin Šútovec v reakci na plastiku Entropa použil vyobrazení pupkatého brouka Pytlíka v tričku s nápisem „EXPERT“, s půllitrem piva v ruce, s bílými ponožkami v sandálech a s igelitovou taškou s logem řetězce Lidl jako karikaturu typického Čecha.\n\nBrouk Pytlík občas inspiruje i k hlubším etickým, filosofickým, sociologickým, uměnovědným či psychologickým úvahám, například ke kázání o pokoře ve vztahu k vědění. V sále Filozofické fakulty Univerzity Palackého v Olomouci se 11. prosince 2001 konala konference na téma \"Brouk Pytlík a akademická obec aneb když se ráno probudím, jsem nešťastný a musím myslet na Brouka Pytlíka\". Třebaže šlo o recesistickou akci, měla i svou literárně-kritickou hodnotu a svědčí o inspirativnosti Sekorova díla. Tématy byl Pytlíkův pocit exilu na okraji mraveniště, brouk Pytlík jako vizionář výtvarné avantgardy, antropomorfizovaný vzorec chování brouka Pytlíka ve světle teorie vědeckého fekalismu, brouk Pytlík a syndrom falešného proroka (o odlišném diskurzu narativní fikce a lži) a motiv Lolity v \"Trampotách brouka Pytlíka\" (s přihlédnutím k entomologickým pracím V. Nabokova).\n\nBrouk Pytlík je rovněž protagonistou úspěšné stejnojmenné opery Evžena Zámečníka z let 1981-82.\n\n"}
{"id": "63427", "url": "https://cs.wikipedia.org/wiki?curid=63427", "title": "Marvel Comics", "text": "Marvel Comics\n\nMarvel Worldwide, Inc., dnes známé také jako Marvel Comics, je americké komiksové vydavatelství spadající pod společnost Marvel Entertainment, kterou od roku 2009 vlastní kolos The Walt Disney Company.\n\nSpolečnost byla založena roku 1939 jako Timely Comics. V padesátých letech 20. století byla přejmenována na Atlas Comics a roku 1961 na Marvel Comics.\n\nVe své současné podobě funguje od roku 1961, kdy dostali prostor autoři jako Stan Lee, John Buscema, Jack Kirby a Steve Ditko. To je také doba vzniku nejznámějších Marvel komiksů Fantastic Four, Avengers, Spider-Man, X-Men, Daredevil, Hulk, Thor, Punisher nebo Iron Man.\n\nVydavatel Martin Goodman v roce 1939 založil budoucí Marvel jako Timely Publications s imprintem Timely Comics pro vydávání komiksů. První komiks \"Marvel Comics #1\" byl vydán v říjnu 1939. V tomto komiksu se poprvé objevily postavy Human Torch a Namor the Sub-Mariner, které vytvořili Carl Burgos a Bill Everett. Komiks se setkal s velkým úspěchem a brzy měl náklad ve výši 900 000 kusů. V roce 1941 autoři Joe Simon a Jack Kirby vytvořili vlasteneckého hrdinu, jímž byl Captain America. Jeho první komiks \"Captain America Comics #1\" byl vydán v březnu 1941. I tato postava se setkala s úspěchem, kdy její náklad dosahoval jednoho milionu kusů. Dalšími hrdiny byli Whizzer, Miss America, Destroyer, Vision, a Angel, ale ti již takového úspěchu nedosáhli.\n\nRoku 1941 také Joe Simon opustil post editora a jeho místo zabral bratranec Goodmanovy ženy Stanley Lieber, následně známý jako Stan Lee.\n\nV poválečné éře superhrdinské komiksy všeobecně upadaly a dostávaly se mimo zájem veřejnosti. Goodman se proto rozhodl přeorientovat na vydávání horrorů, westernů, krimi, válečných a dobrodružných příběhů. Od roku 1951 i proto změnil název na Atlas Comics, dle svých novin Atlas News Company. Neúspěšný pokus o oživení superhrdinské tematiky u Atlasu se datuje do roku 1953, kdy byly znovu vydávány komiksy Human Torch, Namor a Captain America, na nichž se podíleli Syd Shores, Dick Ayer, Bill Everett, John Romita Sr. a Stan Lee.\n\nNová éra započala roku 1961. Nutno podotknout, že zásluha za oživení superhrdinských komiksů patří spíše konkurenčním DC Comics. Nicméně Marvel se dokázal plně adaptovat. V listopadu 1961 Stan Lee a Jack Kirby představili nový tým Fantastic Four v \"The Fantastic Four #1\". I přes úspěch, vydavatelství Marvel dále vydávalo westerny, romance a válečné příběhy, zde například komiks \"Sgt. Fury and his Howling Commandos\", ve kterém vystupuje Nick Fury. S úspěchem začaly být vydávány i další komiksy, jako Hulk, Spider-Man, Thor, Ant-Man, Iron Man, X-Men, Daredevil i s jejich nemesis Doctor Doom, Magneto, Galactus, Loki, Green Goblin a Doctor Octopus. Stan Lee a Steve Ditko vytvořili nejúspěšnější komiksovou sérii v březnu 1963, kdy vydali první číslo Spider-Mana. V roce 1968 Marvel ročně prodával 50 milionů komiksových knih. Ve stejné době Goodman prodal vydavatelství společnosti Perfect Film and Chemical Corporation, která spadala pod Magazine Management. V roce 1969 Goodman po třiceti letech odešel od Marvelu.\n\nV roce 1971 americké ministerstvo zdravotnictví a školství požádalo Stana Lee, aby do komiksů zapracoval kampaň proti braní drog, ten s tím souhlasil a vytvořil takový příběh v komiksu Spider-Mana, avšak vydavatelská autocenzura prostřednictvím Comics Code Authority příběh odmítla pro propagaci drog bez ohledu na kontext. I přesto ho Lee vydal v číslech \"The Amazing Spider-Man #96–98\". Komerční úspěch byl vysoký, což vedlo k uvolnění pravidel vydávání. V roce 1972 se Stan Lee stal šéfvydavatelem Marvelu. V této době začal vydávat ve své době otevřeně horrorové a vcelku násilné komiksy, jako The Tomb of Dracula, Shang-Chi, Conan, Red Sonja, nebo adaptace filmů a Star Trek. V roce 1975 proběhl první marvel komiksový con \"MarvelCon 75\". Roku 1976 Marvel pronikl na britský trh. Imprint Marvel UK tehdy začal vydávat příběhy superhrdiny Captain Britain.\n\nOd roku 1978 se hlavním editorem stal Jim Shooter. Během jeho působení byly vydávány úspěšné série jako Uncanny X-Men od Chrise Claremonta a Johna Byrnea, ale také Daredevil, kterému prospěla pomoc od Franka Millera. Na počátku 80. let byly vydány první superhrdinské crossovery \"Contest of Champions\" a \"Tajné války\". V roce 1986 začaly být vydávány příběhy z alternativní reality New Universe, ty se však s úspěchem nesetkaly. Během 80. let také Marvel založí dva imprinty Star Comics a Epic Comics. Nicméně Marvel v této době velmi zaostával za DC Comics, a to komerčně, ale i u kritiků a při udílení cen. Roku 1986 byl Marvel prodán společnosti New World Entertainment, která ho však po třech letech prodala společnosti MacAndrews and Forbes.\n\nDevadesátá léta byla opět érou boomu zájmu o komiksy. Marvel i proto začal vydávat alternativní příběhy svých postav ve vesmíru 2099, který se odehrává v budoucnosti. Běžné příběhy byly zřízeny k vyvrcholení v Onslaught ságu. Roku 1992 Marvel zažil vyprázdnění, když jeho sedm významných umělců odešlo ke konkurenci do Image Comics (Todd McFarlane, Jim Lee, Rob Liefeld, Marc Silvestri, Erik Larsen, Jim Valentino a Whilce Portacio). V roce 1998 byl založen imprint Marvel Knights. I přes velký zájem byly devadesátá léta pro Marvel zklamáním, vrcholem bylo vyhlášení bankrotu pro Marvel Entertainment Group a posléze založení Marvel Enterprises.\n\nV těchto letech Marvel znovu překročil vydavatelské zvyklosti a začal vydávat násilné příběhy pod imprintem MAX. Dalšími vzniklými imprinty byly i Marvel Adventures a především Ultimate Marvel, který začal vydávat alternativní restartované a moderní příběhy nejznámějších postav a vyvrcholil v crossoveru Ultimatum.\n\nV této době se také Marvel dočkal úspěchu na filmovém plátně. Byly natočeny úspěšné filmy X-Men a Spider-Man, které se brzy proměnily do filmových sérií.\n\nRoku 2009 The Walt Disney Company odkoupila Marvel za čtyři miliardy amerických dolarů.\n\nPod Disney, Marvel oživil imprint CrossGen, kde začal vydávat komiksy pro děti. Po úspěchu filmu Iron Man, Marvel založil Marvel Cinematic Universe, ve kterém na stříbrném plátně propojuje příběhy i dalších postav. Celosvětové tržby z marvel filmů v roce 2013 činily 12 miliard amerických dolarů. Marvel také vytváří televizní seriály či počítačové hry.\n\nV roce 2012 proběhl u Marvel celkový relaunch vydávaných sérií a nové série začaly vznikat pod označením Marvel NOW!. Zcela novými sériemi byly například Uncanny Avengers a All-New X-Men. Na jaře a v létě 2014 proběhla druhá vlna restartování sérií pod názvem All-New Marvel NOW!. Na podzim a v zimě 2014 proběhla třetí vlna pod názvem Avengers NOW!.\n\nSérie vydávané v rámci vln Marvel NOW!:\n\n\n\nV roce 2015 v dějové linii \"Time Runs Out\" z komiksů \"Avengers vol. 5\" a \"New Avengers vol. 3\" došlo ke zhroucení multivesmíru, které vyvrcholilo v crossoveru \"Secret Wars\". Po skončení eventu dojde k restartu šedesáti sérií, které začnou být vydávány znovu od prvního čísla pod novou hlavičkou All-New, All-Different Marvel. Pod touto značkou vycházely více různorodé příběhy s více novými postavami. Vrcholem tohoto období byl crossover Secret Empire.\n\nPo událostech v crossoveru Secret Empire si Marvel připravil půdu pro návrat svých tradičních hrdinů. Mezi srpnem a listopadem 2017 vycházela antologie Generations, ve které spolupracovali noví a tradiční hrdinové. Po této události došlo k přechodnému relaunchi s názvem \"Marvel Legacy\", ve kterém se vrátili tradiční hrdinové. Většina sérií se vrátila ke svému původnímu číslování (jako volume 1). \"Marvel Legacy\" trvalo jen několik měsíců než došlo na další relaunch sérií nazvaný \"A Fresh Start\". K přečíslování sérií docházelo postupně do května do srpna 2018. Relaunch znamenal návrat k tradičním hrdinům (oproti například All-New, All-Different Marvel), které do kontinuity navrátil \"Marvel Legacy\". Marvel slaví obrovské úspěchy. Filmy a seriály vydávané v sérii Marvel Cinematic Universe dosahují monstrózního úspěchu, zvyšují se tržby komiksů a vysoké sledovanosti se těší i animované seriály pro mladší věkovou kategorii. V roce 2018 začal Marvel vydávat edici Legendární kolekce Marvel figurek, ve které vycházejí pravidelně figurky a časopis s historií oné postavy. Vydávají se také hry.\n\n\n\n\n\n\n\n\n\n\n\n\n\n\n\n\n\n\n"}
{"id": "63439", "url": "https://cs.wikipedia.org/wiki?curid=63439", "title": "Slatinky", "text": "Slatinky\n\nVesnice Slatinky se rozkládá cca 15km od města Olomouc avšak patří do okresu Prostějov. Žije zde obyvatel.\n\nPrvní osídlení na území Slatinek je známé již z pravěku, kdy na úpatí Velkého Kosíře bylo zbudováno hradisko U Varhan. Z tohoto období pocházejí mohylníky, jenž byly vyhlášeny kulturní památkou, stejně jako mnohé další nálezy v okolí.\n\nPrvní písemná zmínka o Slatinkách pochází z kroniky staré více než 750 let, z roku 1247.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nObcí protéká Potok Deštná.\n\nV nejzápadnějším výběžku katastru obce se nachází vrchol Velký Kosíř. Celé jeho okolí bylo vyhlášeno přírodním parkem a na jeho území a území Slatinek se nacházejí přírodní památky Vápenice a Studený kout.\n\n"}
{"id": "63453", "url": "https://cs.wikipedia.org/wiki?curid=63453", "title": "Cambridgeská deklarace", "text": "Cambridgeská deklarace\n\nCambridgeská deklarace je teologický dokument schválený v roce 1996 v Cambridge (USA) představiteli reformovaných a luteránů evangelikálního směru.\n\nDeklarace se obrací proti dogmatickému rozvolnění evangelikálního hnutí, opakuje reformační zásady \"sola Scriptura\", \"solus Christus\", \"sola gratia\", \"sola fide\" a \"soli Deo gloria\". Obrací se proti pronikání postmodernismu, relativismu a antropocentrismu do evangelikální teologie i praxe evangelikálních církvi. Je rezervovaná vůči ekumenickým vztahům s katolíky a přejímání některých důrazů z charismatického hnutí.\n\nK předním inspirátorům Deklarace náležel teolog James Montgomery Boice (1938-2000).\n\n"}
{"id": "63463", "url": "https://cs.wikipedia.org/wiki?curid=63463", "title": "Airbus A310", "text": "Airbus A310\n\nAirbus A310 je širokotrupý dvoumotorový dopravní letoun, určený pro střední až dlouhé tratě, vyráběný společností Airbus, tehdy konsorciem evropských leteckých výrobců. Airbus dostal požadvky na letadlo menší než A300, první dvoumotorový širokotrupý dopravní letoun. Dne 7. července 1978 byl představen typ A310 (původně A300B10) s objednávkami od společností Swissair a Lufthansa. 3. dubna 1982 provedl první prototyp první let a 11. března 1983 získal typovou certifikaci.\n\nNejvýraznější změnou, kterou A310 přineslo, byl výrazně zvětšený dolet. Dolet typu A310-300 je větší než dolet všech modelů A300 a A310-200 překonává v doletu všechny modely A300 mimo A300-600. Tato vlastnost přispěla k tomu, že letoun byl využíván hlavně k transatlantickým letům. Při zachování stejného průřezu o osmi sedadlech vedle sebe je A310 o 6,95 m (22,8 ft) kratší než původní varianty A300 a má menší plochu křídla 219 m2 (2,360 čtverečních stop), z 260 m2 (2 800 čtverečních stop). U A310 byl představen dvoumístný skleněný kokpit, později použitý u A300-600 se společnou typovou kvalifikací. Byl poháněn stejnými dvouproudovými motory General Electric CF6-80 nebo Pratt & Whitney JT9D, později PW4000. Může pojmout 220 cestujících ve dvou třídách nebo 240 v jedné ekonomické a má dolet až 9 540 km (5 150 nmi). Nad křídly má dva nouzové východy.\n\nV dubnu 1983 A310 vstoupil do pravidelné služby u společnosti Swissair a soutěžilo s letounem Boeing 767-200, zavedeným šest měsíců před A310. Jeho delší dolet a předpisy ETOPS umožnily provoz na transatlantických letech. Až do poslední dodávky v červnu 1998 bylo vyrobeno 255 letadel. Jeho následníkem se stal větší Airbus A330-200. Vznikly i nákladní verze a dále z něho byl vyvinut létající tanker Airbus A310 MRTT.\n\nČeské aerolinie provozovaly čtyři letouny tohoto typu od roku 1990 do roku 2010, létaly s ním dálkové lety po celém světě.\n\nO výrobě letounu bylo rozhodnuto v červenci 1978, první let A310 provedl 3. dubna 1982 (F-WZLH) s piloty Larsem Heise-Laursenem a Karlem Nagelem. Poháněly ho dmychadlové motory Pratt and Whitney JT-9D-7R-4C po 204 kN tahu. Po ukončení předepsaných zkoušek byl předán společnosti Swissair. Druhý prototyp (F-WZLJ) následoval v srpnu téhož roku s motory General Electric CF-6-80A-1 o tahu 213 kN. Prvnímu zákazníku (Lufthansa) byl dodán v dubnu 1983. Vzhledem k tomu, že byl modifikací typu A300, byl nejprve označován jako A300B10. Hlavní rozdíly mezi „malým“ A310 a jeho větším „bratříčkem“ jsou:\nA310 byl na trhu nabízen jako skvělý úvodní velkokapacitní typ pro rozvíjející se aerolinie. Vzhledem k úspěchu nového Airbusu A330 se objednávky typu 310 snižovaly. V březnu 2006 Airbus informoval, že ukončí výrobu A310 do července 2007.\n\nMezi lety 1983 a 1997 prodal Airbus 255 kusů A310. A300 a A310 etablovaly Airbus jako hlavního konkurenta Boeingu a umožnily vývoj ambicióznější řady A330/A340.\n\n\nLetouny A310 sloužily u ČSA od počátku 90. let. Šlo o stroje s imatrikulacemi OK-WAA a OK-WAB, ke kterým později přibyly další dva, OK-YAC a OK-YAD. Nejprve obsluhovaly evropské trasy, poté byly nasazeny na linky do Severní Ameriky a Dálný východ. Na těchto trasách doplnily letité typy Iljušin Il-62M. V prvním desetiletí nového tisíciletí došlo na dálkových trasách k útlumu a kolem roku 2010 byly všechny 4 letouny prodány - stroje OK-WAA a OK-WAB skončily u íránské Mahan Air a OK-YAC a OK-YAD v Bangladéši u United Airways.\n\nStav ze září 2016:\n\n<nowiki>*</nowiki> 157 000 kg je standardních pro −300, 164 000 kg je volba.\n\n\n"}
{"id": "63465", "url": "https://cs.wikipedia.org/wiki?curid=63465", "title": "Pyhäjärvi (Kitee)", "text": "Pyhäjärvi (Kitee)\n\nPyhäjärvi ( ) je jezero v provinciích Severní a Jižní Karélie na jihovýchodě Finska a částečně na území Karelské republiky v Rusku. Má rozlohu 248 km², z čehož náleží 207 km² Finsku a 41 km² Rusku. (jiný zdroj uvádí celkovou rozlohu 255 km²). Dosahuje maximální hloubky 27 m, přičemž v ruské části je maximální hloubka 20 m.(jiný zdroj uvádí maximum 32 m). Leží v nadmořské výšce 79,6 m.\n\nPobřeží je velmi členité s množstvím zálivů a mysů. Ostrovů je na jezeře 400, přičemž největší z nich jsou Suitsansaari (14,00 km²) a Sarvisalo (13,56 km²).\n\nJezero náleží k povodí řeky Vuoksy resp. jezera Saimaa. Zamrzá v listopadu a rozmrzá v dubnu až v květnu.\n\nJe na něm rozvinutá místní vodní doprava.\n\n Karelské Pyhäjärvi na jarviwiki.fi\n"}
{"id": "63466", "url": "https://cs.wikipedia.org/wiki?curid=63466", "title": "Pyhäjärvi", "text": "Pyhäjärvi\n\nPyhäjärvi, je jméno několika jezer a obce ve Finsku\n\n\n"}
{"id": "63467", "url": "https://cs.wikipedia.org/wiki?curid=63467", "title": "Pyhäjärvi (Eura)", "text": "Pyhäjärvi (Eura)\n\nPyhäjärvi je jezero ve střední části Finska. Má rozlohu 155 km². Leží v nadmořské výšce 44 m.\n\nPobřeží je velmi členité a na jezeře je 102 ostrovů.\n\nOdtok zajišťuje řeka Pyhäjoki. Jezero zamrzá od listopadu do dubna až května.\n\nJe na něm rozvinutá místní vodní doprava.\n"}
{"id": "63468", "url": "https://cs.wikipedia.org/wiki?curid=63468", "title": "Pyhäjärvi (Nokia)", "text": "Pyhäjärvi (Nokia)\n\nPyhäjärvi je jezero v provincii Pirkanmaa na jihozápadě Finska. Jeho rozloha činí 122 km² a dosahuje hloubky do 50 m. Leží v nadmořské výšce 77 m.\n\nJezero má tvar písmene \"C\".\n\nNa jezeře je 295 ostrovů.\n\nPřevážná většina vody přitéká průtokem Tammerkoski (délka asi 1 km) s vodopády (výška až 18 m) z výše položeného jezera Näsijärvi. Odtok zajišťuje řeka Kokemäenjoki do Botnického zálivu Baltského moře. Jezero zamrzá od listopadu do dubna až května.\n\nNa břehu leží město Tampere. Je na něm rozvinutá místní vodní doprava.\n"}
{"id": "63470", "url": "https://cs.wikipedia.org/wiki?curid=63470", "title": "Vesijärvi", "text": "Vesijärvi\n\nVesijärvi je jezero na jihu Finska (Päijät-Häme) v obci Asikkala. Má rozlohu 108 km², je dlouhé 22 km a široké 8 km.\n\nPobřeží je značně členité a na jezeře je 114 ostrovů. Na jeho jižním okraji leží město Lahti.\n\nJe spojeno s jezerem Päijänne kanálem Vesijärvi se zdymadly (délka 1,3 km). Kanál \"Vesijarvi\" je přístupný pro lodě s ponorem do 2,4 m a šířkou do 8,3 m.\n\n"}
{"id": "63472", "url": "https://cs.wikipedia.org/wiki?curid=63472", "title": "Úzkostná porucha", "text": "Úzkostná porucha\n\nÚzkostné poruchy se řadí k neurotickým poruchám. Zahrnují fobie a několik forem nadměrné úzkosti a strachu, které nastupují náhle a brání vykonávání běžných denních činností. Úzkostné poruchy jsou často vysilujícími chronickými poruchami a vyskytují se buď od raného věku, nebo je náhle spustí určitá událost. Nastupují a zhoršují se v období stresu.\n\nProtože jde o neurotické poruchy, není u úzkostných poruch narušeno vnímání reality (na rozdíl od psychotických poruch, jako je např. schizofrenie) a chování neporušuje sociální normy. Člověk postižený touto poruchou si uvědomuje nesmyslnost svých pocitů. Přesto však není schopen jim čelit a ovládat je. V důsledku této poruchy může dojít k ovlivnění každodenního života, u těžších případů i ke zhoršení pracovního a společenského uplatnění, někdy i k sociální izolaci.\n\nÚzkostné poruchy jsou poměrně rozšířené. Během života jimi trpí v nějaké formě více než 15 % populace. Původ mají buď v dětství, nebo vznikají následkem nějaké události (jedná se o reakci na závažný stres, kupř. po nehodě nebo přírodní katastrofě). Důležitou roli může sehrát také dědičnost. Úzkostné poruchy mají často chronický průběh (trvání delší než tři měsíce).\n\n\nPodmínky, které pacient pro stanovení diagnózy některé z úzkostných poruch musí splnit, jsou mnohdy společné pro více úzkostných poruch a často se jejich význam podmiňuje jejich ovlivněním každodenního života pacienta. Jedná se např. o úzkost trvající určitou dobu nebo vyhýbavé chování. Přesnou diagnózu je potřeba stanovit na základě dalších, specifických kritérií.\n\nCeloživotní míra rozšíření (cizím slovem prevalence) se v závislosti na konkrétním typu poruchy pohybuje mezi 1,5 % a 16 % populace. Pokud jde o výskyt v závislosti na pohlaví, některé poruchy postihují více ženy, některé více muže a některé postihují obě pohlaví ve stejné míře.\n\nK léčbě úzkostných poruch se používají zpravidla benzodiazepiny a antidepresiva, a to ze všech hlavních skupin (tj. SSRI, TCA a IMAO).\n\nBenzodiazepiny jsou především použivány ke krátkodobé pomoci a né léčbě, benzodiazepiny jsou vysoce návykové a neřeší problém.\n\nVětšinu úzkostných poruch lze léčit rovněž behaviorální terapií, např. kognitivně behaviorální terapií, a to s použitím léčiv i bez jejich použití, nebo transformační systemickou terapií. Nejen u fobií, ale i u ostatních úzkostných poruch se využívá technika postupného vystavování obávaným situacím (začíná se situacemi působícími nejmenší úzkost). Tato technika je založena na faktu, že úzkost nemůže růst donekonečna a po určité době začne klesat.\n\n"}
{"id": "63474", "url": "https://cs.wikipedia.org/wiki?curid=63474", "title": "Dobrovice", "text": "Dobrovice\n\nDobrovice (jednotné číslo) je město ve Středočeském kraji, okres Mladá Boleslav. Leží 7 km jihovýchodně od Mladé Boleslavi. Součástí města je i sedm vesnic: Libichov, Týnec, Úherce, Sýčina, Holé Vrchy, Bojetice a Chloumek. Celkem má Dobrovice obyvatel.\n\nPrvní písemná zmínka o obci pochází z roku 1249, tehdy jako Dobroviceves. Povýšení na město dosáhl roku 1558 tehdejší majitel Jindřich z Valdštejna. Ve městě nechal postavit zámek se čtyřmi sály, čtyřmi věžemi, kaplí a bohatou výzdobou (během 19. století částečně přebudovaný na cukrovar), a také pozdně gotický kostel sv. Bartoloměje. Během vlády jeho syna Henyka byla dokončena renesanční radnice, v zámku byla zřízena lékárna a knihtiskárna a byla založena latinská škola.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Dobrovice s 1765 obyvateli v roce 1932 byly evidovány tyto úřady, živnosti a obchody:\nVe vsi Bojetice s 303 obyvateli (v roce 1932 samostatné vsi, ale která se později stala součástí Dobrovice) byly evidovány tyto živnosti a obchody: 2 hostince, 2 lomy, obuvník, pokrývač, švadlena, obchod se smíšeným zbožím, trafika, truhlář, zahradník.\n\nObec je v současnosti městskou části města Dobrovice. Hynek z Valdštejna tuto obec připojil k Dobrovici v roce 1621. Toto područí trvalo až dlouhá léta. Holé Vrchy se na čas odtrhly a vytvořily s obcí Týnec, jednu obec. Po 2. světové válce začaly snahy místních občanů o odtržení a vyhlášení samostatné obce, což se 10.11.1949 stalo a obec se otrhla od obce Týnec. Po roce 1974 ji však tehdejší moc navrátila opět k Dobrovici. Stejný osud čekal i obec Týnec.\n\nV městě je základní a mateřská škola, pošta, knihovna, zdravotní středisko, veterinář a obvodní oddělení policie. Působí zde amatérský divadelní spolek Dobrovít, fotbalový klub FK Dobrovice, několikrát měsíčně zde promítá kino. A sídlí tu i nejmenší divadlo v České republice a to v městské části Holé Vrchy, nesoucí název \"Komorní scéna.\" Největším podnikem ve městě je Cukrovar Dobrovice, patřící společnosti Tereos TTD. Byl založen roku 1831.\n\n\n\nSilniční doprava\n\nMěstem procházejí silnice III. třídy, do Mladé Boleslavi je to 6 km.\n\nŽelezniční doprava\n\nMěsto Dobrovice leží poblíž železniční trati 071 Nymburk – Mladá Boleslav. Jedná se o jednokolejnou celostátní trať, doprava byla na trati zahájena roku 1870. Přepravní zatížení tratě 071 mezi v roce 2011 činí obousměrně 5 rychlíků a 10 osobních vlaků. Na území města leží mezilehlá železniční stanice \"Dobrovice\", zastavují zde pouze osobní vlaky. Od středu města je nádraží vzdáleno 2,5 km.\n\nV minulosti do Dobrovice vedla železniční trať Rokytňany - Dobrovice město. Byla to jednokolejná místní, původně soukromá trať, majitelem byl kníže Thurn-Taxis. Nákladní doprava byla zahájena roku 1883, osobní doprava roku 1902. Trať byla zestátněna roku 1908. Stanice v Dobrovici měla název \"Taxis-Dobrovice\", později \"Dobrovice město\". Přepravní zatížení trati vlaky pro cestující bylo minimální, jednalo o dva páry osobních vlaků denně. Osobní doprava byla zastavena roku 1970, trať zrušena roku 1974.\n\nZ nádraží Dobrovice město vedla vlečka do cukrovaru, později napojeného i do stanice \"Dobrovice\" na hlavní trati. Třetí větev kolejového trojúhelníka, která měla umožnit přímou jízdu z dráhy Rokytňany – Dobrovice město do stanice Dobrovice, byla nakonec postavena až po jejím zrušení.\n\nAutobusová doprava\n\nVe městě měly v květnu 2011 zastávky příměstské autobusové linky spojující Mladou Boleslav a Dobrovici s okolními obcemi.\n\n"}
{"id": "63476", "url": "https://cs.wikipedia.org/wiki?curid=63476", "title": "Lough Corrib", "text": "Lough Corrib\n\nLough Corrib ( nebo ) je jezero u západního pobřeží Irska v provincii Connacht mezi hrabstvími Galway a Mayo. Prohlubeň, v níž se jezero nachází, je krasového původu a byla prohloubena ledovcem. Má rozlohu 176 km², je dlouhé 42 km a dosahuje hloubky okolo 10 m. Nachází se v nadmořské výšce 9 m. Je to největší jezero v Irské republice a druhé největší na celém ostrově po Lough Neagh.\n\nPobřeží je převážně nízké, na západě a severozápadě prudké a vysoké. Na jezeře je okolo 300 ostrovů. Nejvýznamnější a největší je Inchagoill, na kterém jsou zbytky raně křesťanského kláštera s románským kostelem. Další větší ostrovy jsou Rabbit Island, Inchiquin, Inishmicatreer a Inishdoorus.\n\nNejvětší přítok je řeka Clare se nachází na jihovýchodě. Další přítok je od severu z jezera Lough Mask. Odtok zajišťuje řeka Corrib, která u města Galway ( ) ústí do Galwayského zálivu Atlantského oceánu.\n\nNa břehu a v blízkosti jezera leží místa: Galway, Oughterard, Moycullen, Maam Cross, Maum, Cornamona, Cong, Clonbur, Cross, Headford, Castlequarter, Carrowmoreknock a Ower. Jihozápadně od jezera vede silnice č. 59 a po západním a východním břehu vede silnice č. 84.\n\nStaré irské jméno jezera je \"Loch nOirbsean\", pojmenované podle tradice po antickém mořeplavci Orbsenovi Mac Alloidovi, který je známý podobně jako Manannán Mac Lir, „syn moře“, který dal jméno ostrovu Man. Sir William Wilde napsal na jezeře knihu, která byla poprvé publikovaná v roce 1867.\n\n"}
{"id": "63478", "url": "https://cs.wikipedia.org/wiki?curid=63478", "title": "Lough Ree", "text": "Lough Ree\n\nLough Ree ( ) je jezero uprostřed Irska (Connacht, Leinster), druhé ze tří velkých jezer na řece Shannon. \"Lough Ree\" je druhé největší jezero na \"Shannonu\" po Lough Derg. Další dvě velká jezera jsou Lough Allen na severu a \"Lough Derg\" na jihu, a je tam také několik menších jezer. Jezero slouží jako hranice mezi hrabstvími Longford a Westmeath (obě v provincii Leinster) a hrabstvím Roscommon v provincii Connacht na východní straně. Má rozlohu 105 km² a objem 0,651 km³. Je 25 km dlouhé a 7 km široké. Jeho průměrná hloubka je 6,2 m a dosahuje maximální hloubky 35 m.\n\nNejvětší ostrovy jsou Inchmore (0,865 km²) a Saits (0,82 km²). Na ostrově Inchcleraun (0,577 km²) ( ) v severní části jezera leží klášter založený křesťany, který obsahuje zbytky několika starých kostelů. Podle irské legendy byla na ostrově zabita královna Maeve.\n\nJezero je s oblibou využívané k rybářství a lodní dopravě. Na jezeře se loví úhoři a jsou zde proslulí úhoři na kolech nákladních aut.\n\nNa jižním konci jezera leží město Athlone (\"Ath Luain\") a je zde přístav pro lodě jezdící na jezeře. Malé město Lanesborough leží na severním konci jezera. Po západním břehu vede silnice č. 61 a po východním břehu silnice č. 55. Severního konce jezera se dotýká silnice č. 63.\n"}
{"id": "63479", "url": "https://cs.wikipedia.org/wiki?curid=63479", "title": "Lough Allen", "text": "Lough Allen\n\nLough Allen ( ) je jezero na řece Shannon na severu centrální části Irské republiky v provincii Connacht blízko hranice se Severním Irskem. Větší část jezera leží v hrabství Leitrim a menší část v hrabství Roscommon. Rozloha jezera je 36 km². Jezero je maximálně 17,7 km dlouhé a 4,8 km široké, protáhlé ze severu na jih, na severu rozšířené a na jihu se zužuje.\n\nJezero leží jižně od pramenů řeky, v blízkosti Iron Mountains a je nejvýše položené ze tří velkých jezer na řece. Další dvě jezera Lough Ree a Lough Derg leží níže po proudu na jihu.\n\nSilnice R280 lemuje západní stranu jezera, zatímco R207 sleduje východní břeh mezi městy Dowra a Drumshanboo. Po severním břehu mezi městy \"Dowra\" a Durmkeerin vede silnice R200.\n"}
{"id": "63480", "url": "https://cs.wikipedia.org/wiki?curid=63480", "title": "Lough Derg (Munster)", "text": "Lough Derg (Munster)\n\nLough Derg (Munster) ( ) je druhé největší jezero v Irské republice (po Lough Corrib) a třetí největší na celém ostrově (po Lough Neagh). Leží mezi hrabstvími Galway, Clare a Tipperary. Jezero dosahuje maximální hloubky 36 m a má rozlohu 118 km².\n\nJezero je poslední ze tří velkých jezer na řece Shannon, zbývající dvě leží na severu (Lough Ree a Lough Allen).\n\nJezero je s oblibou využíváno k trávení volného času na loďkách a při rybaření. Univerzita v Limericku má na jezeře centrum svých aktivit v okolí \"Killaloe\". Na jezeře jsou k vidění kanoe, kajaky, windsurfing a jachty. Na břehu Lough Derg leží např. města a vesnice: Garrykennedy, Portumna, Killaloe & Ballina, Dromineer a Terryglass.\n\nJiné Lough Derg se nachází v hrabství Donegal. Jeho ostrůvek Station Island je proslulé poutní místo. Bývala na něm jeskyně zvaná Očistec svatého Patrika, kterou však zničila Cromwellova vojska.\n"}
{"id": "63482", "url": "https://cs.wikipedia.org/wiki?curid=63482", "title": "Anna Maria Tilschová", "text": "Anna Maria Tilschová\n\nAnna Maria Tilschová (11. listopadu 1873 Praha – 18. června 1957 Dobříš) byla česká prozaička, představitelka mladší vlny české realistické až naturalistické prózy počátku dvacátého století.\n\nNarodila se v Praze, v prostředí tzv. měšťanské generace. Byla vnučkou obchodníka a cukrovarníka Ferdinanda Urbánka. Její literární orientace byla ovlivněna realistickým hnutím a náměty čerpala zejména z osobních zkušeností. Určujícím zážitkem byla sebevražda jejího manžela, profesora Emanuela Tilsche, a později i jejího bratra.\n\nV roce 1947 byla jmenována národní umělkyní. V roce 1953 obdržela Řád práce. \n\nDvě monografie o ní napsali literární historikové Karel Krejčí (1959) a její přítel Miroslav Heřman (1949).\n\nVe své tvorbě chtěla zachytit proces rozkladu rodinných vztahů v měšťanské společnosti, pocit prázdnoty života a další příznaky krize měšťanského světa. Její tvorba se blíží naturalismu, romány se vyznačují podrobným vylíčením prostředí a psychologickými studiemi postav. Jejím největším přínosem je tematické obohacení české literatury, zejména o obraz pražské společnosti.\n\n\n\n"}
{"id": "63488", "url": "https://cs.wikipedia.org/wiki?curid=63488", "title": "Entalpie", "text": "Entalpie\n\nEntalpie (dříve tepelný obsah) je fyzikální veličina označovaná písmenem formula_1 udávaná v joulech, která vyjadřuje energii uloženou v termodynamickém systému. Jedná se o jeden ze čtyř základních termodynamických potenciálů.\n\n\nEntalpie je definována vztahem\nkde formula_3 je vnitřní energie soustavy, formula_4 je její tlak a formula_5 objem.\n\nU termodynamických systémů schopných konat pouze objemovou práci a s konstantním počtem částic (neprobíhají chemické reakce) je tvar totálního diferenciálu entalpie:\nkde formula_7 je termodynamická teplota a formula_8 entropie systému; přirozenými proměnnými pro entalpii jsou tedy entropie a tlak.\nZ diferenciálu je patrné, že při izobarickém ději je změna entalpie teplo formula_9 dodané systému.\n\nZ toho, že má entalpie totální diferenciál, plyne rovnost:\ncož je jedna z Maxwellových relací.\n\nEntalpie je extenzivní termodynamická veličina – závisí na velikosti systému. Její absolutní hodnotu nelze změřit, stanovuje se jen \"změna entalpie\" formula_11 vztažená na dohodnutý (standardní) stav, kterému odpovídá teplota 0 °C a tlak 101,325 kPa.\n\n"}
{"id": "63501", "url": "https://cs.wikipedia.org/wiki?curid=63501", "title": "Okres Prievidza", "text": "Okres Prievidza\n\nOkres Prievidza je jedním z okresů Slovenska. Leží v Trenčínském kraji, v jeho jihovýchodní části. Na severu hraničí s okresem Ilava, Žilina a Martin, na jihu s okresem Partizánské, Žarnovica a s Žiar nad Hronom. Dalšími sousedy jsou ještě okresy Bánovce nad Bebravou a Trenčín na západě a Turčianske Teplice na východě.\n"}
{"id": "63503", "url": "https://cs.wikipedia.org/wiki?curid=63503", "title": "Xerxés I.", "text": "Xerxés I.\n\nXerxés I. (řecky \"Ξέρξης\", staropersky \"Chšajáršá\" [  ]; 519–465 př. n. l.) byl perský velkokrál z rodu Achaimenovců vládnoucí od listopadu 486 do srpna 465 př. n. l. Jeho jméno ve staré perštině znamená „vládce hrdinů“. Pojednává o něm biblická kniha Ester, jež ho označuje jménem Achašveróš (hebrejsky אֲחַשְׁוֵרוֹשׁ). V hebrejském textu Bible je o něm též zmínka v knize Ezdráš a v knize Daniel.\n\nXerxés byl synem krále Dareia I. a Atossy, dcery zakladatele perské říše Kýra Velikého. Následníkem trůnu se stal poté, co byly odmítnuty nároky jeho nevlastních starších bratrů, narozených v době, kdy Dareios nebyl dosud králem. Svou roli zde sehrály Dareiovy snahy o legitimitu a udržení moci ve vlastním rodě – těm vyhovoval prvorozený syn Kýrovy dcery Atossy lépe než tři synové z předchozího manželství s dcerou Góbryovou, bez vazeb ke královské dynastii.\n\nPo převzetí vlády v listopadu 486 př. n. l. byl Xerxés konfrontován s revoltou v Egyptě, která trvala déle než rok. Svého bratra Achaimena jmenoval satrapou Egypta a zemi důkladně zpacifikoval. Také v Babylonii propukla vzpoura vedená Bel-šimanim a Šamaš-eribou, při níž byl zabit satrapa Zopyros. Na Xerxův příkaz ji utopili v krvi, jak dokládá zkáza tamních archivů.\n\nPo Dareiovi zdědil Xerxés konflikt s evropskými Řeky, konkrétně úkol potrestat Athéňany za jejich vměšování do iónského povstání a vítězství v bitvě u Marathonu. Výpravu proti nim začal chystat již roku 483 př. n. l. Byl prokopán kanál skrze šíji poloostrova Athos. Podél cesty v Thrákii vyrostla síť stanic se zásobami, přes Hellespont nechal král postavit dva mosty. Uzavřel také alianci s Kartágem a připravil Řecko o podporu mocných vládců Syrakus a Agrigenta. Navíc se řada malých řeckých státečků přidala na stranu Peršanů – zejména Thesálie, Théby a Argos. Byla shromážděna rozsáhlá flotila a početná pozemní armáda (Hérodotos tvrdí, že zde bylo téměř dva milióny vojáků, skutečný počet však dosahoval asi kolem dvou set tisíc). Na jaře roku 480 př. n. l. vyrazil Xerxés se svými silami ze Sard, hlavního města Lýdie. Zpočátku se mu vojensky poměrně dařilo. Řecká flotila byla poražena v bitvě u Artemisia, Peršané zvítězili v bitvě u Thermopyl, dobyli Athény a zatlačili Athéňany a Sparťany na jejich poslední linii odporu při korintském Isthmu a Saronském zálivu. Xerxés se ale nechal zlákat Themistoklovou léčkou (navzdory radám Artemisie z Halikarnassu) a zaútočil na řeckou flotilu v nevýhodných podmínkách, místo aby poslal část svého loďstva na Peloponnés a vyčkal rozkladu řecké armády. V bitvě u Salamíny (28. září 480 př. n. l.) zvítězili Athéňané, nicméně válka jako celek rozhodnuta nebyla. Ztráta námořního spojení s Malou Asií však Xerxa přinutila k návratu do Sard. Velká část jeho armády zůstala pod velením Mardonia v Řecku a byla poražena roku 479 př. n. l. ve velké pozemní bitvě u Platají. Stejně nepříznivě skončila i bitva u mysu Mykalé v témže roce, kdy bylo opět zahnáno na ústup královské loďstvo.\n\nPro perskou říši znamenalo odražení tak pečlivě připravované výpravy první vážný nezdar v její dosavadní historii. Zčásti k němu přispělo určité podceňování protivníka, který početně daleko zaostával za mohutnou perskou armádou, zčásti odhodlanost Řeků ubránit svou svobodu a neschopnost Peršanů uplatnit v členitém řeckém terénu přednosti svých elitních jednotek. Každopádně přešli vítězní Řekové brzy do ofenzívy a znepokojovali západní satrapie říše až do konce Xerxovy vlády, aniž jim v tom král mohl zabránit.\n\nO pozdějších Xerxových činech je toho málo známo. Ví se, že na jeho příkaz se Sataspés pokusil obeplout Afriku, ale vítězství Řeků uvrhlo celé impérium do stavu určité apatie, z něhož se vzpamatovávalo jen s obtížemi. Král se osobně angažoval v harémových intrikách a jeho rozhodování se stalo závislým na dvořanech a eunuších. V roce 465 př. n. l. ho nakonec zavraždil vlivný dvořan Artabanos, který dosadil na trůn jeho syna Artaxerxa I.\n\nPodobně jako Dareios I. měl také Xerxés zálibu v kolosálních stavbách, i když z větší části jen dokončoval komplexy, s jejichž stavbou se započalo již za otcova života (Persepolis, Susy). Dochovaly se i některé jeho nápisy psané klínovým písmem v několika jazycích. Svou lásku k umění projevil král roku 480 př. n. l. v dobytých Athénách, kde nedovolil zničit nejkrásnější umělecké předměty a naopak je dal odvézt do Sus a Persepole (bylo mezi nimi např. známé sousoší tyranovrahů Harmodia a Aristogeitona). Také zmíněný kanál u Athosu a mosty přes Hellespont dokládají Xerxovy sklony k monumentalitě.\n\n\n\n"}
{"id": "63505", "url": "https://cs.wikipedia.org/wiki?curid=63505", "title": "Svébové", "text": "Svébové\n\nSvébové (též Suebové, Svévové) byli velká skupina příbuzných germánských kmenů, mezi které patřili Markomani, Kvádové, Hermunduři, Semnoni, Langobardi a další, někdy, včetně podskupin, jednoduše označovaní jako Svébové.\n\nV nejširším slova smyslu jsou Svébové spojováni s ranou germánskou kmenovou skupinou Herminonů, zmiňovanou také klasickými autory. Začátkem 1. století před naším letopočtem se různé svébské kmeny přesouvaly jihozápadně od Baltského moře a Labe a docházelo ke střetům s Římany. Nejprve se o nich zmiňuje Julius Caesar v souvislosti s invazí do Galie pod vedením svébského náčelníka Ariovista během galských válek. Za vlády Augusta Svébové expandovali na jih na úkor galských kmenů a v bezprostředních oblastech na sever od Dunaje vznikla přítomnost Germánů. V této době markomanský náčelník Marobud založil na území Čech první konfederaci germánských kmenů. Za vlády Marka Aurelia ve 2. století našeho letopočtu napadli Markomani pod tlakem východogermánských kmenů území Itálie. \n\nS krizí třetího století se objevily nové svébské skupiny a Itálie znova čelila invazi, tentokrát Juthungů, zatímco Alamani pustošili Gálii a osídlili území Agri Decumates. Alamani dále pokračovali v tlaku na Galii, zatímco alamanský náčelník Chrocus hrál důležitou roli při povýšení Konstantina Velikého na římského císaře.\n\nNa konci 4. století mnoho Svébů pod tlakem Hunů migrovalo na západ. Roku 406 svébské kmeny vedené Hermerichem překročily Rýn a krátce na to se dostaly do Hispánie, kde nakonec založili Svébské království. Během posledních let úpadku západořímské říše byl svébský generál Ricimer de facto vládcem. Langobardi se později usadili v Itálii a založili Langobardské království.\n\nAlamani, Bavoři a Durynkové, kteří zůstali v Germánii, dali jména německým regionům Švábsko, Bavorsko a Durynsko. Má se za to, že Svébové zahrnují hornoněmeckou kulturu a dialekty převládající v jižním Německu, Švýcarsku a Rakousku.\n\nZačátkem letopočtu Římané nazývali Baltské moře \"Mare Suebicum\", podle toho se tehdy všem východogermánským kmenům říkalo Svébové. Novější výzkumy však ukazují, že tento pohled je příliš nepřesný. Postupem času se Svébové přesunuli na jihozápad, do míst dnešního Německa. Zde se silně sblížili s Alamany a často s nimi podnikali válečné výpravy. Roku 406 se většina Svébů připojila k Vandalům a Alanům při překračování římské hranice u Mohanu a podnikáni nájezdů do Galie. Zatímco se Vandalové s Alany na čas usadili v Galii, Svébové překročili Pyreneje a roku 409 král Hermerich založil Svébskou říši (tj. Svébské neboli Galicijské království). Avšak v roce 416 přišli na Pyrenejský poloostrov Vizigóti a docházelo k příležitostním srážkám mezi Svéby a nimi. Svébové si zachovali samostatnost až do roku 584, kdy vizigótský král Leovigild Svéby napadl a porazil. Svébský král Andeka se vzdal až o rok později. Poté jejich království splynulo s vizigótským.\n\nSvébové, kteří v roce 406 zůstali za hranicemi impéria, splynuli s Alamany, ačkoliv se dodnes oblast v Německu podle nich nazývá Švábsko.\n"}
{"id": "63506", "url": "https://cs.wikipedia.org/wiki?curid=63506", "title": "Marcel Balsa", "text": "Marcel Balsa\n\nMarcel Lucien Balsa (1. ledna 1909 Saint-Frion – 11. srpna 1984 Maison-Alfort) byl francouzský automobilový závodník.\nMarcel Balsa se narodil v Saint Frion, malé vesničce provincie Limousin. Dříve než propadl vášni pro sportovní vozy, pokoušel své štěstí s motocyklem a neunikl pozornosti podnikatelů Talbota a Delahaye. V roce 1939 se s Bugatti Type 35B účastnil Grand Prix Pau, ale závod nedokončil.\n\nKdyž vypukla druhá světová válka, žádné závody se nekonaly. Po skončení války koupil další Bugatti, tentokrát typ 51 a v prvním poválečném závodě konaném v Bologni dokázal zajet na pátém místě. V Grand Prix Marseille zajel pole position a v závodě znovu dosáhl pátého místa.\n\nMarcel Balsa byl zapáleným amatérem, ale žádným hazardérem, jezdícím na hranicích svých možností. Koncem čtyřicátých let začalo být více než jasné, že jeho Bugatti ztrácí na konkurenci, Balsa se proto rozhodl postavit vlastní vůz Formule 2 a vybavil ho motorem BMW. S tímto vozem dokázal dobýt čtvrté místo v Grand Prix Lucemburska 1949.\n\nO rok později již řídil nový vůz Jicey BMW a umístil se na třetím místě v Grand Prix Cadours, v závodě, kde přišel o život Raymond Sommer. V roce 1952 ho mohli vidět diváci na startu Pařížské Grand Prix pro vozy F2 a později také na Grand Prix Německa, které bylo započítáváno do mistrovství světa F1. Tento závod ho proslavil, i když odjel pouze 6 kol. Nejenže se zapsal do statistik jako účastník Formule 1, ale v době, kdy pilotoval vůz F1, mu bylo 51 let a 206 dní a stal se tak jedním z nejstarších pilotů Formule 1.\n\nV roce 1953 se dočkal vítězství, stalo se tak při GP Montelhery. Sportovní činnost ukončil v následujícím roce, když zahynul Guy Mairesse při testech nového vozu a poté, co Balsa skončil na pátém místě v Cadours. O Marcelu Balsovi se znovu psalo až po 30 letech, když noviny z 11. srpna 1984 oznámily celému světu jeho smrt.\nJeho z dcer o něm prohlásila: „Byl to šťastný člověk, celý život dělal jen to, co doopravdy chtěl,… a naučil mě poslouchat motor.“\n\ntučně vyznačené závody znamenají zisk pole position\n"}
{"id": "63509", "url": "https://cs.wikipedia.org/wiki?curid=63509", "title": "Digital object identifier", "text": "Digital object identifier\n\nDOI (zkratka anglického , česky „digitální identifikátor objektu“) je centralizovaný komerční systém identifikátorů děl, jako jsou např. články z vědeckých sborníků.\n\nRoku 1996 byl založen Asociací amerických nakladatelů za účelem ochrany autorských práv (duševního vlastnictví), od roku 1998 je dále rozvíjen nadací IDF (International DOI Foundation), která angažuje další instituce, které napomáhají v různých aplikačních oblastech, například organizace CrossRef.\n\nDOI je od roku 2012 mezinárodním standardem ISO 26324. Zajišťuje jednoznačnou identifikaci digitálního dokumentu na internetu, je neměnný a poskytuje trvalý odkaz na dokument. Pomocí DOI je tedy definovanému obsahu dokumentu přidělena trvalá přístupová cesta (hypertextový odkaz) a vše je uloženo v rejstříku.\n\nDOI je v podstatě URN. URN má za úkol přesně popsat a identifikovat dokument na internetu, aby byl vždy zpětně dohledatelný. Odkazování na dílo pomocí DOI by oproti běžnému odkazování pomocí URL mělo být stabilnější: pokud se adresa dokumentu změní, vydavateli stačí aktualizovat metadata v DOI, aby odkazovala na platné místo. Společně s DOI a URL jsou v rejstříku uložena i metadata popisující daný digitální objekt, případně různé formáty, ve kterých je zveřejněn (HTML, PDF, XML). Systémem DOI mohou být opatřeny libovolné digitální dokumenty:\n\n\nNejčastěji se DOI využívá pro vědecké a univerzitní časopisy, případně pro knihy a jejich kapitoly.\n\nKód identifikátoru se skládá z předpony a koncovky. Předpona je údaj, který jednoznačně identifikuje instituci, která DOI dokumentu přiděluje, samotnou předponu institucím přiděluje organizace CrossRef. K přidělené předponě si instituce sama určí svůj vlastní koncovku podle vlastních potřeb a měřítek. Příklad: codice_1 - před lomítkem je předpona Masarykovy univerzity, za lomítkem je koncovka identifikující konkrétní dokument. Vydavatel musí zajistit, aby každý dokument měl koncovku odlišnou, a tedy aby nevzniklo dvakrát totožné DOI.\n\nČlenové CrossRef platí poplatky, zpravidla jednou ročně, a musí projít registračním procesem. Výši poplatku určuje příjem organizace, který vychází z publikační činnosti. Za každé DOI, které se přidělí článkům aktuálním (ne starším dvou let), je placen poplatek ve výši jednoho dolaru. Články starší dvou let jsou zpoplatněny čtvrtdolarem. Zároveň se platí roční příspěvek. Je tím zajištěno, že se zaplatí rozvoj a inovace DOI, přičemž pro koncové uživatele, kteří DOI využívají pro vyhledávání, je vše bezplatné.\n\nSměrování se využívá pro lepší manipulaci s dokumenty, které mají přiděleno DOI. Jestliže klikneme na odkaz v referencích, získáme přístup k úplným bibliografickým údajům, navíc je nám zpřístupněna cesta k plnému textu dokumentu. K DOI může být přiděleno i několik URL, ne jen jedno, jedná se o tzv. vícenásobné směrování. V tomto případě se nám zobrazí rozcestí odkazů, ze kterých si vybíráme. Pro směrování DOI se dnes nejvíce využívá server http://dx.doi.org/.\n\nCrossRef je organizace, kterou angažuje IDF. „Členem organizace CrossRef se může stát instituce vydávající primárně vědeckou literaturu, která je dostupná online v digitální podobě. Při přidělování DOI čísel digitálním objektům (např. článkům v časopise) má instituce následující povinnosti: vložit metadata článku v požadovaném formátu do databáze CrossRef, řešit případné kolize a duplicity přidělených DOI, aktualizovat průběžně metadata článků v databázi CrossRef, zejména pak URL článků.“ Pro přidělení DOI je tedy nutno stát se členem tzv. registrační agentury, například tedy členem CrossRef, která má dominantní postavení.\n\nOrganizace CrossRef nabízí několik užitečných nástrojů, které jeho členové mají možnost (některé za příplatek) využívat. Mezi hlavní patří:\n\n\nDOI musí být umístěn u metadat článku v daném časopise, doporučuje se uvádět DOI pomocí permalinku, a to kdekoliv, kde je tento článek zmíněn. Pokud se cituje časopis, kterému je přidělen DOI, je nutné v referencích uvádět DOI citovaných článků.\n"}
{"id": "63523", "url": "https://cs.wikipedia.org/wiki?curid=63523", "title": "Larp", "text": "Larp\n\nLarp (z anglického \"Live Action Role Play\", česky hraní rolí naživo) je druh rolové hry, ve které lidé hereckým způsobem ztvárňují činy svých postav. Účastníci většinou oblékají kostýmy, interagují mezi sebou a s okolním prostředím, přičemž usilují o splnění cílů své postavy ve fiktivním světě, vytvořeném ve světě skutečném.\n\nSmyslem larpu je hlavně zábava a zážitek účastníků, obvykle nemá žádné publikum. Přesto jsou larpy obvykle fotogenické, především díky propracovaným kostýmům, výpravě a herním výkonům hráčů. Reflexe z her, ať už psané či ve formě fotogalerie či videa, jsou v komunitě oblíbené, neboť umocňují zážitek ze hry. Ty zpravidla pramení z prožití příběhu prostřednictvím postavy či kompetetivního fyzického boje. Všechny konflikty ve sdíleném fiktivním světě mohou být řešeny jako ve skutečnosti (reálně, diegeticky) nebo různými zástupnými mechanismy (pravidly).\n\nLarp je akronym z anglického spojení \"live action role playing\". V současné době v České republice po vzoru Skandinávie převládá tendence užívat při psaní malá písmena a nahlížet na larp jako na zkratkové slovo, ačkoliv se lze setkat i s variantou psanou velkými písmeny (tzn. LARP) typickou především pro Velkou Británii a USA. Účastník larpu se nazývá larper nebo také hráč.\n\nLarp byl nezávisle na sobě vynalezen několika skupinami v Severní Americe, Evropě a Austrálii. Tyto skupiny sdílely zálibu v některém z literárních žánrů nebo hraní rolí a touhu zkusit fyzicky zažít jejich svět. Předchůdci a možnými ovlivniteli larpu jsou Společnost pro kreativní anachronismus, táborové hry, kostýmové párty, simulace v roli, Commedia dell'arte, improvizační divadlo, psychodrama, vojenské simulace a historické rekonstrukce.\n\nPrvní zaznamenanou larpovou skupinou je \"Dagorhir\", která byla založena v roce 1977 v USA a zaměřuje se na fantasy bitvy. Po uvedení filmu \"Logan's Run\" do kin v roce 1976 se staly první larpy založené na tomto snímku součástí amerických conů. V roce 1981 začala působit \"International Fantasy Games Society\". IFGS byla pojmenována podle fiktivní skupiny z knihy \"Dream Park\" z roku 1981, která popisovala futuristické larpy. V roce 1982 byla na Harvard University založena \"Society for Interactive Literature\", první zaznamenaná skupina tvořící dramatické larpy v USA a předchůdce \"Live Action Roleplayers Association\".\n\n\"Treasure Trap\", který se odehrál v roce 1982 na hradě Peckforton, je považován za první larp ve Velké Británii a ovlivnil další následné britské larpy. První larp v Austrálii proběhl v roce 1983 a byl zasazen do science fiction světa. V roce 1993 vydalo nakladatelství White Wolf larp \"Mind's Eye Theatre\", který se dodnes v mezinárodním měřítku používá a je pravděpodobně komerčně nejúspěšnějším vydaným larpem.\n\nLarp je dnes populární aktivitou v Severní Americe, Evropě, Rusku a Australasii. Komerční společnosti pořádají velké larpy pro tisíce účastníků, jsou vydávány publikace a časopisy o larpu a existují specializované obchody prodávající kostýmy a výzbroj určené primárně pro bojové larpy.\n\nČeský larp se začal vyvíjet během 90. let 20. století. Za první počátky lze ovšem považovat bitvy s příběhem, případně celovíkendové hry s příběhem, například tzv. detektivky v redukovaném skautingu 70. a 80. let. Dalším příkladem může být třetí setkání přátel SHŠ Herold na hradě Zubštejn v květnu 1987. Dochované fotografie potvrzují i dílčí dějové linie (questy).Vzhledem k oblíbenosti fantasy žánru prvních tvůrců larpů byl spojen s reedicí českého překladu děl J. R. R. Tolkiena v této době. První larpy byly prakticky jen živým ztvárněním tehdejších her na hrdiny a ze současného pohledu se jednalo o \"družinovky\", ve kterých malé skupinky dobrodruhů procházely po určité trase a čelily nástrahám připraveným tvůrci a organizátory. Kromě izolovaných družinovek se kolem roku 1995 výrazně rozmohl formát \"bitev\", které měly podobu čistě bojově zaměřeného larpu. Za účelem sjednocení pravidel na těchto bitvách vzniklo ASF Asociace Fantasy, o. s., které později své pole působnosti rozšířilo. Koncem století se začaly objevovat též tzv. \"světy\". Prvním larpem tohoto druhu byla týdenní \"Fraška\", konaná v roce 1997 na hradě Cimburk. Výraznější rozvoj různých stylů a žánrů přišel až po roce 2000, především díky nástupu internetu jako komunikačního prostředku.\n\nZačátkem 21. století se rozšířil fenomén \"městských larpů\", což byly většinou dlouhodobější larpy využívající městského prostředí. Po roce 2005 začala být česká larpová scéna ovlivněná skandinávským stylem larpu měnícím některé tehdejší české konvence a byl též sepsán \"Manifest M6\", kterým jeho signatáři tyto nové myšlenky zastřešili. V roce 2006 se konal první ročník festivalu Larpvíkend, pořádaný občanským sdružením Court of Moravia, který ovlivnil larpovou scénu \"komorními larpy\" vymaňujícími se z žánrové svázanosti. Po vzoru severské konference Knutepunkt se od roku 2008 koná česká larpová konference Odraz. \"Nadace pro larp beta\" byla iniciativa vzniklá v roce 2010, která měla za úkol finančně podpořit vznik nových larpů. Nejrozšířenější skupinou larpů v roce 2013 byly \"komorní larpy, \"jejichž tvorbě se věnovalo několik desítek organizátorských skupin a které úspěšně překročily hranice komunity. Především pro svou relativní nenáročnost na přípravu a nízký vstupní práh ze strany nových hráčů.\n\nLarpy s dosud největším rozpočtem u nás byly Projekt Systém a De la Bête . Vynaložená částka je ovšem stále jen zlomkem nejvyšších larpových rozpočtů v severských zemích, které se někdy pohybují v řádu miliónů korun. Profesionalita a s tím související výše rozpočtů se však u larpů pro dospělé hráče zvyšuje každým rokem.\n\nJedním z nejvýraznějších rysů celkového vývoje komunity v ČR se spolu se současným vývojem komunikačních technologií (internet celkově, Facebook, různá diskuzní fóra, ...) staly určité štěpící otázky. Ty pak symbolizovaly určité rozdělení komunity na dva či více názorových táborů a dlouhodobý „boj“ o další směřování v dané otázce. Dříve to byl především přístup k (ne)bezpečnosti zbraní, později vývoj zásahových ploch a samotných bojových pravidel, v roce 2011 převažoval spor o financování a obecný přístup k akcím. Aktuálními tématy (2013) jsou profesionalizace larpu a trvalá udržitelnost akcí pořádaných pro nekomunitní veřejnost.\n\nVětšina larpů je vytvořena pro zábavu. Přitažlivé aspekty mohou zahrnovat společnou tvorbu příběhu, pocit ponoření se do fiktivního světa, překonávání překážek ve snaze dosáhnout cílů postavy a interakci. Larpy také mohou obsahovat další herní prvky jako náročné hádanky a aspekty podobné sportu jako například boj simulovanými zbraněmi.\n\nPřestože jsou larpy primárně určeny jejich hráčům a nikoli publiku, díky propracovaným kostýmům a hereckým výkonům poskytují možnost pořízení fotografií, zvukových nahrávek či audiovizuálních děl. Reportáže a recenze jsou poměrně oblíbené, neboť umožňují konfrontovat zážitek z larpu se zážitkem jiného hráče, případně se o larpu více dozvědět i bez účasti na něm.\n\nNěkteré larpy posunují svou dramatickou interakci do pozice umění; avantgardní či arthausové larpy se vyznačují obzvlášť experimentálními přístupy a aspirací na umělecká díla, v některých případech jsou pořádány v kontextu dalších děl na festivalech či v muzeích. Témata avantgardních larpů obvykle zahrnují politiku, kulturu, náboženství, sexualitu a podmínku lidství. Tyto larpy jsou běžné v severských zemích, ale vyskytují se i jinde.\n\nKromě zábavního a uměleckého účelu mohou být larpy navrženy k vzdělávacím nebo politickým účelům. Například dánská střední škola \"Østerskov Efterskole\" používá larp k výuce většiny svých předmětů. Jazyky mohou být vyučovány uvržením studentů do scénáře, ve kterém jsou nuceni improvizovat psané či mluvené slovo v jazyce, který se učí. Larpy s politickými tématy mohou mít v úmyslu probudit nebo tvarovat kulturní politické myšlení. V posledních letech (2013) se situace změnila i v ČR, vzniklo několik vzdělávacích projektů pro univerzity, které pracují s larpem jako nástrojem pro vzdělávání, a na poli andragogiky ve firemním sektoru zrealizovali organizátoři z Court of Moravia několik desítek tréninkových manažerských programů.\n\nSpektrum larpů, které se v Česku i ve světě konají, je široké a navzájem mohou být jednotlivé larpy v mnoha ohledech velmi rozdílné. Mohou se lišit svým námětem, žánrem, počtem účastníků, délkou trvání, pravidly či prostředím. V současnosti neexistuje obecně uznávaná taxonomie larpů.\n\nÚčastníkovy činy v reálném světě reprezentují činy postavy v prostředí imaginárním. K přemostění rozdílů mezi realitou a fikcí se často používají zástupná pravidla, fyzická symbolika a divadelní improvizace. Nehybný člověk na zemi tedy může snadno představovat mrtvolu, rudá skvrna na jeho košili krev.\n\nV larpech, které jsou přímo zaměřeny na boj, je nejčastěji užívána fyzická reprezentace střetů. Symbolická reprezentace naopak u těch, v nichž je na boj kladen menší nebo žádný důraz a zaměřují se na jiné aspekty fiktivních příběhů. Soubojový systém zpravidla naznačuje celkovou filozofii skrývající se za daným larpem, proto je často považován za významné kritérium při rozlišování mezi jednotlivými styly larpu.\n\nLarpy mohou nabývat libovolného vlastního žánru, ale většina z nich používá zasazení odvozená z již etablované žánrové literatury. Některé larpy si své prostředí přímo půjčují z existujících děl, jiné využívají prostředí navržené přímo pro daný larp či prostředí reálného světa. Larpy, ve kterém účastníci ztvárňují příběh z prakticky libovolného žánru populární kultury (detektivka, romantická komedie, drama), se začínají stávat spíš standardem než výjimkou. Vzhledem k průběhu zrodu larpu je však stále většina larpů zasazována do fantastických žánrů (tzn. fantasy, science fiction, horor).\n\nFantasy je celosvětově jedním z nejobvyklejších larpových žánrů a také žánrem, který je využíván v největších larpech. Fantasy larpy jsou zasazeny do pseudohistorického světa inspirovaného fantasy literaturou a fantasy hrami na hrdiny. Tyto světy obvykle obsahují magii a omezenou technologii. Většina fantasy larpů se zaměřuje na střet mezi několika stranami nebo dobrodružné výpravy.\n\nScience fiction larpy se odehrávají ve futuristickém světě s vyspělou technologií a někdy také mimozemským životem. Do tohoto žánru spadá široký okruh larpů včetně politických larpů zobrazujících antiutopické či utopické společnosti a světy inspirované kyberpunkem, space operou a post-apokalyptickou sci-fi.\n\nHororové larpy jsou inspirovány horory. Populárními sub-žánry jsou zombie apokalypsa a mýtus Cthulhu. Svět temnoty, vydaný nakladatelstvím White Wolf, je široce užívaný gothic-punkový hororový svět, ve kterém účastníci obvykle představují supernaturální stvoření z uzavřené společnosti.\n\nV rozvinutých zemích se larpová kultura stává mainstreamem. Larp někdy bývá omylem zaměňován s jinými rolovými, rekonstrukčními, kostýmovými nebo dramatickými aktivitami.\n\nLarp je v západní kultuře vnímán jako součást ústupu od tradičního diváckého umění k participačnímu umění. Účastníci larpu se vzdávají role pasivního pozorovatele a přijímají roli, která je odlišná od jejich každodenního života a zvyklostí. Organizátoři a všichni účastníci jsou díky tomuto zapojení někdy bráni jako spoluautoři larpu. Tento společný proces tvorby sdílených fiktivních světů může být asociován s rozšířením kultury „geek“ v rozvinutých společnostech, která je spojena s prodlužováním doby vzdělání, rozvojem moderních technologií a stále vyšším množstvím volného času. V porovnání s mainstreamovým videoherním průmyslem, který je vysoce komercializovaný a převážně zaměřen na „hardcore hráče“ ve smyslu adolescentních mužů, je larp méně komodifikován a ženy se v něm mnohem častěji objevují jako autorky a účastnice.\n\nV severských zemích larp dosáhl vysokého stupně veřejné známosti a popularity. Je často ukazován v pozitivním světle v mainstreamových médiích, se zdůrazněním jeho kreativních aspektů.\n\nLarp je předmětem akademického výzkumu a teorie. Velká část výzkumu pochází od samotných účastníků, obzvlášť z publikací severské konference Knutepunkt. V nedávné době se taktéž larpem začala zabývat širší akademická komunita, jednak za účelem jeho porovnání s ostatními médii a ostatními interaktivními hrami, jednak za účelem jeho vymezení. Protože larp zahrnuje kontrolované umělé prostředí, ve kterém lidé interagují, někdy je používán jako výzkumný nástroj k testování teorií v sociálních disciplínách jako je ekonomie nebo právo. Larp byl kupříkladu použit ke studii aplikace teorie her na vývoj trestního práva.\n\nSpekuluje se o tom, že larp se jednoho dne vyvine ve obrovské odvětví průmyslu založené na principu geolokačních her za použití všudypřítomné výpočetní techniky.\n\n\n\n"}
{"id": "63524", "url": "https://cs.wikipedia.org/wiki?curid=63524", "title": "Turečtina", "text": "Turečtina\n\nTurečtina je turkický jazyk používaný zejména v Turecku, Bulharsku, na Kypru, na území bývalé Osmanské říše a je také jazykem několika milionů imigrantů v zemích Evropské unie. Osmanská turečtina používala výhradně turecké osmanské písmo (variantu arabského písma) až do roku 1928, kdy byla na popud Kemala Atatürka zavedena latinka.\n\nMezi turečtinou a jinými oghuzskými jazyky, např. azerštinou, turkmenštinou či kazaštinou, je poměrně vysoká úroveň vzájemné srozumitelnosti. Počet rodilých mluvčích v této podskupině dosahuje 100 milionů a celkový počet mluvčích 125 milionů.\n\nV Turecku a turecké části Kypru je turečtina úředním jazykem, turecky však mluví i mnoho menšin po celém světě.\n\nTurečtina používá od roku 1928 pro zápis latinku. Turecká abeceda sestává z 29 písmen. Některá písmena (Â, Ç, Ğ, I, İ, Î,\nÖ, Ş, Û a Ü) byla upravena tak, aby odpovídala fonetickým potřebám jazyka.\nVelká písmena:\n\nMalá písmena:\n\nTurečtina má 8 samohlásek (A, E, I, İ, O, Ö, U, Ü) a 21 souhlásek.\nNázvy písmen představujících samohlásku jsou samohlásky samy, zatímco názvy souhlásek odpovídají \"souhláska + e\". Jediná výjimka je písmeno \"ğ\", jeho název je „yumuşak ge“ („měkké gé“)\n\nTurecký pravopis je vždy fonetický a zápis každého slova odpovídá jeho výslovnosti. Následující tabulka obsahuje turecká písmena, jejich ekvivalenty v mezinárodní fonetické abecedě a jejich přibližná výslovnost podle češtiny\n\nObecně přízvuk v turečtině leží na poslední slabice. Výjimkou jsou příslovce, citoslovce, spojky, oslovení, zeměpisné názvy a některé přípony. V některých případech přízvuk určuje význam slova (například ártık/arık).\n\n\n"}
{"id": "63531", "url": "https://cs.wikipedia.org/wiki?curid=63531", "title": "Produkce masa", "text": "Produkce masa\n\nProdukce masa z pohledu obecné zootechniky je soubor chovatelských úkonů spějících k výkrmu jatečných zvířat. Maso je chápáno buď v širším slova smyslu jako vše poživatelné (svaly, cévy, srdce, játra, plíce, tuk…), nebo v užším slova smyslu jako kosterní svalovina. \n\nV Česku se využívá hlavně masa prasat, býků, vyřazených krav, ovcí, drůbeže a ryb. V jiných zemích jsou to pak zvířata typická pro danou oblast (Jižní Amerika - lama, kapybara; Afrika - gazela, apod.). Obecně se má za to, že nejkvalitnější maso poskytuje výkrm, a nejlahodnější maso je maso mláďat. Průměrná spotřeba masa v ČR každým rokem mírně vzrůstá a pohybuje se mezi 70 - 90 kg/hlava/rok, s tím že nejvíce se konzumuje vepřové, dále drůbeží a nakonec hovězí. Maso jiných zvířat, zastává minoritní pozici (skopové, rybí, divočina). Současný trend v konzumaci masa je, že vzrůstá poptávka po mase drůbežím a klesá po hovězím (v souvislosti s BSE).\n\nPožívat je možné maso většiny zvířat. V určitých komunitách se ale setkáváme s určitými omezeními (muslimové nejedí vepřové, Indové nejedí hovězí, v rozvinutých zemích se nejí psi, v Evropě se nejí hmyz…)\n\n\nJak už bylo nastíněno výše, kategoriemi jatečných zvířat v Česku jsou hlavně \"prasata výseková\", \"býci\" a \"vyřazené krávy\". V chovu drůbeže, králíků a jiných se jedná o \"brojlery\".\n\nJe schopnost zvířat k tvorbě svaloviny a tuku. Parametry výkrmnosti jsou růstová schopnost a konverze živin.\n\nRůstová schopnost se hodnotí buď „\"průměrným netto přírůstkem\"“ u skotu, nebo „\"přírůstkem hlavních masitých částí\"“ u prasat. Tato schopnost je dána šlechtěním.\nHmotnost jatečně opracovaného trupu se zjišťuje vážením (v kg) 30 minut po porážce. Stáří zvířete se udává ve dnech v den porážky.\nHlavní masité části u prasat jsou: krkovička, pečeně, kýta a plec. Váží se a jejich hmotnost se udává v kg. Stáří zvířete se udává ve dnech v den porážky.\n\nKonverze živin je schopnost zvířete využít živin k tvorbě vlastního těla. Z ekonomického hlediska je důležité kolik kg krmiva zvíře spotřebuje na 1 kg přírůstku živé váhy. Na tuto vlastnost se také šlechtí, aby byla co nejvyšší konverze živin. Živinami a výživou se zabývá „Výživa zvířat“.\n\nCo se týče tuku, v Čechách se jedná hlavně o to, aby zvíře mělo do 10 % tuku zásobního mezisvalového a aby zásobní vnitrosvalový tuk byl v odpovídajícím poměru ke svalovině.\n\nVlastnosti masa a tuku dále ovlivňuje správné ustájení a ošetřování.\n\nJatečná hodnota udává vlastnosti zabitého zvířete a je charakterizována jatečnou výtěžností, složením jatečného těla, poměrem kosti:svaly:tuk a kvalitou masa a tuku. Setkáváme se zde s pojmy:\n\nHodnocení se provádí buď na živém zvířeti, nebo na jatečném trupu. Hodnocení na jatečném trupu je přesné, hodnocení na živém zvířeti dělíme na subjektivní (řeznické hmaty) a objektivní (ultrazvukem). Objektivní je přesnější nežli subjektivní.\n\nJatečná výtěžnost je charakterizována jako „jatečná hmotnost“ (jatečné půlky 30 min. po porážce) dělená „živou hmotností před porážkou“ (vážíme zvíře před porážkou, které 12 hodin lačnilo) a vynásobená stem v procentech. Někdy se počítá i tzv. čistá jatečná výtěžnost jako podíl „jatečné hmotnosti“ a rozdílu „živé hmotnosti před porážkou“ a hmotnosti „obsahu trávicího traktu“ a to celé opět vynásobeno stem v procentech.\n\nSložení jatečně upraveného těla se rozlišuje podle jednotlivých zvířat a vzniká bouráním.\n\nKvalita masa je dána výživnou hodnotou masa, fyzikálními vlastnostmi (textura masa), senzorickými vlastnostmi (barva, mramorování, chuť…), technologickými vlastnostmi (schopnost vázat vodu, konzistence, pH…), kulinářskými vlastnostmi, biochemickým stavem a mikrobiální kontaminací.\n\nToto hodnocení se provádí buď objektivně (laboratorním rozborem), nebo subjektivně (degustací).\n\nDegustace v případě hodnocení masa a tuku je prováděna buďto „odbornou komisí“ (5 - 7 degustátorů), nebo „konzumenty“ (od 10 laiků). Maso je vařeno bez soli a hodnotí se chuť, vůně, barva a další organoleptické vlastnosti vývaru.\n\nSem patří zejména druhová a plemenná příslušnost, dále pohlaví a věk. Věk ovlivňuje hlavně tvrdost masa. Je obecně známým faktem, že stará zvířata mají tvrdé maso.\n\nDo činitelů negenetických patří výživa a krmení, technologie chovu a zdravotní stav zvířat. Pokud zvířata hladoví, či jsou podvyživená, vytváří se na jejich těle málo svalové hmoty. Naopak zvířata překrmená nebo krmená nevhodnými krmivy můžou být protučnělá. Též špatné krmení může ovlivňovat organoleptické vlastnosti masa.\n\nObecně se setkáváme s těmito vadami masa:\n\nS DFD vadou se můžete setkat i v obchodech, lze maso konzumovat nebo zpracovávat do masných výrobků. PSE maso konzumovatelné není.\n\nPro tyto úkony, je nutné mít jednotnou metodiku hodnocení zvířat či jatečných těl. Maso se hodnotí buď „napevno v živém“, nebo „napevno v mase“.\n\nNapevno v živém se v Česku a vůbec v rozvinuté Evropě hodnotilo naposledy někdy po II. světové válce. S tímto systémem se můžeme v současnosti setkat už jen v rozvojových zemích.\n\nNapevno v mase je nejnovější hodnocení pro zpeněžování jatečných zvířat používané v EU. U skotu a ovcí se setkáváme se systémem EUROP u prasat pak SEUROP.\n\nOznačování masa má sloužit spotřebiteli. V jednotlivých členských zemích EU jsou různé zákony pro označování masa.\n\nPodle zákona se v Česku musí u tohoto masa značit:\n\nBiomaso je maso produkované ekologickým zemědělstvím. Pokud chce zemědělec používat označení „biomaso“ musí žádat na ministerstvu zemědělství o certifikát. Ten je udělován na základě určitých podmínek.\n\nČasto je mylně zmiňováno, že zvířata na biomaso nesmí být krmena žádnými přídavky typu růstových hormonů, či antibiotik, což není pravda. Např. antibiotika se v malém užívat pro krmení zvířat na biomaso smějí.\n\n"}
{"id": "63534", "url": "https://cs.wikipedia.org/wiki?curid=63534", "title": "Bovinní spongiformní encefalopatie", "text": "Bovinní spongiformní encefalopatie\n\nBovinní spongiformní encefalopatie (BSE, lidově nemoc šílených krav) je prionové onemocnění patřící do skupiny transmisivních spongiformních encefalopatií (TSE). Přenos spongiformní encefalopatie ze skotu, případně odlišného zvířete na člověka vyvolává tzv. variantní Creutzfeldt-Jakobovu nemoc (CJD).\n\nInfekční příčina onemocnění TSE byla prokázána prof. Gajduskem, patologem slovenského původu žijícím v USA, který již v roce 1957 poukázal na přenos nemoci kuru prostřednictvím rituálního kanibalismu mozku zemřelých domorodců na Nové Guineji. V roce 1966 tuto svoji teorii prokázal úspěšným přenosem kuru z mozku zemřelého domorodce na šimpanze. TSE byly od té doby zahrnuty do skupiny infekčních onemocnění způsobovaných nekonvenčním agens s dlouhou inkubační dobou (pomalé virové infekce – slow virus infections). Vlastní průkaz infekčního agens však po dlouhou dobu nebyl úspěšný. V roce 1982 byla Prusinerem a spol. vytvořena teorie prionů – infekčních, vysoce rezistentních bílkovinných molekul, jakožto zcela nových původců infekčních onemocnění. Za vytvoření prionové teorie získal Stanley B. Prusiner v roce 1997 Nobelovu cenu.\n\nBSE byla u skotu poprvé zjištěna v roce 1986 a v následujících letech byl zjištěn její výskyt i u jiných druhů zvířat. V roce 1996 byla popsána nová varianta Creutzfeldt-Jakobovy nemoci (CJD). Stoupá počet důkazů o podobnosti původce BSE a původce nové varianty CJD. BSE bylo důvodem hospodářského sporu o dovoz a vývoz hovězího masa mezi Anglií a Francií. Název \"nemoc šílených krav\" získalo toto onemocnění proto, že v pozdních stádiích vyvolává u krav neobvyklé chování. Odborný název poukazuje na to, že jde o onemocnění skotu (\"bovinní\" = hovězí), které se projevuje pórovatěním mozku, který pak připomíná v pozdějších stadiích houbu (\"spongiformní\" = houbotvárné; \"encefalopatie\" = nezánětlivé onemocnění mozku). Předpokládá se, že variantou BSE by mohlo být onemocnění ovcí scrapie (klusavka), ze které by mohlo BSE i pocházet.\n\nNemoc má velmi dlouhou inkubační dobu. U krav se uvádí 2 až 8 let. Inkubační doba nové varianty CJD u člověka se odhaduje ještě delší (až přes dvacet let). Na základě vědeckých šetření se usoudilo, že lidé onemocněli v mládí, kdy požili potravu, která obsahovala nervovou tkáň nemocného skotu. Riziko onemocnění člověka v souvislosti s BSE dnes už prakticky díky komplexu ochranných opatření neexistuje. Na jatkách se veškerá nervová tkáň skotu odděluje (celé hlavy, mízní uzliny, mícha a část střeva). Pokud je BSE zjištěna, tak se vrstevnice (o rok starší a o rok mladší) a žijící potomci nemocného kusu utrácejí a taktéž vyšetřují.\n\nPrionový celulární protein (PrPC) je přirozeně se vyskytující bílkovina membrán gangliových mozkových buněk, jež je tělu vlastní. Syntéza této bílkoviny je geneticky kódována specifickým prion-proteinovým genem (PrNP). Fyziologickou úlohou PrPC je pravděpodobně účast na regulaci procesů spánku a bdění a na udržování homeostatických mechanismů organismu. Z dosud neobjasněných příčin může PrPC prodělat konformační změnu v patologickou izoformu PrPSc. Molekulární mechanismy patogeneze PrPSc nejsou známy, mají však souvislost s obtížnou degradovatelností této molekuly. Primární struktura PrPC a PrPSc je shodná, liší se však sekundární strukturou (prostorovým uspořádáním molekuly). Sekundární struktura zaujímá u PrPC ze 42 % strukturu a-helixu, u PrPSc zaujímá ze 41 % strukturu b-skládaného listu. Tato změna prostorového uspořádání molekuly má zásadní vliv na její vlastnosti. PrPSc díky ní získává extrémní odolnost vůči chemickým a fyzikálním vlivům a účinkům proteáz.\n\nK BSE je vnímavý skot všech plemen, i když převážná část případů byla zaznamenána u mléčného skotu, zejména holštýnského plemene. Podrobná epizootologická šetření ukázala, že zdrojem infekce BSE u skotu bylo zkrmování masokostních mouček, obsahujících infekční materiál z ovcí nemocných scrapie. Začátek zkrmování těchto koncentrátů živočišné bílkoviny skotu s cílem zvýšení jeho produkce spadá do přelomu let 1981/1982. Nástup onemocnění v letech 1985/1986 odpovídá později zjištěné inkubační době.\n\nV současnosti z hlediska ochrany lidského zdraví je veterinární dozor zaměřen na skot, ovce a kozy. EU vydala 22. května 2001 Nařízení Evropského parlamentu a rady (ES) č. 999/2001, kterým se stanoví pravidla pro prevenci, tlumení a zdolávání některých transmisivních spongiformních encefalopatií. Byl stanoven celoroční systém monitoringu BSE a scrapie, který se provádí ve všech členských státech. Tento program zahrnuje odběr vzorků nervové tkáně za účelem preventivního vyšetření při použití rychlých imunologických testů u skotu staršího 24 měsíců při nutné porážce a veškerého skotu staršího 30 měsíců podléhajícího běžné porážce k lidské spotřebě. Pouze Švédsko může skot vyšetřovat namátkově, ale ročně musí vyšetřit nejméně 10 000 zvířat. Bylo zakázáno krmení přežvýkavců bílkovinami pocházejících ze savců. V tomto nařízení je definován mimo jiné specifikovaný rizikový materiál, který se při porážení skotu vždy úředně zabavuje a beze zbytku likviduje nejprve v kafilériích a vzniklý produkt masokostní moučka likviduje spalováním v cementárnách. Od 1.7.2013 se přestává vyšetřovat BSE z poražených kusů skotu, zůstává vyšetřování z uhynulých zvířat starších 48 měsíců.\n\nV tuzemsku byla tato nemoc vůbec poprvé identifikována v roce 2001 na Vysočině, a to v zemědělském družstvě v Dušejově. Zatím poslední případ BSE byl zjištěn v květnu 2009, a to v Oldřišově na Opavsku. Celkově bylo laboratorně zjištěno a potvrzeno 30 pozitivních případů.\n\n\n"}
{"id": "63535", "url": "https://cs.wikipedia.org/wiki?curid=63535", "title": "Mladý skot", "text": "Mladý skot\n\nMladý skot, ve smyslu jatečného zvířete, jsou býčci i jalovičky o 150 kg živé váhy a 12 měsících věku. Jsou to zvířata, která se v ČR často vykrmují.\n\n"}
{"id": "63536", "url": "https://cs.wikipedia.org/wiki?curid=63536", "title": "Marder", "text": "Marder\n\nMarder (česky \"kuna\") je německé bojové vozidlo pěchoty, které německá armáda dodnes používá jako hlavní zbraň mechanizované pěchoty už od 70. let. V současnosti je nahrazován nástupcem Pumou.\n\n"}
{"id": "63537", "url": "https://cs.wikipedia.org/wiki?curid=63537", "title": "Brojler", "text": "Brojler\n\nBrojler byl původně chápán jako kuře (mládě kura domácího) obojího pohlaví o hmotnosti 1,5 kg při porážce v rychlovýkrmu. V současnosti se tímto pojmem míní obecně zvířata produkovaná rychlovýkrmem (drůbež, králíci, ovce, prasata…).\n\nPři výkrmu brojlerů se z hlediska ekonomiky provozu hledí na snižování doby výkrmu, zvyšování konverze živin a zvyšování váhy zvířat (zejména kosterní svaloviny u masných plemen). Zvířata se krmí krmnými směsmi, které jsou navrhovány a počítány jak pro jednotlivé kategorie zvířat (telata, jalovice), tak pro různá plemena a linie. Krmné směsi obsahují dané množství základních látek (sušina, dusíkaté látky), dále minerální látky (Ca, P, Na, …), aminokyseliny, vitamíny a doplňky biofaktorů.\n\n"}
{"id": "63538", "url": "https://cs.wikipedia.org/wiki?curid=63538", "title": "Řeznické hmaty", "text": "Řeznické hmaty\n\nŘeznické hmaty jsou úkony řezníka k ohodnocení osvalení živého zvířete. Jedná se o takzvanou subjektivní metodu. Jedná se o hmaty:\n\n"}
{"id": "63543", "url": "https://cs.wikipedia.org/wiki?curid=63543", "title": "Hrábě", "text": "Hrábě\n\nHrábě jsou obouruční nástroj určený k manipulaci s materiálem.\n\nV minulosti hrábě sloužily především k hrabání, shrabování nebo obracení zejména pokosených rostlin při sušení sena a o žních při sklizni obilovin (zde tvořily doplněk kosy).V minulosti převažovaly celodřevěné hrábě. V dnešní době se hrábě používají ponejvíce pro shrabování hrubšího smetí, např. spadaného listí, uřezaných haluzí, shrabování pokosené trávy v parcích a zahradách a dále také urovnávání povrchu, k vyhrabání kořenů, oddenků a zbytků plevele na záhonech. Pro tyto účely se lépe hodí hrábě kovové, pro drobnou práci někdy místo motyčky se používají kovové hrabičky (délka kolem 30 cm). Na násadě (hrabiště) je nasazena součást s vytvarovanými kolíky (hrabice). Hrabice bývají dřevěné nebo kovové, mohou být vyrobeny i z umělé hmoty. Vzhledem k rozdílnému účelu hrabání se mnohé hrábě navzájem liší nejen podobou, ale i velikostí, hmotností a hustotou kolíků.\n\nV zemědělství se pro obracení místo hrábí často používá obraceč, pro shrabování shrabovač. \n\nVe stavebnictví se hrábě používají k rozhrnutí materiálu do roviny, vyhrabání kamení z podkladu a pod.\n\nHrábě používali i kosmonauté na Měsíci. Byly to speciální měsíční hrábě na shrabání a odběr vzorků měsíční půdy. Podoba hrábí, použitých na Měsíci, připomíná klasické kovové vějířovité hrábě běžně používané na zahradě.\n\n"}
{"id": "63559", "url": "https://cs.wikipedia.org/wiki?curid=63559", "title": "Antonín Slavíček", "text": "Antonín Slavíček\n\nAntonín Slavíček (16. května 1870, Praha-Staré Město – 1. února 1910, Praha-Holešovice) byl český impresionistický malíř. Jedná se o vrcholného představitele českého umění kolem roku 1900, který vyšel z odkazu náladového realismu, ale již roku 1898 začal tvořit obrazy barevnou skvrnou, chvatnou i rozechvělou, která vyvolává dojem pohybu a víření. Byl mistrem v zachycení světla a stínu.\n\nDíla tvořil v Hostišově v oblasti zvané Česká Sibiř, kam jezdil za spisovatelem Janem Herbenem. V letech 1903-1905 pobýval v Kameničkách u Hlinska. Krajinu Vysočiny zatoužil poznat po přečtení románu Západ z roku 1899 od Karla Václava Raise (1859-1926). Snažil se o zachycení rázu a proměn tamní krajiny. Jeho více než sedmdesátka obrazů, které zde namaloval, se považuje za jeho vrcholnou tvorbu. Vzhledem k tomu, že jeho žena Bohumila vyrostla ve středočeském Štolmíři, vznikly některé jeho obrazy také zde. Jde např. o obraz \"Kostel ve Štolmíři\", který zachycuje místní monumentální barokní kostel sv. Havla. Dnes je obraz uložen v Galerii moderního umění v Roudnici nad Labem. Na konci života (od roku 1905) maloval zákoutí Prahy, která se stala jeho novou inspirací a hlavním tématem jeho pláten.\n\nNarodil se v Praze jako čtvrté dítě Jana Slavíčka, správce vysokých škol technických, a jeho manželky Pavlíny, rozená Mildnerové ze Semil. V letech 1881–1885 navštěvoval reálné gymnázium ve Spálené. Už jako školák se účastnil vydávání školního časopisu a troufal si vystoupit se svými kreslířskými pokusy i na veřejnosti.\n\nJeho strýc, děkan, mu hodně pomáhal a umožnil mu cestu do Mnichova (1886–1887). Roku 1887 byl zapsán na AVU v Praze do krajinářské speciálky u profesora Julia Mařáka (1832–1899). Mařák přiměl Slavíčka, aby soukromě dostudoval gymnázium. Studium na akademii několikrát přerušil, patrně pro neshodu s Mařákem. V roce 1888 pravděpodobně z nešťastné lásky odešel do benediktinského kláštera v Rajhradu na Moravě. V letech 1894–1899 s Mařákovým ateliérem jezdil malovat do plenéru do okolí Prahy (Okoř, Hvězda, Liboc) a do Bechyně. Roku 1896 pobýval s rodinou ve Veltrusech, kde intenzivně maloval.\n\nV roce 1898 se stal členem SVU Mánes. Dne 8. října 1899 zemřel profesor Julius Mařák a on byl dočasně (na půl roku) pověřen vedením školy, ucházel se o profesuru, ale nebyl přijat. Krajinářská speciálka na pražské Akademii byla zrušena.\n\nV letech 1903-1905 bydlel se svou rodinou v Kameničkách u Hlinska. Karel Václav Rais mu na jeho prosbu našel domek, výměnkářské stavení na Volákově gruntu. Zde vznikl slavný obraz \"U nás v Kameničkách\". Domek chtěl později koupit, ale finanční situace mu to neumožnila. Na domku byla dne 18. června 1961 odhalena pamětní deska, kterou navrhl a zhotovil Josef Přibyl z Hlinska. Po roce 1907 do Kameniček Slavíček často zajížděl, ubytovával se na faře u P. Jana Selichara - nástupce P. J. Parduse. Za Slavíčkem do Kameniček přijížděli jeho známí, mezi nimi malíři Bohuslav Dvořák, zvaný Baťka, Otakar Nejedlý, Herbert Masaryk, Angelo Zeyer, dále pak rodina profesora Dr. Jaroslava Golla, profesor Emanuel Tilsch s chotí, spisovatelkou Annou Marií Tilschovou.\n\nVýznamným přítelem Antonína Slavíčka byl mecenáš a sběratel umění August Švagrovský, rodák z Roudnice nad Labem. Seznámili se v roce 1903. Podstatnou část své sbírky včetně řady Slavíčkových obrazů věnoval Švagrovský rodnému městu a dnes jsou v majetku roudnické galerie.\n\nV roce 1907 cestoval Antonín Slavíček do Paříže přes Norimberk a Štrasburk, navštívil Fécamp a vrátil se přes Belgii.\nBydlel v ulici Dobrovského 646/9 v pražských Holešovicích nedaleko Letenských sadů. V tomto období (1908) vznikla jeho zásadní monumentální díla \"Pohled na Prahu od Ládví\" a \"Pohled na Prahu z Letné\" pro jubilejní výstavu Obchodní a živnostenské komory.\n\nV roce 1909 navštívil kladenské železárny. Na jaře doprovodil nemocnou žen na léčení do Dubrovníku, tam si na skalách zlomil ruku. Na pozvání svého přítele Jana Selichara, kterého znal z dob malování v Kameničkách, odjel s rodinou na faru do Německé Rybné v Orlických horách. Dne 10. srpna 1909 ho při koupání ve studené horské řece Zdobnici ranila mrtvice. Ochrnul na pravou polovinu těla. Následovala dlouhá doba léčení. Snažil se malovat levou rukou, poté se pokoušel o malá zátiší. Výsledky byl zklamán, proto 1. února 1910 zvolil dobrovolnou smrt střelnou zbraní, dle úmrtní matriky \"ve stavu nepříčetnosti\". Byl pochován na Olšanských hřbitovech (VIII. hřbitov, 1. oddělení, hrob 32).\n\nJeště v době svých prodloužených studií se 12. dubna 1895 oženil s Bohumilou Brynychovou, zvanou Míla, která je častou stafáží nejen na jeho obrazech. Svou manželku poznal na dívčím gymnáziu Minerva. Byla dcerou rolníka z Bylan, po matce pocházela ze Štolmíře. Byla sirotkem a přinesla do manželství dostatek peněz, takže se Slavíček nemusel starat o finance. Měli spolu tři děti – Evu Medkovou Slavíčkovou (1895–1953), Jiřího Slavíčka (1901–1957), filmového střihače a režiséra, Jana Slavíčka (1900–1970), známého českého malíře. Jeho zetěm byl legionářský básník Rudolf Medek, známí jsou i vnukové malíř Mikuláš Medek (1926–1974) a politik Ivan Medek (1925–2010).\n\nVdova po Antonínu Slavíčkovi, paní Míla, která byla nucena sama se postarat o tři malé děti, se už v srpnu 1910 provdala za Herberta Masaryka (1880-1915), syna pozdějšího prezidenta Tomáše Garrigue Masaryka, který byl rovněž malířem a Slavíčkovým přítelem. Z tohoto svazku se narodily další čtyři děti: dvojčata Herbert a Anna, Tomáš a Herberta. Oba chlapci však zemřeli v útlém dětském věku.\n\n\n"}
{"id": "63560", "url": "https://cs.wikipedia.org/wiki?curid=63560", "title": "Slavíček", "text": "Slavíček\n\nSlavíček může být:\n\n"}
{"id": "63562", "url": "https://cs.wikipedia.org/wiki?curid=63562", "title": "Marcus Terentius Varro Reatinus", "text": "Marcus Terentius Varro Reatinus\n\nMarcus Terentius Varro Reatinus (116 př. n. l. Reate (dnes Rieti) – 27 př. n. l. Řím), byl římský polyhistor, gramatik, spisovatel a politik.\n\nVarro pocházel z aristokratické rodiny, byl od mládí politicky činný a patřil mezi stoupence Pompeiovy. Byl blízkým přítelem Ciceronovým a postupně zastával mnoho úřadů: nejprve byl tribunem lidu, poté praetorem a nakonec kurulským aedilem. Ve válce proti pirátům 67 př. n. l. byl Pompeiovým legátem. V bitvě u Farsalu v roce 48 př. n. l. byl poražen a zajat Caesarem, ale omilostněn a pověřen přípravou agrárních reforem. V Římě také z pověření založil a spravoval veřejnou knihovnu řecké a latinské literatury. Po porážce Pompeia se postupně stáhl z veřejného života a roku 43 př. n. l. byl Markem Antoniem dokonce proskribován. Přežil pouze šťastnou náhodou a přišel o větší část majetku. Později byl Octavianem Augustem omilostněn a mohl se věnovat psaní.\n\nVarro byl neobyčejně plodný autor a psal o mnoha různých tématech. Ve svém seznamu uvádí, že do 78 let (38 př. n. l.) napsal 40 knih. Dnes je mu přisuzováno 74 děl o více než 600 knihách, tj. svitcích. Vcelku se zachovalo jen jediné dílo, ale část ostatních se zachovala ve zlomcích a v citátech pozdějších autorů.\n\n\nDalší knihy se věnovaly literatuře:\n\nVarro byl ale především encyklopedický autor:\n\nVarronův trvalý význam je v tom, že sestavil podrobnou chronologii římských dějin, založenou na posloupnosti konsulů, která byla také vytesána na Augustově vítězném oblouku. Ten byl sice zbořen, podstatná část Varronovy chronologie se však zachovala v tak zvaných \"Fasti capitolini\". I když jsou v ní chyby, je základem obecně přijímané chronologie Říma.\n\nDalší oblastí je latinský jazyk, o němž Varro podává nejstarší soustavné svědectví. Také z jeho encyklopedických děl mnoho zachoval zejména Aulus Gellius, jehož Noctes Atticae jsou důležitým pramenem pro římské dějiny, obyčeje i instituce. Konečně je Varro jedním z prvních autorů, kteří se soustavně věnovali zemědělství a patrně první, kdo choroby připisovali \"drobným živočichům\", žijícím hlavně kolem močálů.\n\n\n\n\n"}
{"id": "63563", "url": "https://cs.wikipedia.org/wiki?curid=63563", "title": "Okres Považská Bystrica", "text": "Okres Považská Bystrica\n\nOkres Považská Bystrica je jedním z okresů Slovenska. Leží v Trenčínském kraji, v jeho severovýchodní části. Na severu hraničí s okresem Bytča v Žilinském kraji, Púchov a s Českou republikou, na jihu s okresem Ilava a Žilina.\n"}
{"id": "63570", "url": "https://cs.wikipedia.org/wiki?curid=63570", "title": "Václav Boštík", "text": "Václav Boštík\n\nVáclav Boštík (6. listopadu 1913, Horní Újezd u Litomyšle – 7. května 2005, Praha) byl český malíř, grafik a ilustrátor.\n\nRoku 1937 nastoupil na Akademii a stal se žákem prof. Willi Novaka. Od roku 1942 byl členem Umělecké besedy. V roce 1960 se stal jedním se zakládajících členů skupiny UB 12, která výrazně poznamenala vývoj československého umění v 60. letech.\n\nRané dílo Václava Boštíka je hodně ovlivněno malíři Corotem a Cézannem. Už v polovině 50. let, kdy v Česku (resp. Československu) bylo umění svázáno socialistickým realismem, přešel Boštík k abstraktní tvorbě.\n\nKromě malování vytvořil Václav Boštík v letech 1955 až 1959 s Jiřím Johnem i unikátní pražský památník obětem holocaustu. Na zdi Pinkasovy synagogy napsali 77 297 jmen nacistických obětí.\nPozději se podílel na restaurování renesančních sgrafit na fasádě zámku v Litomyšli.\n\nOd 15. října 2010 do 9. ledna 2011 proběhla restrospektivní výstava Václava Boštíka nazvaná \"Václav Boštík 1913...2005\" v Galerii hlavního města Prahy v Městské knihovně.\nOd 14. dubna 2011 do 17. července 2011 proběhla první repríza retrospektivní výstavy Václava Boštíka nazvaná \"Václav Boštík 1913...2005\" ve Východočeské galerii v Pardubicích v Domě U Jonáše.\n\nVáclav Boštík představuje vrcholnou hodnotu v novodobém malířství. V pozdních dílech překonává hranice výtvarných žánrů. Jeho obrazy přesahují dokonce i hranice umění, blíží se mystice i vědě, působí jako výsledky neobyčejně vnímavého snění. Je z nich patrná snaha o uchopení principu a tajemství celého vesmíru.\n\nV roce 1991 byl oceněn Řádem umění a literatury Francouzské republiky v hodnosti rytíř, v roce 2004 získal v České republice cenu od ministra kultury a v témže roce medaili za zásluhy od prezidenta republiky.\n\n"}
{"id": "63572", "url": "https://cs.wikipedia.org/wiki?curid=63572", "title": "Jana Hrabětová", "text": "Jana Hrabětová\n\nJana Hrabětová (* 9. dubna 1943) je česká historička a etnografka.\n\nVystudovala národopis na Filozofické fakultě Univerzity Karlovy v Praze (1979-1983), kde získala titul PhDr. V letech 1963-1982 působila jako samostatný odborný pracovník v Polabském muzeu v Poděbradech, od roku 1983 je vedoucí Polabského národopisného muzea v Přerově nad Labem. Je autorkou článků a odborných publikací zaměřených zejména na národopis a osobnosti středního Polabí.\n\n"}
{"id": "63574", "url": "https://cs.wikipedia.org/wiki?curid=63574", "title": "Oldřich Kulhánek", "text": "Oldřich Kulhánek\n\nOldřich Kulhánek (26. února 1940 Praha – 28. ledna 2013 Praha ) byl český malíř, grafik, ilustrátor, scénograf a pedagog. Stal se autorem grafické podoby současných českých bankovek a vytvořil mnoho českých poštovních známek. Za grafiky, jimiž údajně hanobil představitele bývalých socialistických zemí, byl za minulého režimu perzekvován.\n\nOd roku 1968 stíhán a v březnu roku 1971 zatčen StB a uvězněn. Tehdy byl obviněn z toho, že svými grafickými listy s tváří Stalina hanobí představitele komunistických zemí. Na celkem jedenácti grafikách, které režim označil za tzv. ideově nebezpečné, byl totiž deformovaný Stalinův obličej, perforované pěticípé hvězdy či budovatelsky radostné obličeje změněné v ohavný škleb.\n\nVe vykonstruované kauze zvané \"Kulhánek a spol.\" byl společně s ním souzen také jeho kolega a přítel Krejčí. Poté strávil měsíc ve vězení a musel pravidelně chodit k výslechům.\nPřípad ukončilo líčení u obvodního soudu pro Prahu 10 (5. 7. 1973), kde bylo jeho 11 grafických listů odsouzeno k likvidaci. Jeho rodině a přátelům se ale podařilo až do roku 1989 skrývat matrice k těmto listům, takže počátkem 90. let z nich byla vytištěna limitovaná edice, nazvaná \"Prohibita\". Původní grafiky nakonec údajně zničeny nebyly, soudci je měli před spálením rozkrást.\n\nRoku 1958 byl přijat na VŠUP Praha do ateliéru grafiky prof. Karla Svolinského (1896–1986). Studia dokončil v roce 1964. Profesionální dráhu začal svojí diplomovou prací, ilustracemi knihy veršů Vladimíra Holana \"Sen\". První samostatnou výstavu měl roku 1968 v Galerii mladých v Praze společně s malířem Janem Krejčím.\n\nNovou bankovku navrhl poprvé již v roce 1971, kdy jeho desetikoruna vyhrála anonymní konkurz. Bankovka s tématem Mistr Pavel z Levoče se ale do tiskárny se nakonec nedostala. Celá sedmdesátá léta měl zákaz výstav, zákaz spolupráce s nakladatelstvími a zákaz publicity. Přesto se ilegálně podařilo dostat některá jeho díla za železnou oponu – například v roce 1971 se pod pseudonymem Ulrich Böhm zúčastnil se svým grafickým listem \"Hommage á Albrecht Dürer\" výstavy v Norimberku.\n\nV 80. letech vytvářel litografie, které jsou inspirovány vývojem lidského těla. Navzdory zákazu mu někteří kolegové umožnili ilustrovat knihy, především ruské klasiky. Z osmdesátých let pocházejí také jeho známé cykly \"Tváře a Ruce\", grafické listy inspirované dílem George Orwella či stylizované podobizny historických osobností (Johannese Keplera, Tycha de Brahe či Rudolfa II.).\n\nV letech 1992 až 1993 pracoval na návrzích nových českých bankovek a stal se autorem mnoha českých poštovních známek – mimo jiné navrhl poštovní známku s portrétem prezidenta České republiky Václava Klause. V roce 1995 hostoval na University of Houston-Clear Lake v Texasu.\n\nJe pro něho typické zaujetí pro figuru, které se táhne celým jeho dílem, zaujetí, které používá pro vyjádření stavu duše. V jeho tvorbě lze nalézt torza lidských tváří a ruce, jež jsou vyjádřením doby a místa, kde žijí. Patřil mezi přední představitele českého ex libris, grafické tvorby a získal celou řadu prestižních cen; byl prezidentem nadace SČUG Hollar.\n\nV roce 1992 až 1993 pracoval na návrzích osmi českých bankovek. Soutěž byla vypsána ještě federální Státní bankou československou, nicméně motivy zůstaly a po letmé úpravě byly použily i na bankovkách vydaných již po rozdělení Československa.\nU bankovky 200 Kč s Komenským namaloval ruce dospělého a dítěte jako symbol předávání znalostí a zkušeností. Na tisícikorunové bankovce s Františkem Palackým ztvárnil lípu jako symbol historika českého národa.\n\nJako připomínku nedožitých 75. narozenin Oldřicha Kulhánka vytvořila Česká mincovna v Jablonci nad Nisou ražbu zlatých a stříbrných pamětních medailí s motivem 100Kč bankovky. Grafiku zpracovala Kulhánkova dcera, MgA. Klára Melichová. Averz medaile nese charakteristickou podobiznu Karla IV, reverz zobrazuje pečeť Univerzity Karlovy.\n\n\n"}
{"id": "63582", "url": "https://cs.wikipedia.org/wiki?curid=63582", "title": "Hluchoslepota", "text": "Hluchoslepota\n\nHluchoslepota (řídce též slepohluchota, také hluchoslepost nebo slepohluchost) je zdravotní handicap charakterizovaný kombinací zrakového a sluchového postižení.\n\nHluchoslepé osoby trpí dvojvadou složenou ze složky sluchové a zrakové.\nZrakovou vadou může být slabozrakost, zbytky zraku nebo slepota, sluchovou vadou pak nedoslýchavost, zbytky sluchu nebo hluchota.\nNejlehčí formou hluchoslepoty je tedy kombinace slabozrakosti a nedoslýchavosti.\n\nPodle polské lékařské definice \"je hluchoslepý ten jedinec, jehož visus lépe korigovaného oka není větší než 1/10 a nebo zorné pole není větší než 30 stupňů, a zároveň mu jeho sluchové schopnosti umožňují přijímat podněty stejné nebo silnější než 40 dB v pásmu mluvené řeči, to je od 250 do 4000 Hz.\" (Langerová)\n\nFunkční vymezení se snaží postihnout omezení plynoucí z hluchoslepoty.\n\nPro hluchoslepotu jako tzv. multihandicap je charakteristické vzájemné ovlivňování a umocňování obou složek postižení. Výsledný handicap přináší mnohem závažnější ztížení podmínek života, než by byl jen pouhý součet obou handicapů dílčích.\nKombinace postižení obou hlavních smyslů zabraňuje možnosti kompenzovat jedním ze smyslů výpadek druhého (jak je to běžné u osob pouze se zrakovým nebo pouze se sluchovým postižením).\nHluchoslepota proto extrémně komplikuje výchovu, vzdělávání, pracovní uplatnění, ale i rodinný a společenský život postižených.\n\nMůžeme rozlišit tři základní formy hluchoslepoty.\n\nPrvní formou je vrozená hluchoslepota, ta je ze tří čtvrtin způsobena napadením plodu virovou infekcí, nejčastěji se jedná o zarděnky (v 60. letech postihla celou západní polokouli epidemie zarděnek, což vedlo až ke zdvojnásobení počtu hluchoslepých).\n\nDruhá forma, geneticky podmíněná hluchoslepota, je většinou diagnostikována jako Usherův syndrom. Jedná se o vrozenou poruchu sluchu a postupnou ztrátu zraku během dospívání.\n\nTřetí formou hluchoslepoty je hluchoslepota jako následek procesu stárnutí.\n\nKomunikace s hluchoslepým člověkem závisí na rozsahu postižení. Hluchoslepí s nižším stupněm postižení mohou za použití sluchadel používat mluvenou řeč.\n\nDalší komunikační systémy:\n\n\n"}
{"id": "63585", "url": "https://cs.wikipedia.org/wiki?curid=63585", "title": "Carcassonne (desková hra)", "text": "Carcassonne (desková hra)\n\nCarcassonne je moderní společenská hra. Jejím autorem je Klaus-Jürgen Wrede.\n\nJde o stolní hru pro 2 až 6 hráčů založenou na postupném přikládání jednotlivých kartiček. Tím vzniká krajina s cestami, městy, kláštery a loukami, kterou si hráči obsazují svými figurkami.\n\nHra získala v roce 2001 první místo v anketě Spiel des Jahres (Hra roku) a Deutscher Spiele Preis (Hra německé veřejnosti).\n\nVětšina verzí Carcassonne má základní pravidla shodná: začíná se s jednou počáteční kartičkou vyloženou na stole. Každý hráč si ve svém kole vytáhne jednu náhodnou kartičku a přiloží ji k již vyloženým kartičkám tak, aby na ty, kterých se dotýká stranou, navazovala stejným typem krajiny, cesty či hradbou. Na ni pak může položit jednu svou figurku. Ta mu později přinese body zpravidla podle velikosti krajiny, na níž je umístěna.\n\"Carcassonne – originál\" je nejznámější variací hry. Je dodáván v modré krabici, obsahuje 72 kartiček s motivy krajiny, figurky pro 5 hráčů a počítadlo. Hráči mohou figurky pokládat na hrací plochu v rolích:\nHráč získává z rytíře body podle velikosti města, ze zloděje podle délky cesty, z mnicha podle toho, jestli se mu podaří obestavět klášter krajinou a ze sedláka podle dostavěných měst na sedlákově louce. Body se získávají jak v průběhu hry, tak i po jejím ukončení.\n\n\n\n\n\"Detailní informace ke každému rozšíření na jednotlivých odkazech!\"\n\nHra má několik rozšíření. V prvním rozšíření \"Hostince a katedrály\" jsou nové kartičky krajiny a figurky pro šestého hráče. Ve druhém rozšíření \"Kupci a stavitelé\" hráči získávají cechy z měst, obsahuje figurky selátka a stavitele, v rozšíření \"Princezna a drak\" si mohou soupeři vyhazovat figurky tahem draka, pouze víla ochraňuje figurku před drakem. Dalšími rozšíření jsou \"Hrabě z Carcassonnu\", který dává hře taktičtější ráz, a \"Král\". Hru je možno také hrát s \"Řekou\" či \"Řekou II\", která se postaví před vlastní hrou a krajina se vytváří kolem ní. Dalším přídavkem ke hře mohou být čtyři nové kartičky \"Katarů\", kde jsou nakreslené pobořené hradby města a se kterými mohou hráči města „obléhat“. Čtvrtým rozšířením je \"Věž\", které obsahuje dva zásobníky na kartičky, nové kartičky se základy pro stavbu věže a figurky věží. S tímto rozšířením vzniká i další role figurky: strážce věže. Páté rozšíření \"Opatství a starosta\" přináší kromě 12 nových kartiček krajiny i 6 kartiček opatství a další figurky: starosta, vůz a statek. Šesté rozšíření \"Král, hrabě a řeka\" obsahuje sadu dříve vydaných i nevydaných mini-rozšíření: \"Král a loupeživý rytíř\", \"Řeka II\", \"Hrabě z Carcassonne\" a zcela nové \"Kacíři a kultovní místa\", které přináší kartičky s kultovními místy, fungující obdobně jako kláštery v základní hře, a figurku kacíře. Rozšíření \"Katapult\" přináší do hry zcela nový prvek – malý dřevěný katapult, kterým hráči po vytažení kartičky s příslušným symbolem střílejí žetony na hrací plochu. Rozšíření \"Mosty a hrady\" obsahuje dřevěné mosty, kterými spojíte nedokončené cesty, dále obsahuje kartičky s bazary a hrady.\n\n\nLovci a sběrači je hra založená na stejných principech jako \"Carcassonne – originál\", odehrává se ale v pravěku. Prodává se v zelené krabici. Figurky mají tyto role:\nHra obsahuje ještě 12 bonusových karet, které hráč získává uzavřením lesa.\n\nNěkolik kartiček navíc poskytuje rozšíření \"Zvěd\", které se v Česku prodává jako součást rozšíření \"Král a Zvěd\", které obsahuje i rozšíření \"Král\" k základní verzi hry.\n\nHra patří do rodiny her Carcassonne, ale systém již je trochu jiný. Nejprve se postaví neměnné hradby a pak se uvnitř staví paláce a nádvoří. Hráči také putují po hradbách (které jsou vytvořené jako počítadlo bodů) a tím získávají různé bonusy.\n\nDalší hra, figurky mají tentokrát role měšťanů, správců městských čtvrtí, trhovců a nebo strážců na hradbách. Hráči budují městské čtvrtě, ulice a trhy.\n\nObjevitelé jsou rovněž založeni na principech podobných \"Carcassonne - originál\". Hra je prodávána v bledě modré krabici, obsahuje 84 karet s motivem krajiny a figurky mohou mít tentokrát tyto role:\n\nHra s křesťanským tématem pro věřící na principu Carcassonne originál.\n\nVelmi jednoduchá hra na principu Carcassonne, určená pro děti již od čtyř let. Na slavnosti na hradě Carcassonne bylo z ohrad vypuštěno mnoho zvířat a úkolem dětí je zahnat je zpět. Na každé kartičce jsou nakresleny cesty rozbíhající se do všech čtyř stran, takže tentokrát lze každou kartičku přiložit k libovolné jiné. Jakmile je cesta uzavřena, hráči položí své figurky dětí na obrázky dětí stejné barvy na uzavřené cestě. Kdo umístí své figurky nejdříve, vyhrál.\n\nHra vydaná roku 2008. Rovněž založená na principu \"Carcassonne - originál\". Tentokrát se ocitáte na východním pobřeží Ameriky. Stavíte cesty a farmy, budujete města a sunete se stále dál a dál na západ.\n\nUkrajinský tým Meridian’93 převedl od roku 2002 pro německou Koch Media tuto stolní hru na počítače řady PC v několika verzích. Na jaře 2006 byly práce na tomto projektu ukončeny. Na domovské stránce věnované tomuto produktu je možno ještě stáhnout některé aktualizace k různým verzím hry. Na stránkách je rovněž návod jak přepnout texty ve hře do angličtiny změnou souboru carcassonne.cfg.\nHra má v podstatě ve všech těchto verzích široké možnosti nastavení, několik druhů vzhledu krajiny, např. noční či 3D pohled, počítačové protihráče na různých úrovních obtížnosti (možno detailně nastavit), časový limit, replay, singleplayer i multiplayer mód (hotseat, síťový i online), verze \"Carcassonne Add-On\" umožňuje hraní i v týmech.\n\nStránky původního distributora již nejsou dostupné. Nové vydání Carcassonne (PC) (Hammerpreis) (2011) stejné hry, tentokrát od distributora Deep Silver je dostupné např. na amazonu či stránkách distributora. Pro online hru by již neměl být vyžadován kód.\n\nDalším zpracováním od Asmodee Digital / Frima Studio je Carcassonne - Tiles & Tactics (2017) vydaná pro Steam (PC) a Android s nyní asi třemi rozšířeními (srpen 2018). Zobrazuje hrací plochu v 2D či izometrickém 3D modelovaném pohledu, nabízí sólo hru, hotseat in online (veřejné, soukromé, bodované hry), jazyk angličtina.\n\nOnline webové verze existují v několika provedeních, na BrettspielWelt je možné zahrát si online Carcassonne v základní verzi i s jedním z rozšíření \"Princezna a drak\", \"Hostince a katedrály\" nebo \"Kupci a stavitelé\". Dále např. Concarneau.\n\nHra byla vydána v různých podobách postupně i na další platformy jako například iPhone, DS, Windows Mobile, Xbox360, Android.\n\n"}
{"id": "63591", "url": "https://cs.wikipedia.org/wiki?curid=63591", "title": "Lubrikátor", "text": "Lubrikátor\n\nLubrikátor je starší mazací zařízeni parních strojů a mechanismů s tlakovou párou. \n\nPrincipiálně lze lubrikátor považovat za zdokonalení kondenzační maznice.\nSkládá se z masivní válcové nádrže na olej, na ní shora nasazené kondenzační hrušky a několika trubek, ventilů a regulačních šroubů. Nádrž na olej je obvykle vybavena olejoznakem (obdoba vodoznaku pro olej) pro snadnou kontrolu hladiny oleje.\n\nVnitřek lubrikátoru je pod plným tlakem páry. Pára, přicházející obvykle přímo z kotle, je vedena do kondenzační hrušky. Tam zkondenzuje na vodu, a přes regulační šroub pomalu stéká do nádrže na olej. Voda díky vyšší hustotě klesne na dno a vytlačuje olej přes přepad trubkou ven. Dále se pak olej pohybuje vlastní vahou a je rozváděn na místa spotřeby.\n"}
{"id": "63655", "url": "https://cs.wikipedia.org/wiki?curid=63655", "title": "Marder I", "text": "Marder I\n\nMarder I (SdKfz 135) byl německý lehký stíhač tanků produkovaný v roce 1942. Šlo o improvizovanou konstrukci založenou na podvozcích ukořistěné techniky, zpočátku na podvozku francouzského pásového tahače Tracteur Blinde 37L (Lorraine), později na podvozcích francouzských tanků Hotchkiss 38 H a FCM-36. Na podvozek byla přidána nástavba a hlavní zbraň: kanon 7,5 cm Pak 40. Bojový prostor byl shora a zezadu otevřený (při nepříznivém počasí se zakrýval plachtou), boky kryly plechové stěny se slabým pancířem, čelo kryl posílený pohyblivý štít děla. Celé jméno takto zkonstruovaného stroje znělo 7,5cm PaK 40/1 auf Panzerjäger Lr.S., známější je ovšem pod jménem Marder I, které mu bylo oficiálně přiděleno v roce 1944. Celkem bylo vyrobeno 184 (resp. 185), z nichž většina zůstala v Evropě a v roce 1944 se v počtu 130 kusů zúčastnila boje proti spojeneckým jednotkám. Konce války se dožila jen malá část z nich.\n\nKrom tohoto stíhače tanků bylo na podobném principu vybudováno několik samohybných houfnic (SdKfz 135/1)\n\nNejvětší nevýhodou této improvizované konstrukce byla poměrně vysoká silueta a slabá pasivní ochrana. Oproti těmto nedostatkům byly Mardery v boji proti tankům účinné díky výbornému kanónu PaK 40 a dobré průchodnosti terénem. I když stíhače Marder vznikly jako reakce na množství sovětské obrněné techniky, nakonec sloužily ve větším množství na západní frontě. V druhé polovině roku 1942 byly postupně nasazovány k jednotkám stíhačů tanků pěchotních divizí. Původně měly Mardery sloužit jako dočasné řešení, dokud nepřijdou do produkce dokonalejší stroje, ale jak to u „dočasných“ řešení častokrát bývá, Mardery nakonec sloužily až do kapitulace Německa v květnu 1945.\n\n"}
{"id": "63656", "url": "https://cs.wikipedia.org/wiki?curid=63656", "title": "Čebyševova nerovnost pro konečné součty", "text": "Čebyševova nerovnost pro konečné součty\n\nČebyševova nerovnost pro konečné součty je matematická věta pojmenovaná podle Pafnutije Lvoviče Čebyševa, která zní:\n\nNechť jsou dána reálná čísla \nformula_1 a \nformula_2. \n\nPak platí\n\nformula_3\n\nkde rovnost nastává, právě když formula_4 nebo formula_5.\n\nZískáme součtem \"n\" permutačních nerovností, v nichž jako permutace použijeme postupně\n\n"}
{"id": "63661", "url": "https://cs.wikipedia.org/wiki?curid=63661", "title": "Crust", "text": "Crust\n\nCrust punk nebo Crustcore, zkráceně Crust, je hudební žánr, který vznikl v 80. letech v Anglii. V podstatě jde o spojení punk rocku a heavy metalu. Posluchači crustové muziky se většinou označují jako „crusťáci“ [krasťáci] nebo „crusteři“.\n\nJe to těžkopádný a brutální styl, který využívá prvky anarcho-punku a grindcore, čímž vzniká jedinečný zvuk, který může být buď rychlý, podobně jako grindcore, nebo pomalý, apatický a melodický. V začátcích se tento styl nazýval stenchcore (na základě dema „Terminal Filth Stenchcore“ (1987) kapely Deviated Instinct). Crust je také úzce spjat se styly jako d-beat, anarcho-punk, thrashcore a grindcore.\n\nTexty crustových skladeb se vyznačují jasnou inklinací k myšlenkám anarchismu, antifašismu a antisexizmu, vystupují proti rasismu, týrání zvířat, ničení přírody apod. Crustoví hudebníci nejsou mnohdy jen muzikanty, ale aktivně se angažují v politickém, společenském a kulturním životě. Co se zvuku týče, crust je jednou z nejtemnějších odnoží punk rocku.\n\nMnozí pokládají kapelu Amebix za zakladatele crustu a jejich LP \"Arise!\" považují za první crustové album. Skupina Hellbastard, která vlastně zavedla pojem \"crust\" (pojmenování po jejich demu „Ripper Crust“, 1986), byla jednou z prvních kapel, co hrála tento styl tak jak jej známe dnes.\n"}
{"id": "63662", "url": "https://cs.wikipedia.org/wiki?curid=63662", "title": "Sofronios z Jeruzaléma", "text": "Sofronios z Jeruzaléma\n\nSofronios z Jeruzaléma (560 v Damašku – 11. března 638 v Jeruzalémě) byl jeruzalémský patriarcha v letech 634–638 a jeden z nejvýznamnějších východních teologů, zastánců dyotheletismu, učení o dvou přirozenostech v Kristu.\n\nSofronios pocházel z Damašku, kde také dostal výborné vzdělání a stal se učitelem rétoriky. Kolem roku 580 přijal v Egyptě asketický způsob života a posléze vstoupil do kláštera v Betlémě. Spolu s byzantským kronikářem Janem Moschem, který mu věnoval svůj proslulý asketický traktát Λειμῶν (\"Leimón\", Duchovní palouk) podnikal daleké cesty, mj. do Malé Asie a do Říma, kde také Jan Moschos roku 619 zemřel.\n\nOtázkou, která tehdejší teology zaměstnávala, byla otázka vůle jediné osoby Ježíše Krista. Na křesťanském Západě se Sofronios seznámil se západním pojetím této otázky, podle níž má Kristus vůli lidskou i božskou. Další jeho cesty směřovaly k východním patriarchům, kteří se přiklonili k monoenergistickému učení, které nerozlišuje osobu Ježíše Krista jinak, než na jedinou energii – k alexandrijskému patriarchovi Kyrovi a konstantinopolskému patriarchovi Sergiovi, a upozorňoval je na teologické důsledky této nauky. Sergios pochopil, že otázka ohrožuje právě uzavřený mír, který uzavřel císař Herakleios s monofyzity (\"Ekthesis\"), a proto od této nauky ustoupil a uchýlil se k monotheletismu, který ovšem v této době nebyl považován za problematický. \"Ekthesis\" se problému vyhýbala otázce Kristovy vůle tím, že vyhlásila, že Kristus vykoupil svět jednou božsko-lidskou vůlí; k takovému výroku se pak mohli hlásit jak východní monofyzité, tak dyofyzité, kteří přijali teze Chalkedonského koncilu.\n\nSofronios byl roku 634 zvolen jeruzalémským patriarchou a otázce Kristovy vůle se věnoval ve svém synodálním listu, který zaslal papeži Honoriovi II. a východním patriarchům, v němž vyložil svou pozici.\n\nJeruzalém byl roku 637 dobyt Umarem II., Sofronios umírá následujícího roku.\n\nSofronios je autorem florilegia patristických svědectví o otázce Kristovy vůle, které sepsal někdy kolem roku 633. V aktech Třetího konstantinopolského koncilu se zachoval jeho synodální list. Dále se zachovalo jeho enkomion na oslavu egyptských světců Kyra a Jana. Sofronios je autorem několika hymnických skladeb užívaných při liturgii a dochovalo se 11 jeho kázání.\n\n\n"}
{"id": "63667", "url": "https://cs.wikipedia.org/wiki?curid=63667", "title": "Jerzy Cymorek", "text": "Jerzy Cymorek\n\nJerzy Cymorek (též Jiří Cymorek) (31. srpna 1904 v Bystřici – 8. února 1971 v Českém Těšíně) byl luterský duchovní.\n\nPůsobil jako pastor v Komorní Lhotce, Českém Těšíně, ve Visle a v Třinci. Od roku 1952 do své smrti byl superintendentem a později biskupem Slezské církve evangelické a. v.\n\nByl ženat s Erykou roz. Schwartzovou (†1955), s níž měl dceru a syna Jana (†2011) a Paulinou roz. Cienciałovou (†2012), s níž měl dceru Evu.\n\nJe pohřben v Dolním Žukově.\n\n"}
{"id": "63675", "url": "https://cs.wikipedia.org/wiki?curid=63675", "title": "Kryptosporidióza", "text": "Kryptosporidióza\n\nJako kryptosporidióza je označováno parazitární onemocnění, jehož původcem je kokcidie \"Cryptosporidium\".\n\nPřenáší se kontaminovanou vodou, jídlem, vodou při koupání nebo pohlavním stykem, v současnosti je velmi obtížně léčitelné. V humánní medicíně se pro terapii kryptosporidiózy používá zejména paromomycin, případně nitazoxanid, azithromycin, lethrazuril nebo sinefungin. Ve veterinární praxi je od roku 1999 v EU povoleno používat halofuginon-laktát pro prevenci a terapii kryptosporidiózy telat. Halofuginon-laktát a paromomycin představují zatím nejúčinnější preparáty s antikryptosporidiální aktivitou; jejich účinnost v tolerovatelných dávkách však nepřesahuje 75-80%.\n\nOnemocnění trvá u imunokompetentních jedinců několik dnů, jako symptomy ho provázejí silné kolikovité bolesti střev a průjmy. Lidé s poruchami imunitního systému, zejména pak pacienti s AIDS, však mohou trpět chronickou recidivující kryptosporidiózou, která u nich způsobuje vysilující vodnaté průjmy, dehydrataci a v některých případech může vést i ke smrti. Závažné komplikace může infekce způsobit i u malých dětí a starých osob.\n"}
{"id": "63679", "url": "https://cs.wikipedia.org/wiki?curid=63679", "title": "Moderní společenská hra", "text": "Moderní společenská hra\n\nModerní společenské hry je pojem hojně používaný pro současné deskové nebo výjimečně karetní hry. Světovou velmocí těchto her je Německo, kde se těší největší oblibě.\n\nHry často bývají pro 2 až 6 hráčů, náhoda hraje poměrně malou roli (většinou se ani nepoužívají kostky). Hra je často zasazena do nějaké doby (např. středověk) nebo prostředí (např. obchodování) a opatřena legendou. \nModerní deskové hry mívají proměnlivý herní plán, někdy je plán vytvářen až v průběhu hry pokládáním kartiček (např. Carcassonne, Tikal apod.), nejde tedy o deskovou hru v užším slova smyslu.\n\nZa předchůdce moderních společenských her lze považovat hry Monopoly a Diplomacie. Obrovský nárůst popularity her přineslo vydání Osadníků z Katanu v roce 1995.\n\nHráči her se často scházejí v herních klubech, v Česku je nejznámější Klub deskových her Paluba, pořádají se různá mistrovství (souboje klubů i jednotlivců) a festivaly her. Hráči nejpopulárnějších her se sdružují do asociací a klubů té konkrétní hry (např. pro hru Scrabble funguje Česká asociace Scrabble).\n\nModerní společenské hry se každoročně ucházejí o ceny:\n\n"}
{"id": "63681", "url": "https://cs.wikipedia.org/wiki?curid=63681", "title": "Vladislav Volný", "text": "Vladislav Volný\n\nMgr. Vladislav Volný (* 4. března 1949 v Hradišti) je luterský pastor a emeritní biskup.\n\nV letech 1966–1971 vystudoval teologii v Bratislavě a ve Varšavě.\nV duchovenské službě je činný od roku 1971. Působil ve sborech v Orlové a v Havířově-Bludovicích. Od roku 1986 do roku 1991 byl seniorem Dolního seniorátu Slezské církve evangelické a. v. Spolupracoval s StB pod krycím jménem Rudolf ; donášel mj. na Václava Malého. V listopadu 1991 byl zvolen biskupem církve a v úřadu biskupa setrval do roku 2006. Následně působil do roku 2019 ve sboru ve Stonavě.\n\nV letech 1993–1995 a 2001–2005 zastával též funkci předsedy Ekumenické rady církví v ČR; jejím místopředsedou byl v letech 1992–1993.\n\nDne 22. července 2005 mu prezident Polské republiky Aleksander Kwaśniewski udělil polské státní vyznamenání \"Krzyż Kawalerski Orderu Odrodzenia Polski\", a to za osobní angažovanost v oblasti smíření mezi Čechy a Poláky na Těšínském Slezsku a za budování kvalitních ekumenických vztahů mezi křesťanskými církvemi přes hranice obou států. Kromě tohoto vyznamenání se stal též nositelem Záslužného kříže Ministra obrany ČR I. stupně.\n\nJe ženatý, z manželství s Uršulou Volnou má dceru Gabrielu (* 1972) a syna Vladislava (* 1973).\n"}
{"id": "63682", "url": "https://cs.wikipedia.org/wiki?curid=63682", "title": "Quintus Horatius Flaccus", "text": "Quintus Horatius Flaccus\n\nQuintus Horatius Flaccus (8. prosince 65 př. n. l. Venusia – 27. listopadu 8 př. n. l. Řím) byl římský básník tzv. zlatého věku římské poezie. Působil za vlády císaře Octaviana Augusta a patřil k družině básníků Gaia Cilnia Maecenata.\n\nHoratius byl synem propuštěnce (zřejmě bývalého státního otroka) z Venusie na jihu Itálie (dnešní Venosa). Ačkoli byl jeho otec nízkého původu, byl natolik majetný, že byl schopen synovi zajistit nejlepší vzdělání, nejprve ve Venusii, později v Římě. Roku 45 př. n. l. odešel Horatius studovat filosofii do Athén, jak bylo zvykem u mladíků z dobrých rodin, aby se ve studiu zdokonalil.\n\nJeho studentská kariéra byla ale narušena, když v roce 44 př. n. l. vstoupil do Brutovy republikánské armády, kde se stal vojenským tribunem. Roku 42 př. n. l. se účastnil bitvy u Filipp, kde byl Brutus poražen vojsky druhého triumvirátu. Horatius se zachránil útěkem a později o sobě řekl, že v bitvě zanechal svůj štít, což bylo častým motivem u básníků řecké mélické poezie (např. u Archilocha).\n\nPo amnestii, jejíž podmínkou byla konfiskace majetku, se vrátil do Itálie a byl nucen živit se jako písař. V této době vznikly jeho první básně. Dostal se do kontaktu s básníky a literáty (spřátelil se například s Vergiliem a Variem) a roku 38 př. n. l. se jejich prostřednictvím seznámil s Gaiem Cilniem Maecenatem, který mu pomohl s vydáním prvních knih a později mu daroval statek. Ten ho ekonomicky zajistil a mohl se tak věnovat už pouze psaní.\n\nMaecenas ho představil také císaři Augustovi, s nímž měl Horatius dosti úzké vztahy, přestože se v mládí účastnil bojů proti němu. Tyto vztahy byly založeny na upřímné oddanosti, ne však podlézavosti nebo osobních ambicích básníka. Například když ho císař požádal, aby se stal jeho osobním tajemníkem, Horatius nabídku zdvořile, ale rozhodně odmítl. Celý život si zachoval relativní svobodu a nezávislost a oslava Augusta v některých jeho básních neplynula z poddanosti, ale upřímného souhlasu s císařovou politikou.\n\nHoratius zemřel necelé dva měsíce po Maecenatovi a byl vedle něj pohřben na Esquilinu.\n\n\n\nNedlouho po své smrti se Horatius stal římským školním autorem. Ve středověku byl dobře znám především jako básník moralizující, z jehož díla bylo možné čerpat mnohá ponaučení. Četly se především \"Listy\" a \"Satiry\". Na jeho proslulost a postavení ve školní tradici ukazuje i \"Božská\" \"komedie\", kde se Horatius nachází mezi básníky v předpeklí. Jako lyrik byl oslavován a imitován už od renesance (počínaje Petrarcou) zejména u francouzských básníků. Nepostradatelným vzorem klasicistní literatury byla skladba \"De\" \"arte\" \"poetica\", na níž se odkazovalo v poetice a literatuře. Největší oblibě se Horatius těšil zřejmě v 18. století. Vliv měl nepochybně také na českou poezii, v období národního obrození ho například jako jeden z antických vzorů použil Antonín Jaroslav Puchmajer.\n\n\n\n"}
{"id": "63684", "url": "https://cs.wikipedia.org/wiki?curid=63684", "title": "Súsy", "text": "Súsy\n\nSúsy ( \"Šuš\" , klínopisně , syrsky \"Šuš\" , hebrejsky \"Šušan\" שׁוּשָׁן) bylo starověké město v Elamu a později významné centrum perské a parthské říše na území dnešního Íránu. Nachází se asi 240 km východně od řeky Tigris a 1000 km jihozápadně od Teheránu v íránské provincii Chúzistán. Kromě toho, že se jedná o význačnou archeologickou lokalitu, jde také o živé středisko šíitské komunity i komunity perských Židů. Obě zdejší skupiny spojuje prorok Daniel.\n\nSúsy byly založeny pravděpodobně kolem roku 4000 př. n. l., jedná se o jedno z nejstarších osídlených míst Íránu. První stopy osad se datují již do roku 7000 př. n. l. Nálezy pozůstatků civilizace s malovanou keramikou se datují do období kolem roku 5000 př. n. l. V minulosti byly Susy hlavním městem Elamu. Jejich jméno je také odvozeno z místního jazyka a zřejmě se původně vyslovovalo \"Susən\". Susy byly napadeny v několika válečných taženích jak babylonskou říší, tak i říší asyrskou. Po dobytí Babylonem bylo jméno mylně spojováno se slovem semitského původu \"šušan\", které znamená „lilie“.\n\nKamenná deska objevená v roce 1854 Henrym Austinem Layardem v Ninive ukazuje asyrského krále Aššurbanipala (668–627 př. n. l.) jako „mstitele“, přicházejícího pomstít Mezopotámce, kteří po staletí trpěli útoky Elamitů:\n\nMěsto nicméně zůstalo důležitým centrem v oblasti a zvláště za perských Achaimenovců zažilo od 6. století př. n. l. nový rozkvět (palác krále Dareia I.). Vedle Pasargad a Persepole patřilo k hlavním rezidencím perské říše.\n\nSvůj význam Súsy postupně ztrácely od dob Alexandra Velikého (336–323 př. n. l.), i když ještě parthští králové zde běžně trávili zimní měsíce (většinu roku sídlili v Ktésifóntu na Tigridu). Římský císař Traianus dobyl Susy v roce 116 n. l., ale byl brzy přinucen se stáhnout z důvodů propukajících nepokojů na jiných územích, jež kontroloval. Tento akt byl také nejvýchodnější expanzí římského impéria.\n\nBěhem své historie byly Susy nejméně dvakrát zcela zničeny. Poprvé je v roce 647 př. n. l. srovnal se zemí asyrský král Aššurbanipal, podruhé Arabové v roce 638 n. l., když dobývali državy perských Sásánovců. Nakonec roku 1218 bylo město definitivně zničeno při mongolské invazi. V následujících letech ho jeho obyvatelé postupně opustili.\n\nV současnosti je lokalita ohrožována ilegálními vykopávkami, vývozem odpadu a plánovaným autobusovým nádražím nad neprozkoumanými památkami. V roce 2015 byly Súsy zapsány na seznam Světového dědictví UNESCO.\n\nŠušan je zmiňován ve spisech hebrejské bible, zejména pak v knize Ester (Est 1,2.5; 2,3.5.8; 3,15; 4,8.16; 8,14-15; 9,6.11-15.18), ale také v knihách Nehemjáš a Daniel.\n\nDaniel i Nehemjáš žili v Šušanu v období perské říše Židů v 6. století př. n. l. Ester se zde stala královnou a zachránila tak Židy před genocidou. V oblasti se nachází hrobka, o níž se soudí, že patří Danielovi a je známá jako \"Šúš-Daniel\". Hrobka je ozdobena nezvyklým kuželem z bílého kamene, který není ani pravidelný ani symetrický.\n\n\n"}
{"id": "63687", "url": "https://cs.wikipedia.org/wiki?curid=63687", "title": "Acid Drinkers", "text": "Acid Drinkers\n\nAcid Drinkers je polská metalová kapela, která byla založena v roce 1986.\n\n\n\n\n"}
{"id": "63692", "url": "https://cs.wikipedia.org/wiki?curid=63692", "title": "Velká synagoga v Plzni", "text": "Velká synagoga v Plzni\n\nVelká synagoga se nachází v centru města Plzeň v ulici Sady Pětatřicátníků. Jde o největší synagogu v Česku, která je zároveň druhou největší synagogou v Evropě (po budapešťské) a třetí největší na světě po jeruzalémské a budapešťské. V roce 1992 byla prohlášena kulturní památkou České republiky.\n\nVelká synagoga je postavena v novorománském slohu s maurskými prvky podle plánů vídeňského architekta Maxe Fleischera, přepracovaných plzeňským stavitelem Emanuelem Klotzem, a její stavba probíhala v letech 1888 až 1892. Podle pamětního listu, nalezeného v báni severní věže, se náklady na stavbu vyšplhaly k 141 092,06 zlatých. Jedná se o monumentální stavbu se dvěma 45metrovými věžemi a trojlodní dispozicí. Interiér synagogy je zdoben výmalbou s rostlinnými motivy a součástí jsou též varhany z roku 1890. Ve dvoře synagogy se nachází patrový rabínský dům, postavený v novorománském slohu.\n\nBěhem druhé světové války sloužila synagoga jako skladiště. Po válce byla až do roku 1973 využívána opět k bohoslužebným účelům. Do konce komunistického režimu pak byla opuštěná a chátrala.\n\nPo roce 1989 zaslali představitelé obce stovky prosebných dopisů židovským komunitám v USA, aby získali finanční prostředky na rekonstrukci. Toto úsilí však bylo neúspěšné. Pouze díky příspěvku z Ministerstva kultury České republiky (asi 5. mil. Kč) bylo možné začít s částečnými opravami.\n\nV roce 1992 byla synagoga prohlášena kulturní památkou a v letech 1995 až 1997 prošla rekonstrukcí. Byly dokončeny tři etapy s celkovými hrubými náklady 58 milionů Kč.\n\nNa jaře 1998 při příležitosti židovského svátku Tu bi-švat (11. února) byla synagóga slavnostně znovuotevřena pro veřejnost. Dne 20. září téhož roku v den svátku Roš ha-šana se v synagoze konala první bohoslužba po mnoha letech. Od té doby se zde uskutečnilo velké množství kulturních akcí, např. vystoupení světově známých operních pěvců Petera Dvorského a Josepha Malowanyho nebo fotografické výstavy.\n\nRekonstrukce synagogy však dosud zdaleka není kompletní; je potřeba dokončit restaurování nástěnných maleb, varhan, truhlářské, kovářské a čalounické práce.\n\n\n"}
{"id": "63702", "url": "https://cs.wikipedia.org/wiki?curid=63702", "title": "Infimum", "text": "Infimum\n\nInfimum (někdy též \"průsek\") je matematický pojem z oboru teorie uspořádání, který je často používán především při zkoumání vlastností reálných čísel. Infimum je zaváděno jako alternativa k pojmu nejmenší prvek, oproti nejmenšímu prvku je však dohledatelné u více množin – například omezené otevřené intervaly reálných čísel nemají nejmenší prvek, ale mají infimum.\n\nDuálním pojmem (opakem) infima je supremum.\n\nPředpokládejme, že množina formula_1 je uspořádána relací formula_2. O prvku formula_3 řekneme, že je infimum podmnožiny formula_4, pokud je to největší prvek množiny všech dolních závor množiny formula_5. Tuto skutečnost značíme\nformula_6\n\nInfimum má každá zdola omezená množina, přestože ne každá má minimum (nejmenší prvek). Například otevřený interval formula_7 minimum nemá (pro každé formula_8 můžeme nalézt formula_9), ovšem jeho infimem je právě formula_10 (jde o dolní závoru a jakékoliv větší číslo již dolní závorou není – lze argumentovat podobně jako u minima).\n\nZdola neomezené množiny infimum nemají. Například otevřený interval formula_11 nemá infimum v množině formula_12 všech reálných čísel.\n\nPokud má množina minimum formula_13 má i infimum formula_14, pro které platí, že formula_15.\n\nNejen na množině reálných čísel, ale obecně na všech množinách, je infimum zobecněním pojmu nejmenšího prvku. Pokud má množina nejmenší prvek, je tento nejmenší prvek zároveň jejím infimem. Naopak to však platit nemusí – prvním takovým příkladem je výše uvedený zdola omezený otevřený interval na množině reálných čísel.\n\nPokud infimum existuje, pak je určeno jednoznačně – množina nemůže mít dvě různá infima. To je dáno tím, že největší prvek (tedy i největší prvek množiny dolních závor – infimum) je v případě, že existuje, jednoznačně určen.\n\nUvažujme o množině formula_16 všech kladných celých čísel a relaci formula_2 danou vztahem formula_18 (tj. číslo formula_19 je menší nebo rovné číslu formula_20 podle formula_2, pokud číslo formula_19 dělí číslo formula_20 ).\n\nKaždá konečná podmnožina formula_16 má infimum – infimem je v tomto případě největší společný dělitel. Zdaleka ne každá množina má ale nejmenší prvek – například formula_25 nemá nejmenší prvek, protože neplatí ani formula_26, ani formula_27 . Přitom ale formula_28.\n\nJak již bylo uvedeno výše, má každá zdola omezená množina reálných čísel infimum. Zdálo by se, že množina formula_29 racionálních čísel je množině reálných čísel hodně podobná – je také hustě uspořádaná podle velikosti. Přesto ale existují zdola omezené množiny racionálních čísel, které nemají (v množině racionálních čísel) infimum.\n\nPříkladem takové množiny je\nLze poměrně snadno ověřit, že v množině formula_29 nemá tato množina infimum. Pokud bychom uvažovali o infimu této množiny v rámci všech reálných čísel, dopadlo by to o něco lépe – infimem by byla odmocnina ze dvou.\n"}
{"id": "63703", "url": "https://cs.wikipedia.org/wiki?curid=63703", "title": "Supremum", "text": "Supremum\n\nSupremum (někdy též \"spojení\") je matematický pojem z oboru teorie uspořádání, který je často používán především při zkoumání vlastností reálných čísel. Supremum je zaváděno jako alternativa k pojmu největší prvek, oproti největšímu prvku je však dohledatelné u více množin – například omezené otevřené intervaly reálných čísel nemají největší prvek, ale mají supremum.\n\nDuálním pojmem (opakem) suprema je infimum.\n\nPředpokládejme, že množina formula_1 je uspořádána relací formula_2. O prvku formula_3 řekneme, že je supremum podmnožiny formula_4, pokud je to nejmenší prvek množiny všech horních závor množiny formula_5. Tuto skutečnost značíme\n\nSupremum má každá shora omezená množina, přestože ne každá má maximum (největší prvek). Například otevřený interval formula_7 maximum nemá (pro každé formula_8 můžeme nalézt formula_9), ovšem jeho supremem je právě formula_10 (jde o nejmenší horní závoru a jakékoliv větší číslo již nejmenší horní závorou není — lze argumentovat podobně jako u maxima).\n\nShora neomezené množiny supremum nemají. Například otevřený interval formula_11 nemá supremum v množině formula_12 všech reálných čísel.\n\nPokud má množina maximum formula_13 má i supremum formula_14, pro které platí, že formula_15.\n\nNejen na množině reálných čísel, ale obecně na všech množinách, je supremum zobecněním pojmu největšího prvku. Pokud má množina největší prvek, je tento největší prvek zároveň jejím supremem. Naopak to však platit nemusí — prvním takovým příkladem je výše uvedený shora omezený otevřený interval na množině reálných čísel.\n\nPokud supremum existuje, pak je určeno jednoznačně — množina nemůže mít dvě různá suprema. To je dáno tím, že nejmenší prvek (tedy i nejmenší prvek množiny horních závor — supremum) je v případě, že existuje, jednoznačně určen.\n\nUvažujme o množině formula_16 všech kladných celých čísel a relaci formula_2 danou vztahem formula_18 (tj. číslo formula_19 je menší nebo rovné číslu formula_10 podle formula_2, pokud číslo formula_19 dělí číslo formula_10).\n\nKaždá konečná podmnožina formula_16 má supremum. Supremem je v tomto případě nejmenší společný násobek. Zdaleka ne každá množina má ale největší prvek, například formula_25 nemá největší prvek, protože neplatí ani formula_26, ani formula_27. Přitom ale formula_28.\n\nJak již bylo uvedeno výše, má každá shora omezená množina reálných čísel supremum. Zdálo by se, že množina formula_29 racionálních čísel je množině reálných čísel hodně podobná — je také hustě uspořádaná podle velikosti. Přesto ale existují shora omezené množiny racionálních čísel, které nemají (v množině racionálních čísel) supremum.\n\nPříkladem takové množiny je\nDá se poměrně snadno ověřit, že v množině formula_29 nemá tato množina supremum. Pokud bychom uvažovali o supremu této množiny v rámci všech reálných čísel, dopadlo by to o něco lépe — supremem by byla odmocnina ze dvou.\n\nUvažujme o třídě formula_32 všech ordinálních čísel. Ordinální čísla jsou dobře uspořádána — to znamená, že každá podmnožina má nejmenší prvek a tím pádem i infimum. Zajímavější a na první pohled ne tak zjevné je, že každá shora omezená podtřída třídy formula_32 (shora omezená třída ordinálních čísel je vždy množina) má supremum, ale nemusí mít největší prvek.\n\nNapříklad množina konečných ordinálních čísel formula_34 nemá největší prvek, ale platí:\n\nMějme prostor s mírou formula_36 a formula_37-měřitelnou reálnou funkci formula_38 na formula_39, tj. formula_40. Esenciální supremum funkce formula_38 na množině formula_39 pak značíme formula_43 a definujeme vztahem\nEsenciální supremum je tedy infimum ze všech čísel formula_45 takových, pro něž když vezmeme množinu všech formula_46, v nichž nabývá funkce formula_38 hodnoty větší než formula_45, tak tato množina bude míry nula (podle míry formula_37).\n\n"}
{"id": "63705", "url": "https://cs.wikipedia.org/wiki?curid=63705", "title": "Nový Hrádek", "text": "Nový Hrádek\n\nNový Hrádek () je městys v okrese Náchod, ležící v předhůří Orlických hor u hranic s Polskem. Žije zde  obyvatel.\n\nPodhorská obec s okrajovými částmi situovaná pod vrchem Šibeníkem až v údolí říčky Olešenky. Tvoří jej části Dlouhé, Krahulčí, Nový Hrádek a Rzy. Na ploše 1139 ha žije 822 stálých obyvatel. Územím obce protéká říčka Olešenka. Náměstí leží v nadmořské výšce 565 m. V obci se nachází celkem 416 domů, z toho 230 jich je užíváno k rekreaci.\n\nJiž v době před rokem 1790 užívala obec pečeť, jejíž otisk je uložen v Archivu Národního muzea v Praze. Pečetní obraz tvoří váza se třemi růžemi uprostřed a dvěma tulipány po stranách. V roce 1995 byl obci udělen znak vycházející z této historické pečeti, a obecní vlajka.\n\nNový Hrádek vznikl pravděpodobně jako podhradí přilehlého hradu Frymburka. První písemná zmínka o osadě Hrádek je z 18. července 1362, kdy tehdejší držitel Frymburka Čeněk z Lipé, v letech 1349–1360 nejvyšší maršálek Českého království, ustanovil faráře ke kostelu v Hrádku. Dne 10. dubna 1736 císař Karel VI. Novému Hrádku „nepřízní časů úplně zničenému“ udělil právo pořádat tři výroční trhy a jeden týdenní trh. V té době zřejmě došlo i k rozšíření prvotního jména Hrádek na Nový Hrádek. Při prvním rakouském sčítání lidu v roce 1869 měl Nový Hrádek 1596 obyvatel – nejvyšší počet ve své historii.\n\nOd počátku osídlování zdejšího regionu bylo hlavní obživou obyvatel především zemědělství. První písemná zmínka o rozvoji průmyslu na Novém Hrádku je z roku 1537, kdy se připomíná těžba železných rud a existence hamru na řece Olešence. Dále zde působili lžičaři. Toto řemeslo se značně rozmohlo a v obci se ještě dlouho provozovalo. V prvním desetiletí 20. století začal na Novém Hrádku a okolí vznikat textilní průmysl. V současné době působí v obci výrobní družstva Velos (zařízení do koupelen, části jízdních kol, výrobky Ikea), Kovap (hračky) a Kaden (hračky, slunečníky, makety aut), 3 truhlárny, výroba těsnění firmy Přibyl, firma Hartman, pila firmy Klein a několik dalších menších soukromých provozoven. Významným zaměstnavatelem je i Výzkumný ústav Akademie věd ČR.\n\nOd 10. října 2006 byl obci vrácen status městyse.\n\nNejstarší památkou Nového Hrádku je zřícenina hradu Frymburka.\nDominantou obce je barokní kostel sv. Petra a Pavla z roku 1723. Na hlavním oltáři kostela je umístěn obraz patronů kostela sv. apoštolů Petra a Pavla namalovaný pravděpodobně Petrem Brandlem.\nUprostřed náměstí se nachází mariánský sloup z roku 1747, pomník obětem světových válek a kamenná kašna z roku 1864.\nV obci stojí mnoho zachovalých dřevěných roubených chalup.\n\nNepřehlédnutelnou dominantu nad obcí, na vrchu zvaném Šibeník, tvoří čtyři více jak čtyřiceti metrové větrné elektrárny EKOV postavené v polovině 90. let a nikdy neprovozované. Elektrárnu se totiž nepodařilo pro technické nedostatky (především hlučnost soustrojí) zkolaudovat a bylo rozhodnuto o jejím odstranění, poté co celý areál odkoupil ČEZ Obnovitelné zdroje. Současný majitel v aktuálně dokončuje přípravu realizace výstavby nového, moderního větrného parku v poloze více odsunuté od osídleného území. Nově osazenou technologií mají být dva stroje Enercon E70 o výšce tubusu vyšší než VTE původní. Na konci listopadu 2012 po 17 letech byly vrtule odstraněny majitelem ČEZ Obnovitelné zdroje. Na vrchu Šibeník zůstal tubus nejvýše položeného stroje a zděná rozvodna. Tubus bude základem pro stavbu rozhledny a dřívější rozvodna bude turistickým informačním centrem se stálou expozicí o historii využití větrné energie. V současné době společnost ČEZ Obnovitelné zdroje pozastavila projekt výstavby nové VTE a to především z důvodů ekonomických v post-krizovém období.\n\nZ písemných pramenů plyne, že roku 1848 byla na Novém Hrádku otevřena nová školní budova se dvěma třídami. Je tedy nesporné, že škola zde existovala již mnohem dříve. V roce 1920 byla na Novém Hrádku zřízena státní měšťanská škola, pro niž byla v letech 1921–1923 vystavěna nová školní budova nad náměstím. Na Novém Hrádku je i vícetřídní mateřská škola, školní jídelna a družina. Sportovní vyžití je možné díky tělocvičné jednotě Sokol, založené již v roce 1896. Sokolovna pochází z roku 1924. Místní Sokol provozuje i přilehlé hřiště a v zimě lyžařský svah. Sjezdovky jsou zde dvě o délkách 460 a 340 metrů, dále okruh pro běžkaře dlouhý 700 metrů. Areál je upravován rolbou Leitner 400. Moderní teleskopický vlek je dlouhý 320 metrů s převýšením 81 metrů s kapacitou 500 osob za hodinu. V obci se rovněž nachází fungující kinosál, jenž však aktuálně nemá pravidelný program.\n\n"}
{"id": "63706", "url": "https://cs.wikipedia.org/wiki?curid=63706", "title": "Okres Bratislava I", "text": "Okres Bratislava I\n\nOkres Bratislava I je jeden z okresů Slovenska. Leží v Bratislavském kraji a tvoří centrum hlavního města. Sousedí pouze s dalšími bratislavskými okresy.\n\n"}
{"id": "63709", "url": "https://cs.wikipedia.org/wiki?curid=63709", "title": "Franka Potente", "text": "Franka Potente\n\nFranka Potente (* 22. července 1974 Dülmen, Německo) je německá herečka.\n\nPochází ze dvou dětí, dcera učitele a zdravotní asistentky. Její italské příjmení pochází od sicilského prapradědečka, který se přestěhoval do Německa.\n\nV sedmnácti letech byla na výměnném pobytu v Texasu. O dva roky později si jí všiml herecký agent a nastoupila na Otto-Falckenberg Schule v Mnichově a poté na Lee Strasberg Theatre Institute v New Yorku.\n\nZnámou se stala především z Tykwerova snímku \"Lola běží o život\". Poté hrála v hollywoodských filmech s Mattem Damonem. Chodila také s hercem Elijahem Woodem.\n\n\n"}
{"id": "63713", "url": "https://cs.wikipedia.org/wiki?curid=63713", "title": "Okres Bratislava II", "text": "Okres Bratislava II\n\nOkres Bratislava II je jeden z okresů Slovenska. Leží v Bratislavském kraji a nachází se ve východní části města. Svou velikostí je třetím největším okresem a počtem obyvatel druhým největším okresem Bratislavy. Sousedí jen s okresem Senec a s dalšími okresy Bratislavy.\n\nLeží na levém břehu řeky Dunaje a zahrnuje tři městské části, přičemž Ružinov tvoří se svými 70 000 obyvateli více než polovinu celého obyvatelstva okresu.\n\n"}
{"id": "63716", "url": "https://cs.wikipedia.org/wiki?curid=63716", "title": "Okres Bratislava III", "text": "Okres Bratislava III\n\nOkres Bratislava III je jeden z okresů Slovenska. Leží v Bratislavském kraji a tvoří severní část hlavního města. Sousedí na jihu s okresy hlavního města a na severu s okresy Pezinok, Malacky a Senec.\n\nNa jeho území se nacházejí tři městské části, z nichž největší je Nové Město. Rozlohou a počtem obyvatel je druhým nejmenším bratislavským okresem.\n\n"}
{"id": "63719", "url": "https://cs.wikipedia.org/wiki?curid=63719", "title": "Okres Bratislava IV", "text": "Okres Bratislava IV\n\nOkres Bratislava IV je jeden z okresů Slovenska. Leží v Bratislavském kraji a tvoří severozápadní část města. Hraničí na západě s Rakouskem, na jihu a na východě s dalšími okresy hlavního města a na severu s okresem Malacky.\n\nZahrnuje šest městských částí, z nichž největší je Dúbravka. Svojí rozlohou je druhým největším a počtem obyvatel třetím nejlidnatějším okresem Bratislavy.\n\n"}
{"id": "63721", "url": "https://cs.wikipedia.org/wiki?curid=63721", "title": "Okres Bratislava V", "text": "Okres Bratislava V\n\nOkres Bratislava V je jeden z okresů Slovenska. Leží v Bratislavském kraji, na pravém břehu řeky Dunaje (jakožto jediná část Slovenska) a tvoří jižní část hlavního města Bratislavy. Sousedí na západě s Maďarskem a Rakouskem, na východě s okresem Senec a na severu s dalšími okresy metropole.\n\nJe nejlidnatějším okresem Bratislavského kraje. Většina obyvatelstva žije na největším bratislavském sídlišti Petržalka, které bylo rovněž největším v bývalém Československu.\n\nVelkou část okresu tvoří lužní les, nachází se zde CHKO Dunajské luhy.\n\n"}
{"id": "63724", "url": "https://cs.wikipedia.org/wiki?curid=63724", "title": "Renato Guttuso", "text": "Renato Guttuso\n\nRenato Guttuso (26. prosince 1911, Bagheria, Sicílie – 18. ledna 1987, Řím) byl přední představitel italského výtvarného umění, figuralista a programový realista. Je autorem obrazů a kreseb tlumočících bezprostřední smyslovou zkušenost (\"Ukřižování, Bitva na mostě Ammiraglio, Pohřeb Togliattiho\" atd.).\n"}
{"id": "63728", "url": "https://cs.wikipedia.org/wiki?curid=63728", "title": "Spiel des Jahres", "text": "Spiel des Jahres\n\nSpiel des Jahres (česky Hra roku) je německé ocenění moderních společenských her. Udělují je kritici již od roku 1979.\n\nKinderspiel des Jahres (česky Dětská hra roku) je ocenění moderních společenských her pro děti do 8 let. Uděluje se od roku 2001 souběžně se Spiel des Jahres, v předchozích letech se tato cena udělovala jako jedna ze zvláštních cen Spiel des Jahres.\n\nCena byla založena v roce 1978 asociací předních recenzentů her z německy mluvících zemí. Od roku 2001 se jako samostatná cena uděluje cena Kinderspiel des Jahres pro nejlepší dětskou hru roku, která nahradila do té doby udělovanou zvláštní cenu Sonderpreis Kinderspiel (zvláštní cena pro nejlepší dětskou hru).\n\nCenu uděluje asociace herních recenzentů z německy mluvících zemí \"Spiel des Jahres e.V.\". Asociace je v zájmu nezávislosti financována výhradně z příspěvků a licenčních poplatků za užívání emblému.\n\nO nositeli ceny rozhoduje porota, do níž jsou zváni novináři, kteří již dlouhou dobu publikují materiály o hrách v médiích a tím prokázali své znalosti a schopnost spravedlivého posuzování v této oblasti. V porotě nesmějí zasedat lidé, kteří jsou jakkoli spojeni s výrobou nebo prodejem her.\n\nPorota vybere ze všech her vydaných v tomto a předchozím kalendářním roce seznam doporučených her, z něhož je následně vybráno nejvýše pět her, které jsou nominovány na hlavní cenu. Z nich je pak vybrán vítěz večer před oznámením výsledků.\n\nHry jsou hodnoceny podle hledisek:\n\nCeny se udělují v kategoriích:\n\nVítěz nezískává žádné finanční ocenění. Má právo tvrdit, že tuto cenu získal, a může po zaplacení licenčního poplatku používat emblém Spiel des Jahres.\n\nCena za nejlepší dětskou hru roku Kinderspiel des Jahres se od roku 2001 uděluje souběžně se Spiel des Jahres, avšak v odděleném procesu a jinou porotou. Jejími členy jsou tři členové poroty udělující cenu Spiel des Jahres a čtyři další lidé, pracující v oblasti médií pro děti. Do nominace jsou zařazovány hry určené pro děti do 8 let. Proces rozhodování o vítězi a ocenění vítěze je stejný jako u Spiel des Jahres.\n\n\n\nV některých letech byla tato cena udělena vícekrát, naopak v letech, která zde nejsou uvedena, nebyla udělena. Cena za nejlepší hru pro děti se od roku 2001 uděluje jako Kinderspiel des Jahres.\n\n\nOficiální web\n"}
{"id": "63737", "url": "https://cs.wikipedia.org/wiki?curid=63737", "title": "Heinrich Göbel", "text": "Heinrich Göbel\n\nHeinrich Göbel (20. dubna 1818 Springe u Hannoveru, Německo – 4. prosince 1893 New York, USA), po roce 1849 známý též jako Henry Goebel, byl hodinář a vynálezce, jeden z objevitelů žárovky.\n\nGöbel byl původním povoláním učitel, ve svých 31 letech se přestěhoval z Německa do USA a v New Yorku si otevřel hodinářský obchod. Kromě hodinek vyráběl také tlakoměry, uměl vyčerpávat vzduch ze skleněných baněk a zatavovat do nich přívodní dráty.\n\nJiž v roce 1854 se mu podařilo vyrobit funkční elektrické žárovky, které se příliš nelišily od žárovek až později „vynalezených“ T. A. Edisonem (1879). Goebel použil jako svítící tělísko zuhelnatělé bambusové vlákno zatavené ve skleněné baňce. Goebelovy žárovky měly při světelném výkonu o něco větším než 1 lm/W technickou životnost asi 220 hodin, zatímco Edison v roce 1879 pokládal za úspěch dosáhnout u své žárovky životnosti sto hodin. Goebel od roku 1855 osvětloval elektrickými žárovkami výklad svého hodinářského obchodu v New Yorku, ale o další zužitkování svého vynálezu se nepokusil. Důvodem byl nejspíš problém s napájením žárovek (baterie) a nedostatek financí na proces uznání patentu.\nPrvní žárovky mu praskly.\n\nDle anglické verze wikipedie jsou uvedeny informace ze soudního procesu o autorství žárovky z roku 1894 s Edisonem, že neexistují věrohodné důkazy o tom, že by před rokem 1880 Heinrich Göbel žárovku vyrobil, či užíval.\n\nVynález žárovky Heinrichem Göbelem je považováno za spíše za legendu.\n"}
{"id": "63752", "url": "https://cs.wikipedia.org/wiki?curid=63752", "title": "Dancehall", "text": "Dancehall\n\nDancehall (či ragga) je taneční styl vycházející z reggae. Vznikl jako tanečnější verze roots reggae koncem 70. let 20. století, nazvaný podle míst, kde se scházeli tanečníci a vystupovaly soundsystémy. Jeho charakteristickým rysem je frázovaný zpěv, syrový rytmus a jenom částečný, skoro minimalistický hudební doprovod (v počátcích především rub-a-dub).\n\nV druhé polovině 80. let se začaly využívat elektronické zvuky. Přesto má svým důrazem na rytmiku blíž k autentické africké hudbě a hip-hopu než roots reggae. Dominantní místo má projev DJe, zvaný raggamuffin či toasting. Kromě změny hudebního výrazu došlo i k posunu v obsahu sdělení. Texty, pronášené často v jamajském nářečí patois, nyní namísto hlásání rastafariánské zvěsti, čerpají náměty zejména z drsného života v ghettu. Nechybí silácké pózy, motivy násilí (zbraně, vraždy, znásilnění apod.), ani sexistické narážky a výpady proti homosexuálům. Tato témata spojená s nástupem tanečnějšího a agresivnějšího dancehallu na úkor roots reggae odrážela náladu a sociální situaci v ghettech, která se podstatně změnila po volbách v roce 1980, kdy se vlády chopila konzervativní JLP, jejíž politika zredukovala sociální výdaje a vůbec zmařila naděje mnohých rastafariánů. Teprve v první půli 90. let 20. století dochází k renesanci rastafariánské rétoriky (převážně Bobo Ashanti), tentokrát však již na dancehallovém podkladě. K nejslavnějším jménům dancehallové scény patří Yellowman, Barrinton Levy, Sister Nancy, Shabba Ranks, Bounty Killer, Buju Banton, Sizzla, Beenie Man, Wonder Doul, Capleton, General Levy, Ninjaman, Elephant man, Vybz Kartel, Movado, či Lady Saw.\n"}
{"id": "63774", "url": "https://cs.wikipedia.org/wiki?curid=63774", "title": "Charles Taylor (politik)", "text": "Charles Taylor (politik)\n\nCharles Ghankay Taylor (* 28. ledna 1948) byl od roku 1997 do roku 2003 prezident Libérie, mediálně známý také jako „Řezník z Monrovie“. V roce 2012 byl odsouzen za válečné zločiny a zločiny proti lidskosti na 50 let vězení.\n\nNarodil se v Arthingtonu poblíž Monrovie, jeho matka patřila do kmene Gola. Jeho otec byl podle některých zdrojů potomkem z Ameriky se navrátivších otroků, podle jiných pocházel z Trinidadu a Tobaga. V letech 1972 až 1977 studoval na Bentley College v Bostonu. Do Libérie se vrátil v roce 1980.\n\nByl vůdcem \"Liberijské národní vlastenecké fronty\" (\"National Patriotic Front of Liberia\", NPFL), která v roce 1989 v Libérii začala a vedla občanskou válku. Tehdejší vládce Samuel Doe byl svržen a následující rok umučen tehdejším Taylorovým spojencem Prince Johnsonem. Ve válce zahynulo asi 150 tisíc lidí a další milion byl vyhnán ze svých domovů. V roce 1997 NPFL, transformovaná v \"Národní vlasteneckou stranu\" (\"National Patriotic Party\", NPP), vyhrála volby a on se stal prezidentem.\n\nV devadesátých letech také podporoval \"Sjednocenou revoluční frontu\" (\"Revolutionary United Front\", RUF), válčící v sousední Sieře Leone, dodávkami zbraní za diamanty. RUF ve válce běžně používala dětské vojáky a sekání končetin nebylo neobvyklé. Později byl Zvláštním soudem pro Sierru Leone (Special Court for Sierra Leone, SCSL) obviněn za zločiny proti lidskosti.\n\nV roce 1999 se začalo na severu Libérie dostávat k moci \"Sjednocení Liberijci za usmíření a demokracii\" (\"Liberians United for Reconciliation and Democracy\", LURD; velmi pravděpodobně podporované Ghanou), které v roce 2003 ovládalo sever státu. V té době se také začalo na jihu prosazovat \"Hnutí za demokracii v Libérii\" (Movement for Democracy in Liberia, MODEL; podporované vládou Pobřeží slonoviny). V létě už měl kontrolu pouze nad třetinou území. V květnu po nátlaku USA z funkce odstoupil, jeho místo zaujal dosavadní viceprezident Moses Blah.\n\nPoté se zdržoval v Nigérii, jejíž vláda mu zaručila bezpečnost. V listopadu 2003 vypsal americký kongres odměnu dvou milionů dolarů za jeho dopadení. 17. března 2006 požádala Ellen Johnson-Sirleaf, nová demokraticky zvolená prezidentka Libérie, oficiálně o jeho vydání. Nigérie o týden později souhlasila s jeho vydáním, aby mohl být souzen zvláštním soudem pro Sierru Leone. 28. března vydala nigerijská vláda prohlášení, že se nenachází ve vile, kde v exilu žil.\n\n28. března 2006 se pokusil uprchnout do Kamerunu, ale byl zadržen bezpečnostními sílami ve městě Gamboru na nigerijské straně hranic. Pod dohledem vojáků OSN pak byl dopraven do Freetownu v Sieře Leone.\n\nVe Freetownu byl souzen před zvláštním soudem pro Sierru Leone. Po delším rozvažování rozhodla 16. června Rada bezpečnosti o přenesení soudu do nizozemského Haagu. Byl umístěn do haagské věznice pro válečné zločince. Soud začal 4. červen 2007.\n\nMezinárodní trestní tribunál pro Sierru Leone v Haagu 26. dubna 2012 rozhodl, že Charles Taylor byl uznán vinným z válečných zločinů a zločinů proti lidskosti v Sieře Leone během bojů v 90. letech. 30. května 2012 soud oznámil výši trestu – 50 let vězení.\n"}
{"id": "63775", "url": "https://cs.wikipedia.org/wiki?curid=63775", "title": "Správce balíčků", "text": "Správce balíčků\n\nSprávce balíčků je v informatice nástroj pro správu software nainstalovaného v počítači. Jednotlivé programy a aplikace jsou umístěny do speciálních souborů (tzv. softwarových balíčků), které je možné pomocí správce balíčků jednoduchým způsobem nainstalovat i odinstalovat. Správce balíčků obvykle umožňuje jednotlivé balíčky automaticky stahovat ze softwarových repozitářů umístěných na Internetu. Boom filozofie správců balíčků pochází z opensource linuxového (unixového - BSD) světa. Kde už od počátku (až na výjimky slackware) bylo základem distribuce software. Zbytek světa následoval: MSI (Microsoft Windows), App Store (Apple), Microsoft Store, GooglePlay (Google, Android) a podobně.\n\nSprávce balíčků je obecný princip. Můžeme mít balíčkovací systém na úrovni operačního systému (uživatel instaluje aplikaci pro celý počítač a pro všechny uživatele, nebo jen pro jednoho uživatele); ale můžeme mít balíčkovací systém i v rámci vývoje aplikace, kdy vývojář využívá správce pro dodání knihoven potřebných pro jeho aplikaci (takzvaně spravování závislostí); a v neposlední řadě může být správcem balíčků nazýván systém pluginů v aplikaci, kdy pomocí nich uživatel rozšiřuje funkcionalitu dané aplikace. Dokonce existují systém a jejich balíčky pro instalaci software napříč celou sítí počítačů (Chef, Puppet, Salt, Ansible).\n\nSprávce balíčků je aplikace jako každá jiná. Někdy je rozšířená napříč několika operačními systémy (deb pro Linux, deb pro BSD), ale obvykle je spíše specifický pro daný operační systém nebo jeho konkrétní distribuci (např. různé distribuce Linuxu mají různé správce balíčků). V unixových operačních systémech jsou defakto standard. V systémech jako MacOS, či Microsoft Windows se postupně začínají prosazovat také. \n\nKromě správců balíčků, které umožňují mít nainstalovánu pouze jednu verzi programu nebo sdílené knihovny, existují i instalační a balíčkovací systémy, které umožňují mít nainstalovany současně několik různých verzí programů a sdílených knihoven, např. Flatpak, Snappy, AppImage a Fedora Modularity.\n\nPříklad aplikací používající balíčky\n\n\nPro distribuci a instalaci softwaru se (zejména v prostředí Windows anebo pro distribuci uzavřeného softwaru) používají také specializované programy zvané instalátory. Od správců balíčků se liší v těchto ohledech:\n\nSystémy pro správu balíků mají za úkol organizovat všechny balíčky nainstalované v systému. Typickými funkcemi systému pro správu balíčků jsou:\n\n\nNěkteré další úkoly jsou splněny pouze několika systémy pro správy balíčků.\n\nPočítačové systémy, které jsou založeny na propojení dynamických knihoven, namísto propojení statických knihoven, sdílí knihovny strojových instrukcí přes balíčky a aplikace. V těchto systémech jsou složité vztahy mezi různými balíčky, které vyžadují různé verze knihoven, což má za následek problém hovorově známý jako \"dependency hell\". Na Microsoft Windows systémy, to je také nazýván DLL Hell při práci s dynamicky propojenými knihovnami. Dobrá správa balíčků je velmi důležitá v těchto systémech.\n\nSprávce systému se mohou instalovat a udržovat software pomocí nástrojů jiných než software pro správu balíčků. Například místní správce může stáhnout nebalených zdrojový kód, zkompilovat a nainstalovat. To může způsobit stav místního systému vypadnout ze synchronizace se stavem správce balíčků je databáze. Místní správce bude muset přijmout dodatečná opatření, jako např. ruční řízení některých závislostí nebo začlenění změny do správce balíčků.\n\nTam jsou k dispozici nástroje, aby na místě sestavené balíčky jsou integrovány s správu balíků. Pro distribucí založených na. Deb a rpm. Soubory, stejně jako Slackware Linuxu, tam je checkinstall a pro systémy, jako jsou Gentoo Linux a hybridní systémy, jako jsou Arch Linux, je možné napsat nejprve předpis, který pak zajistí, že balení se hodí do lokální databáze balíčků.\n\nZvláště problematické se softwarem aktualizace jsou aktualizace konfiguračních souborů. Vzhledem k tomu, systémy pro správu balíčků, alespoň v systémech UNIX vznikl jako rozšíření archivaci souborů utility, mohou obvykle jen buď přepsat nebo ponechat konfigurační soubory, spíše než o uplatňování pravidel k nim. Tam jsou výjimky z tohoto, že se obvykle vztahují ke konfiguraci jádra (které, pokud rozbité, zajistí, aby počítač nepoužitelný po restartu). Problémy mohou být způsobeny, pokud formát konfiguračních souborů změn. Například, v případě, že původní konfigurace není výslovně zakázat nové možnosti, které by měly být zakázány. Některé systémy pro správu balíčků, jako například Debian s dpkg, umožňují konfiguraci během instalace. V jiných případech je žádoucí, aby balíky instalovat s výchozím nastavením a přepsat tuto konfiguraci, například, v bezhlavý systému bez hlavy zařízení, která mají velký počet počítačů. (Tento druh přednastavené instalace je také podporována dpkg).\n\nChcete-li dát uživatelům větší kontrolu nad druhy softwaru, které jsou nainstalovány na jejich systému (a někdy kvůli právních důvodům nebo pohodlí na straně distributorů), software je často stažený z řady repozitářů.\n\nKdyž uživatel pracuje se softwarem pro správu balíčků, který přinese upgrade, je zvykem prezentovat uživateli se seznamem věcí, které je třeba udělat (obvykle seznam balíčků, které mají být aktualizovány, a případně dávat staré a nové číslo verze) a umožňují uživateli buď přijmout aktualizaci jako celek, nebo vybrat upgrade jen vybraných balíčků. Mnoho systémů pro správu balíčků lze nakonfigurovat tak, aby určité balíčky neaktualizovaly nikdy nebo pouze tehdy, když je v balíčku uvedeno, že předchozí verze obsahuje kritické zranitelnosti a nestability. Tento proces se někdy nazývá fixace verze.\n\nNapříklad:\n\nNěkteré z pokročilejších funkcí správy balíčků nabízejí \"kaskádové odstranění balíčků\", při kterém jsou odstraněny i všechny balíčky, které jsou závislé na cílovém balíčku.\n\nKaždý správce balíčků je závislý na formátu a metadatech balíčků které správcuje. To znamená, že balíčkovací systém musí seskupovat soubory, které mají být začleněny pro konkrétní správce balíčků spolu s příslušnými metadaty, jako například závislosti. Často základní sada nástrojů spravuje základní instalace těchto balíčků a různých správců balíčků používají tyto nástroje k poskytnutí dalších funkcí.\n\nNapříklad yum se opírá o rpm jako backend. Yum rozšiřuje funkčnost backend přidáním funkce jako jednoduchou konfiguraci pro udržení sítě systémů. Jako další příklad, Synaptic Package Manager poskytuje grafické uživatelské rozhraní, pomocí Advanced Packaging Tool (apt) knihovna, která zase závisí na dpkg pro základní funkčnost.\n\nProgram Alien je určen k převodu balíčků mezi různými formáty, pokud, co se týče organizace souborového systému, odpovídají specifikaci Linux Standard Base. Podporuje formáty RPM, .deb, Stampede (.SLP) a Slackware (tgz a .TXZ).\n\nVzhledem k povaze free a open source software, balíky do podobné a slučitelné licencí jsou k dispozici pro použití na řadě operačních systémů. Tyto balíčky lze kombinovat a distribuovat pomocí konfigurovatelných a vnitřně komplexních obalových systémů, které zvládnou mnoho permutací softwaru a správu verzí specifické závislosti a konflikty. Některé systémy balení pro free a open source software jsou také samy uvolněny jako free a open source software. Jedním z typických rozdílů mezi správu balíčků v proprietárních operačních systémech, jako je Mac OS X a Windows, a systémů free a open source software, jako je Linux, který je zdarma, je že open source software systémy umožňují instalaci balíků třetích stran instalaci a aktualizaci pomocí stejného mechanismu, zatímco systémy pro správu balíků z Mac OS X a Windows bude pouze aktualizovat software dodaný společností Apple a Microsoft, respektive (s výjimkou některých ovladače třetích stran v systému Windows). Schopnost průběžně aktualizovat software třetí strany je obvykle přidán přidáním URL odpovídající úložiště pro správu balíčků v konfiguračním souboru.\n\nV užším významu se správci balíčků vyskytují i v prostředí programovacích jazyků. V balíčcích se však typicky distribuují pouze softwarové knihovny a samotný pojem „balíček“ (package) se používá právě pro označení knihoven (například v jazyce Java). Přehled správců balíčků pro různé programovací jazyky obsahuje článek softwarový repozitář.\n\nJako správce balíčků pro Wine (aplikační vrstva pro běh softwaru z Windows na unixových systémech) se chová také program Winetricks. Ten usnadňuje instalaci součástí původně určených pro Windows (knihoven, fontů) v rámci adresáře (zvaného „prefix“), v němž Wine vytváří prostředí podobné Windows.\n\nSpolečným rysem těchto správců balíčků je to, že spravují pouze vymezenou část systému. Winetricks zasahuje (s právy uživatele) pouze do izolovaného prostředí jedné virtuální „instalace“ Windows a správci softwarových knihoven se starají o samostatný adresář s knihovnami daného programovacího jazyka (například codice_1 v případě Pythonu). Takový adresář ale bývá zároveň ve správě systémového správce balíčků a proto kvůli současnému používání obou správců může docházet k různým kolizím (například odstranění balíčku specializovaným správcem bez vědomí systémového správce).\n\nIan Murdock poznamenal, že správa balíčků je „tím největším pokrokem, co Linux přinesl průmyslu“, že stírá hranice mezi operačním systémem a aplikací, a že „zjednodušuje protlačuje nové inovace [...] na trh a [...] vyvíjí operační systém“.\n"}
{"id": "63785", "url": "https://cs.wikipedia.org/wiki?curid=63785", "title": "Lough Derg", "text": "Lough Derg\n\nLough Derg je pojmenování dvou jezer v Irsku.\n\n"}
{"id": "63786", "url": "https://cs.wikipedia.org/wiki?curid=63786", "title": "Pius V.", "text": "Pius V.\n\nSvatý Michele Ghislieri, rodným jménem Antonio (17. ledna 1504 Bosco Marengo, diecéze Alessandria, Lombardie – 1. května 1572 Řím), byl italský katolický duchovní, dominikán, od roku 1566 papež Pius V.\n\nPocházel z chudé rodiny, v dětství byl pastýřem. Ve 14 letech vstoupil do řádu dominikánů a přijal jméno Michal. Studoval v Bologne, v 1528 byl vysvěcen na kněze. Přes 16 let byl profesorem teologie v Pavii, vykonával funkci mistra noviciátu a převora několika dominikánských klášterů.\n\nByl inkvizitorem v Comu a Bergamu a roku 1551 po doporučení kardinála ho papež Julius III. jmenoval generálním komisařem Inkvizice římské. Papež Pavel IV. ho jmenoval v roku 1556 za biskupa v Nepi a Sutri, v 1557 za kardinála a v roku 1558 už za generálního inkvizitora. U nového papeže Pia IV. upadl v nemilost pro svou inkvizitorskou přísnost a mimo jiné také proto, že účinně zablokoval jmenování třináctiletého Ferdinanda M. kardinálem.\n\nJako protektor řehole Barbanitů a jako biskup v Mondovi se celým srdcem věnoval reformě. Když byl zanícený pro asketizmus a evangelickou chudobu, dalo se předpokládat, že z něho bude papež, po jakém se v těch časech už dlouho volalo. Po smrti Pia IV. konkláve vybralo kardinála Ghislieriho za papeže 7. ledna 1566. Přijal jméno Pius V. a byl korunován v den svých narozenin, 17. ledna 1566. Když se stal papežem, nadále vytrval ve svém asketismu a pod papežským ornátem nosil hrubý mnišský hábit. Vzal si za cíl udusit rouhání, znesvěcování svátků a nemorálnost římské veřejnosti. Lidem se zdálo, že chce přeměnit město Řím na klášter. Přísně dbal o to, aby se duchovní zdržovali na místech svých úřadů, dělal pravidelnou kontrolu náboženských řeholí, a některé, které nedodržovaly svůj cíl, zrušil, jako například Humiliáty v roce 1571. Ze společností, kterým přidělil oficiální řeholní status a podporoval je, jsou nejznámější milosrdní bratři. Kardinály si pečlivě vybíral. Tvrdě potíral nevázaný život kněží. V roce 1568 vydal nařízení, že kněží, kteří se dopustí pohlavního zneužívání, mají být zbaveni kněžského stavu a vydáni světské moci k potrestání, s odůvodněním, že \"„každého, kdo se neděsí ztráty duše, jistě odradí mstící meč světského práva.“\"\n\nV roce 1566 vydal římský katechismus, v roku 1568 přepracovaný kněžský breviář a v roku 1570 misál. Pozoruhodné je, že omezil používání odpustků. Ve svých snahách o zachování čistoty víry se opíral většinou o inkvizici. Postavil pro ni nový palác, vypracoval jí nové směrnice a sám se zúčastňoval jejích zasedání. Za jeho vlády bylo obviněno a odsouzeno mnoho vzdělaných lidí, proto v Itálii nezdomácněl protestantismus. Byl velmi přísný i na Židy. Vyháněl je z papežského státu, jen z obchodních důvodů některým dovolil žít v ghettech Říma a Ancony. V roce 1571 ustanovil kongregaci zakázaných knih, což mělo za následek útěk stovky spisovatelů do Německa a Švýcarska.\n\nJeho postupu na mezinárodním poli často chyběl politický realismus. Podařil se mu však i velmi úspěšný čin, když vytvořil Svatou ligu s Benátkami a Španělskem proti Turkům. Vítězství spojených námořních sil v Korintském zálivu v bitvě u Lepanta 7. října 1571 otřáslo tureckou vládou ve Středomoří. Z vděku za pomoc vyhlásil papež 7. říjen za svátek Vítězné Panny Marie. V roce 1570 papež exkomunikoval královnu Anglie Alžbětu I. Pius V. pevně podporoval katolíky ve Francii; to se stalo příčinou tzv. Bartolomějské noci, které se však již papež nedožil.\n\nO Piovi V. se říká, že byl zbožný až k nesnášenlivosti. Přesto se pro své neúnavné úsilí o potlačení herezí zapsal do historie jako významný papež, který zanechal na církvi charakteristickou pečeť. Zemřel v květnu roku 1572 na onemocnění ledvin. Papež Klement X. ho prohlásil 1. května 1672 (v den výročí 100 let od jeho smrti) blahoslaveným, a papež Klement XI. svatým (22. května 1712). V Římskokatolické církvi má svátek 30. dubna (dříve 5. května).\n\n"}
{"id": "63789", "url": "https://cs.wikipedia.org/wiki?curid=63789", "title": "Consigliere", "text": "Consigliere\n\nConsigliere je poradce, zvláště pak poradce šéfa mafie. Říká se, že ve skutečné mafii je consigliere třetím nejmocnějším mužem. Může být také druhým nejmocnějším, hned za bossem.\n\nSlovo „consigliere“ pochází z italského slova pro radu.\n\nConsigliere zastává funkci právního poradce, je mezičlánkem mezi \"donem\" a \"Caporegimy\", ale zároveň je \"donovým\" \"nejlepším přítelem\" – při dalekých cestách by měl být řidičem donova vozu, při poradách by mu měl pomáhat, připalovat doutníky, apod. Toto by měl činit uctivě, ne však podlézavě. Podle tradice musí být consigliere Sicilián, protože jen Sicilián prý má dostatečný stupeň mazanosti. Zároveň Sicilián má vztah k omertě.\n\nConsigliere působí jako jeden z mezičlánků mezi \"donem\" a \"caporegimy\". Tedy když chce \"don\" vydat rozkaz, vydá jej consiglierovi či příslušnému \"caporegimovi\". Caporegimo instruuje dalšího předáka, který poté předá rozkaz určené osobě. Tímto je zaručeno, že v případě zásahu policie je vrchol pyramidy nedopátratelný. V tomto případě by zrádcem musel být consigliere či \"caporegimo\".\n"}
{"id": "63790", "url": "https://cs.wikipedia.org/wiki?curid=63790", "title": "Desková hra", "text": "Desková hra\n\nDesková hra je taková hra, ve které je průběh hry realizován na herním plánu.\n\nZatímco u klasických deskových her máme pevně daný herní plán, u moderních deskových her se často setkáváme s variabilním herním plánem.\n\nNázev desková hra bývá často nesprávně spojován s pojmem moderní společenská hra, což však není zcela přesné, neboť ne všechny společenské hry jsou stolní, natož deskové.\n\nNejznámějšími deskovými hrami jsou dáma, Člověče, nezlob se! ve světě známé též jako \"Ludo\" a šachy. Z moderních deskových her pak patří k nejznámějším hra Monopoly.\n\nNejstarší dosud hraná hra je patrně asijská hra Go. Konkurovat jí můžou snad jen africké mankalové hry. Existují ovšem archeologické nálezy ještě starších her, ke kterým se ovšem nedochovala žádná pravidla.\n\nDeskovým hrám zasvětilo svůj život mnoho badatelů, díky kterým se opět hraje mnoho zapomenutých her. Mezi nimi nesmíme v první řadě zapomenout na španělského krále Alfonse X., zvaného Moudrý. Tomu je připisováno originální a na svou dobu (13. století) nevídané dílo \"Libro de los juegos\", pojednávající o deskových hrách. Velkými badateli na poli deskových her byli R.C. Bell a Harold J. R. Murray.\nV Česku se studiem deskových her zabýval Miloš Zapletal, který vydal několik knih s danou tematikou, mezi jinými např. \"Velkou knihu deskových her\".\n\nV současné době umělá inteligence dokáže porazit jakéhokoli člověka v mnoha hrách (například šachy či go).\n\nDeskové anebo obecněji stolní hry je možné dělit podle mnoha různých kritérií: Hry můžeme dělit do kategorií podle cíle a určení hry (např. válečné hry, dětské hry).\n\nNejčastěji se hry dělí podle doby vzniku a tedy historickou prověřeností na dvě základní skupiny:\n\nPodle již zmíněného Zapletala jsou tyto základní druhy deskových her:\n\nDalší dělení her je na dvě hlavní skupiny - Eurohry a Ameritrash (hry). Nyní se rozdíly mezi těmito kategoriemi značně stírají, prvky typické pro jednotlivé eurohry nebo ameritrash hry nalézáme v hrách vznikajících na obou kontinentech.\n\nEurohry, také nazývané hry německého stylu, jsou hry, které mají několik základních charakteristik, které nemusí splňovat všechny, nebo zcela:\n\nMezi eurohry hry můžeme zařadit například hry jako Puerto Rico, Carcassonne, Osadníci z Katanu, nebo Terra Mystica.\n\nAmeritrash, nebo také hry amerického stylu, jsou hry které jsou charakterizovány:\n\nMezi ameritrash hry můžeme zařadit například hry jako Arkham Horror, Battlestar Galactica, Twilight Imperium, nebo Duna.\n\n"}
{"id": "63791", "url": "https://cs.wikipedia.org/wiki?curid=63791", "title": "Višňová (okres Liberec)", "text": "Višňová (okres Liberec)\n\nVišňová ( ) je vesnice na severu Česka, v okrese Liberec, v libereckém kraji. Leží v nivě řeky Smědé při česko-polské státní hranici. Územím obce dále protéká Pertoltický potok a je v něm Dubový rybník o rozloze asi 12 ha. V obci žije  obyvatel a je tu mateřská a základní škola.\n\nLeží na železniční trati z Frýdlantu do Černous, na které je zřízena železniční stanice Višňová. S Frýdlantem a okolními obcemi má také spojení silniční. V osadě Andělka je hraniční přechod do polské obce Lutogniewice (možné projet i osobním autem), v obci Višňová je turistický přechod do Wigancice Źytawskie.\n\nPoprvé se název obce Višňová objevuje roku 1334 ve jménu Petrus de Wicgnandisdorf, kostel nad obcí je písemně doložen roku 1346. Pojmenování se z původního \"Wicgnandisdorf\" změnilo na \"Weigsdorf\", které se používalo až do roku 1948. Obec se historicky dělila na tři části: Horní Višňovou, patřící k zawidówskému panství, Střední Višňovou, patřící k Žitavě a Dolní Višňovou, patřící k panství frýdlantskému, přičemž průběh hranice mezi Čechami a Horní Lužicí tu byl podobně komplikovaný, jako v případě bývalých státních hranic v Oldřichově na Hranicích.\n\nToto rozdělení bylo zrušeno v roce 1848 při úpravě zemských hranic. Tak vznikly dvě obce: česká a saská. Saská část tehdejší Višňové leží dnes v Polsku a nazývá se .\n\nJiž po třicetileté válce se v obci rozmohlo pěstování lnu a tkalcovství a koncem 18. století také bavlnářství. Ve druhé polovině 19. století se však začala prosazovat moderní strojová výroba v továrnách. Námezdní práce v továrnách se společně s výrobou domácí staly nejčastějším způsobem obživy obyvatel Višňové. Pouze menší část obyvatel se živila výhradně zemědělstvím. Kvůli pokračující industrializaci byly v oblasti postaveny moderní komunikace: silnice ze Saska roku 1852, do Frýdlantu roku 1872. Rozhodující pro další hospodářský rozvoj oblasti bylo postavení železnice Liberec – Frýdlant – Zawidów a zdejšího nádraží (1875).\n\nPo druhé světové válce roku 1945 se do Višňové přistěhovali rodiče pozdějšího českého novináře, senátora a europoslance Jaromíra Štětiny, který zde strávil své mládí. Inspirován svými zážitky a dějinnými událostmi, jež probíhaly v pohraniičí, Štetina sepsal a roku 2010 vydal sbírku povídek nazvanou \"Gravitace\".\n\nPrvní písemná zmínka o obci Andělka je z roku 1340, její původní jméno bylo \"Engilsdorf\", později \"Engelsdorf\". Na Andělov změnila jméno obce zde umístěná československá vojenská jednotka. Konečně roku 1945 bylo jméno obce úředně změněno na Andělka. K obci patřily od roku 1850 osady Filipovka, Loučná a Sáň. Samosprávná byla Andělka do roku 1980, kdy byl zdejší Místní národní výbor sloučen s MNV Višňová.\n\nVíska () je připomínána již v roce 1396, kdy patřila k závidovskému panství. K Čechám připadla až v roce 1848 při úpravě hranic. Byla nejprve částí Višňové, od roku 1880 byla samostatná. Víska se skládá ze dvou částí: severní a lépe zachované jižní, kde se nachází množství hrázděných domů. Ve Vísce se od roku 1853 těžilo uhlí, později zde byla postavena mechanická tkalcovna podnikatele Hermanna Pollacka a další tkalcovna a barvírna Carl Engemann. Na řece Smědé byla postavena vodní elektrárna vyrábějící proud také pro okolní obce.\n\nNa konci 13. století byl v místě, kde do té doby stála kaplička, jež zde měla být již roku 1160, vybudován raně gotický kostel svatého Ducha. Po druhé světové válce se sice ocitl na polském území, leč později byl předán Československu.\n\nObec v roce 2000 neúspěšně usilovala o zisk titulu Vesnice roku.\n\nPo komunálních volbách konaných v roce 2014 se starostou obce stal Tomáš Cýrus, jenž vystřídal v této funkci Mgr. Vladimíru Erbanovou.\n\nObec tvoří devět vsí:\n\n\n\n"}
{"id": "63797", "url": "https://cs.wikipedia.org/wiki?curid=63797", "title": "Alexandria (Rumunsko)", "text": "Alexandria (Rumunsko)\n\nAlexandria je město v rumunském Valašsku, nedaleko hranice s Bulharskem. Je centrem župy Teleorman a žije zde 56 681 obyvatel.\n\nMěsto leží na řece Vedea, v jižní části země. Je obklopené dunajskou nížinou a procházejí ním důležité komunikace spojující centra Rumunska s přístavy na Dunaji.\n\n"}
{"id": "63798", "url": "https://cs.wikipedia.org/wiki?curid=63798", "title": "Umíř", "text": "Umíř\n\nUmíř (německy \"Umirschen\") je zaniklá osada v lesích jihozápadně od vsi Plachtín v severozápadní části okresu Plzeň-sever, v katastrálním území Trhomné, obec Krsy.\n\nZe samoty zůstala stát jen kaple, která byla v roce 2006 zrekonstruována z rozpočtu obce Krsy. Dříve se tato samota nazývala a patřila pod farnost Krsy. Jak je patrné z názvu, byla osídlena německým obyvatelstvem. Po druhé světové válce, kdy byli Němci vysídleni, samota zanikla. Jak je patrné z katastrální mapy, stávaly v ní čtyři domy a kaple na návsi. Po válce byly okolní lesy využívány jako vojenský výcvikový prostor, což ještě více poznamenalo kapličku. Poblíž kaple vedla vnitřní linie československého opevnění budovaná před druhou světovou válkou. V okolí Umíře byly vybudovány dva lehké objekty (řopíky) D-19/31/A-160 a D-19/51/A-140.\n\nČtvercová kaple s věžičkou stojí v lese jihozápadně od vsi Plachtín. Jedná se o drobnou stavbu, která je v dnešní době již v rekonstruovaném stavu. Dříve do kaple zatékala voda dírami ve střeše, věžička byla bez špičky, bez dveří, u zadní stěny bylo poznat, že zde bylo něco přistavěno a poté zbouráno, proto byla kaple celá provizorně stažena ocelovými dráty.\n\nAsi 70 metrů severozápadně a 240 metrů jihozápadně od kapličky stojí dva objekty lehkého opevnění tzv. plzeňské čáry. Náleží do oblasti I. sboru, stavebního úseku D-19 Nové Městečko.\n\n"}
{"id": "63808", "url": "https://cs.wikipedia.org/wiki?curid=63808", "title": "Târgu Jiu", "text": "Târgu Jiu\n\nTârgu Jiu je město v rumunském Valašsku. Je centrem župy Gorj, leží na úpatí Karpat, žije zde 97 591 obyvatel.\n\nMěsto se nachází na řece Jiu, prochází ním důležitá železniční trať, spojující východ Sedmihradska s Valašskem.\n\n"}
{"id": "63817", "url": "https://cs.wikipedia.org/wiki?curid=63817", "title": "Železniční koridor", "text": "Železniční koridor\n\nTranzitní železniční koridor (někdy zjednodušeně jen \"koridor\" nebo \"železniční koridor\" nebo \"tranzitní koridor\"; zkratka TŽK) je označení pro hlavní, modernizovanou železniční trať s maximální rychlostí 160 km/h určenou především k příměstské, dálkové a tranzitní osobní i nákladní dopravě. Někdy se slovem koridor označuje i peážní trať.\n\nHlavní článek: Panevropské koridory\n\n\nPátý tranzitní koridor v uvažované trase Praha – Lysá nad Labem – Mladá Boleslav – Liberec je v současnosti pouze ve fázi úvah.\n\nKoridor v trase Praha – Lysá nad Labem – Velký Osek – Hradec Králové — Týniště nad Orlicí – Choceň bývá někdy označován jako šestý tranzitní koridor. Má ulehčit prvnímu koridoru na frekventovaném úseku Praha – Kolín – Pardubice – Choceň.\n\nV České republice je většina rychlostních železničních koridorů stavěna či plánována na následující parametry:\nSplnění nebo přiblížení se k těmto parametrům vyžaduje mnoho traťových přeložek – rozšíření poloměrů směrových (i výškových) oblouků či nové tunely.\n\nDo stavby koridorů se nepočítá potřebná návazná úprava trati v některých městech.\n\nVýstavba železničních koridorů byla považována v 90. letech za prioritní akci dopravní politiky České republiky. Snahou bylo povýšit desítky let zanedbávanou železniční přepravu na hlavních tazích na úroveň moderní, časově i cenově konkurenceschopnou formu jízdy. V rámci výstavby koridorů se rozlišují dva způsoby stavby:\nNa začátku 21. století začalo narůstat zpoždění ve stavbě koridorů, docházelo k navyšování původně plánovaných nákladů, navíc se postupně priority výstavby přesouvaly k dálničním stavbám, do kterých byl z SFDI investován čím dál tím větší podíl. Snaha o ušetření prostředků mělo za následek, že několik původně plánovaných modernizací se změnilo v lokalitách s členitějším terénem na časově i finančně výhodnější optimalizace (příkladem může být úsek Choceň – Ústí nad Orlicí a většina úseku Svitavy – Brno). Uvedené změny tak nevedly ke zkrácení, pro dálkovou dopravu, nevyhovujících jízdních časů. Např. v úseku Blansko – Brno se traťová rychlost na již dokončeném koridoru pohybuje ve většině trasy jen mezi 70 a 80 km/h.\n\nI. koridor byl po 11 letech výstavby dokončen v říjnu 2004. II. koridor, který se začal stavět v září 1997, byl dokončen v červnu 2004. Na III. koridoru byl zatím dokončen úsek (mimo souběh s jinými koridory) Cheb – Beroun, ve výstavbě jsou úseky Český Těšín – Bystřice nad Olší a Bystřice nad Olší – Mosty u Jablunkova st. hr. SR. Na IV. koridoru byly zatím dokončeny úseky (mimo souběh s jinými koridory) Praha Hostivař – Votice a Tábor – Doubí u Tábora, v současnosti (srpen 2013) se staví v úseku Sudoměřice u Tábora – Tábor, Veselí nad Lužnicí – Horusice a Nemanice – České Budějovice. Časový horizont pro dokončení III. a IV. koridoru byl posunut z roku 2010 nejprve na rok 2012 a posléze v roce 2005 dokonce na rok 2016, ani tento termín se však zřejmě nepodaří dodržet.\n\nDo staveb koridorů nejsou zahrnuty velké železniční uzly. Jejich finančně nákladná přestavba se připravuje a realizuje odděleně s časovým odstupem. Přesto se již podařilo dokončit modernizaci uzlů Děčín, Choceň, Bohumín, Ústí nad Labem a Kolín. V současné době probíhá rekonstrukce železničních uzlů Praha (velké množství dílčích staveb), Plzeň, Břeclav, Ústí nad Orlicí a Přerov.\n\nPřesto, že koridory v některých úsecích neumožnily zásadní zvýšení rychlosti přepravy, zlepšily stavební stav tratí, zvýšily počet protihlukových zdí a někde přispěly ke zvýšení kapacity a bezpečnosti tratí. Navíc díky provozu naklápěcích jednotek řady 680 (Pendolino) je možné i v pomalejších úsecích s menšími poloměry oblouků zvýšit traťovou rychlost, a tak v současném jízdním řádu je jízdní doba mezi Prahou a Brnem 2 hodiny a 30 minut, mezi Prahou a Ostravou 2 hodiny a 53 minut. (Pro srovnání, jízdní doba expresního autobusu Praha–Brno je běžně 2 hodiny a 30 minut a Praha–Ostrava 5 hodin a 30 minut.) Po dokončení připravovaných úseků by se mělo podařit zkrátit jízdní časy ještě nejméně o 5–10 minut.\n\nRychlejší přepravu než koridory v rámci celé Evropy, srovnatelnou s leteckou přepravou, zajšťují vysokorychlostní tratě. Jejich výstavba v České republice je nyní pouze ve fázi předběžných plánů, měly by být ovšem stavěny nejméně na rychlost 250 km/h (uvažuje se až o 360 km/h, například mezi Prahou a Brnem). Vysokorychlostní tratě vyžadují zejména extrémně velké poloměry směrových oblouků (více než 4 km), takže není možné je stavět ve trasách z 19. století.\n\n"}
{"id": "63818", "url": "https://cs.wikipedia.org/wiki?curid=63818", "title": "Götz von Berlichingen", "text": "Götz von Berlichingen\n\nDivadelní hra Götz von Berlichingen je známá tragédie německého spisovatele Johanna Wolfganga von Goethe (1749–1832). Byla vydána v roce 1773 a dočkala se jako první z Goetheho dramat širokého úspěchu v celém Německu. Pojednáním o národních hrdinech místo klasických antických témat navazuje na hry Shakespeara a lze o ní mluvit jako o jednom z děl stojících na počátku éry romantismu. Hra vypráví o skutečné historické postavě, \"Götzi von Berlichingenovi\".\n\nDo češtiny hru přeložil František Kubka pod názvem \"Götz z Berliching\" (ve svazku \"Dramata prosou z mládí\", 1927).\n\nZ této divadelní hry i pochází známý tzv. Götzův citát (v originále \"Götzzitat\"). Ve třetím obraze Berlichingen znovu přepadá bohaté kupce, aby mohl kořist rozdělit chudým. Císař na něj vypisuje odměnu, mnozí lidé se jej vydají hledat a Berlichingen se schová na jednom zámku. V té chvíli zazní citát, který se ovšem váže na jistého poručíka a nikoli na císaře:\nTento citát je mezi Němci velice známý, neboť z něj pochází spojení „am Arsch lecken“ (lízat prdel), avšak v originále dokonce ve formě, která je v dnešním jazyce poněkud ohroublejší (lízat v prdeli).\n\n"}
{"id": "63846", "url": "https://cs.wikipedia.org/wiki?curid=63846", "title": "Herní plán", "text": "Herní plán\n\nHerní plán (hrací deska apod.) je nezbytnou součástí deskových her. Jde o místo, kam hráči umísťují figury, kameny či žetony, popř. s nimi pohybují a tak hrají hru.\n\nHerní plány mohou být pouze jednoduchou čtvercovou sítí (např. šachy, go) nebo mohou obsahovat různé nakreslené objekty, kterými se přibližují legendě hry. Moderní společenské hry mají často hrací plán složený z více částí, které se sestaví před začátkem hry nebo je jejich sestavování součástí vlastní hry, plány jsou pak pro každou hru jiné a jedinečné. Do herního plánu může být u některých her (Tikal, Carcassonne – Hrad) zapracováno počítadlo bodů.\n\n\n\n\n"}
{"id": "63847", "url": "https://cs.wikipedia.org/wiki?curid=63847", "title": "Bitva u Cremony", "text": "Bitva u Cremony\n\nBitva u Cremony byla jedním z úspěchů Habsburků ve válkách o dědictví španělské. Šlo o pokus Evžena Savojského nečekaným útokem obsadit mohutnou pevnost Cremonu. Plán sice nevyšel a Evžen se musel obsazení města vzdát, ale celkově nelze střetnutí hodnotit jako neúspěšné, neboť ztráty císařských vojsk byly zřetelně menší, Evžen získal bohatou kořist a nádavkem zajal vrchního velitele francouzských vojsk v Itálii, vévodu de Villeroye, a většinu jeho štábu. Poslední triumf měl ovšem jeden neblahý následek: do Itálie přišli noví, podstatně lepší francouzští velitelé.\n\nRakouští granátníci se v noci tajně vplížili do města vyschlým kanálem, jehož polohu jim prozradil farář jednoho z Cremonských kostelů, nečekaným útokem se zmocnili strážnice a Brány sv. Markéty a vpustili dovnitř další jednotky. Rychle obsadili velkou část města, ale pak se vyskytly velké problémy. Početně výrazně silnější francouzská posádka se vzpamatovala mnohem rychleji, než se očekávalo, a odrazila pokus o rychlé dobytí citadely, a když \"divoké husy\" (Irové věrní Jakubovi II. bojující ve francouzských službách) ubránily Pádskou bránu před útokem druhé poloviny Evženových mužů, začalo být zřejmé, že útok neuspěl. Ke Cremoně se urychleně začaly stahovat francouzské jednotky z okolí a hrozilo nebezpečí, že císařští budou sevřeni přesilou ve městě mezi hradbami a citadelou a rozdrceni. Evžen tedy nařídil ústup a s bohatou kořistí a asi 300 zajatci Cremonu opustil.\n"}
{"id": "63849", "url": "https://cs.wikipedia.org/wiki?curid=63849", "title": "Ultra", "text": "Ultra\n\nUltra je deváté studiové album Depeche Mode, vydané 15. dubna 1997. Tato nahrávka byla první od té doby, kdy skupinu opustil Alan Wilder, aby se mohl více zaměřit na svůj sólový projekt Recoil. Dlouhá doba, která oddělovala toto album od předchozího byla způsobena neúspěšným pokusem Davida Gahana o sebevraždu a jeho následným léčením z drogové závislosti. Hlavně tyto příčiny způsobovaly spekulace, že je to již definitivní konec Depeche Mode, toto se však nevyplnilo. Místo toho bylo posléze vydáno album \"Ultra\", které dosáhlo první místa v anglických žebříčcích a přineslo několik oblíbených singlů.\n\nVšechny skladby složil Martin Gore.\n\n\n\n\n"}
{"id": "63851", "url": "https://cs.wikipedia.org/wiki?curid=63851", "title": "Kozani", "text": "Kozani\n\nKozani ( \"Κοζάνη\") je hlavním městem a ekonomickým centrem Západní Makedonie a prefektury Kozani v severním Řecku. Leží 120 km západně od Soluně v nadmořské výšce 710 m. Má okolo 50 000 obyvatel. Vyznačuje se balkánským koloritem  - domky s dřevěným obložením, zdmi ohrazené zahrádky a kamenné dvorky.\n\nV Kozani se nachází druhá největší městská knihovna v Řecku, ve které je uloženo více než 150 000 knih a různé cenné dokumenty. Je zde univerzita a technika pro studenty z celého Řecka. Je sídlem soudu, řecké armády a biskupa. Je také významným dopravním uzlem a má letiště.\n\n"}
{"id": "63862", "url": "https://cs.wikipedia.org/wiki?curid=63862", "title": "Encyklika", "text": "Encyklika\n\nEncyklika je papežský okružní list adresovaný původně biskupům, dnes zpravidla i kněžím a věřícím na celém světě. Slovo encyklika pochází z latinského encyclia (z řečtiny „en kyklo, ἐν κύκλῳ“), což znamenalo obecný nebo obíhající. Stejný základ má i slovo encyklopedia. Obsah encykliky vychází z priorit daného papeže, který pro svá prohlášení může využít různou formu, od nejsilnější konstituce, encykliku, pastýřský list až po kázání (homilii).\n\nNázev encykliky zpravidla je složen z prvních slov jejího znění. Adresáty mohou být všichni biskupové nebo jen někteří (např. biskupové a věřící Španělska )\n\nEncyklika obsahuje poučení papeže o církevních zásadách v závažných otázkách víry a mravů, někdy se týká stavu církve, např. perzekuce církve v Mexiku v Iniquis afflictisque nebo ve Španělsku v Dilectissima nobis anebo se týká akceptace nebo odmítnutí nějakého společenského jevu např. odsouzení komunismu v Qui pluribus. Některé encykliky pouze připomínají předchozí vyhlášení nebo události (1100. výročí od příchodu věrozvěstů Cyrila a Metoděje v Slavorum apostoli.) Každá má dané určité téma, papež obvykle během svého působení vydá encyklik několik. Rozšířenost a počet encyklik mezi řadovými věřícími prudce vzrostla za papeže Jana Pavla II.\n\nEncykliky byly výjimečně vydány i v anglikánské církvi a pravoslavné jako odpovědi na encykliky papežské.\n\n\n"}
{"id": "63883", "url": "https://cs.wikipedia.org/wiki?curid=63883", "title": "Bitva u Luzzary", "text": "Bitva u Luzzary\n\nBitva u Luzzary (odpoledne až noc 15. srpna 1702) představovala jednu z významných bitev válek o dědictví španělské na italském bojišti. Francouzsko-španělsko-savojská koalice disponovala v roce 1702 na tomto bojišti značnou převahou a plánovala generální ofenzívu. Evžen Savojský si byl vědom toho, že pokud se jeho nepřátelé spojí, nedokáže se jim postavit a proto se rozhodl využít jejich dočasného rozptýlení a napadnout osamocené francouzské jednotky vévody z Vendôme. Vyrazil nečekaně ze svého ležení a po usilovném pochodu zaútočil na francouzský hlavní tábor, v němž Vendôme očekával své spojence. Dosáhl tím značného překvapení, neboť Vendôme nepředpokládal, že ho slabší protivník napadne v opevněném ležení a navíc odpoledne. V boji, který trval až do noci, byly francouzské jednotky přinuceny k ústupu.\n\nVítězství deklarovaly obě strany, ovšem vyšší ztráty Francouzů a jejich ústup přisuzují malé vítězství Habsburkům. Podle Víta Vlnase právě tato bitva přesvědčila savojského vévodu, Viktora Amadea II., že je možné uvažovat o změně stran. Každopádně však bitva narušila plány francouzské strany a zchladila snahu francouzských spojenců o co nejrychlejší svedení rozhodující bitvy, takže se s ní Vendôme musel rozloučit.\n"}
{"id": "63899", "url": "https://cs.wikipedia.org/wiki?curid=63899", "title": "Jesenice (okres Rakovník)", "text": "Jesenice (okres Rakovník)\n\nJesenice (něm. \"Jechnitz\") je město v okrese Rakovník, ležící 19 km západně od Rakovníka, v západním cípu Středočeského kraje. Město leží v Rakovnické pahorkatině v údolí Rakovnického potoka. Žije zde obyvatel.\n\nJesenice vznikla patrně během vnitřní české kolonizace ve 12. století. Jesenická oblast byla však zřejmě osídlena již v mladší době kamenné (neolitu), o čemž svědčí nálezy zbytků nádob starých téměř 7 tisíc let. První písemná zmínka o obci se váže k roku 1321, kdy je zmiňován vladyka Bořita z Jesenice (\"Borzuta de Gessennicz\") sídlící na zdejší tvrzi. Na přelomu 14. a 15. století patřila Jesenice do petrohradského panství, jehož majitelem byl Petr z Janovic. Jan z Janovic dal Jesenici dvě významná privilegia sepsaná 31. prosince 1409 v latinském a českém opise. Jedním z privilegií byla udělena městská práva (zřízení soudu, právo vařit pivo, místní kat atd.). Také erb pánů z Janovic: polcená stříbrno-červená orlice se dostala do znaku dnešního města. Za Volfa a Jetřicha z Gutštejna se na Jesenicku začalo rozvíjet rybníkářství. Na zdejším Rakovnickém potoce byla vybudována soustava rybníků, jejichž stavitelem byl Jakub Krčín, proslulý stavbou rybníků v jižních Čechách. Dne 11. března 2008 byl obci obnoven status města.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nObec je sídlem římskokatolické farnosti Jesenice, která spadá do plzeňské diecéze.\n\nVe městě Jesenice u Podbořan \"(něm. Jechnitz, 1296 obyvatel)\" byly v roce 1932 evidovány tyto živnosti a obchody (výběr):\nV obci Bedlno \"(něm. Wedl, 147 obyvatel, samostatná obec se později stala součástí Jesenice)\" byly v roce 1932 evidovány tyto živnosti a obchody: obchod s lahvovým pivem, hostinec, rolník, kovář, lom, trafika.\n\nV obci Kosobody \"(něm. Cossawoda, 131 obyvatel, samostatná obec se později stala součástí Jesenice)\" byly v roce 1932 evidovány tyto živnosti a obchody: hostinec, obchod se smíšeným zbožím, kovář, trafika.\n\nV obci Podbořánky \"(něm. Podersanka, 230 obyvatel, katol.  kostel, samostatná obec se později stala součástí Jesenice)\" byly v roce 1932 evidovány tyto živnosti a obchody: hostinec, obchod se smíšeným zbožím, žulový lom, velkostatek, 13 rolníků, zednický mistr, mlýn, kovář, trafika, obchod s dobytkem.\n\nJesenice je dnes spádovou obcí, nabízející veškeré služby občanské vybavenosti. Z města existuje vlakové spojení (trať 161) do Rakovníka a do Bečova nad Teplou, autobusové linky jsou pouze regionální. Je zde několik prodejen potravin a ostatního zboží, lékařské ordinace, zubní středisko a lékárna. Dále je ve městě provozováno několik restaurací, využívaných zejména v letní sezóně. Město a jeho okolí je významným střediskem rekreace.\n\nDominantou města je farní kostel sv. Petra a Pavla, původně vybudovaný v románském slohu ve 13. století, který byl ve 20. letech 18. století zbarokizován. Barokní sochařství lze spatřit na několika místech v okolí města. V samotné Jesenici je několik barokních soch umístěno na opěrné zdi před kostelem a na hřbitovní zdi (sv. Jan Nepomucký). Zajímavá je i barokní budova fary a secesní budovy bývalé školy z roku 1904.\n\nJesenice je centrem přirozené rekreační oblasti a přírodního parku Jesenicko. V katastrálním území obce leží přírodní rezervace Luční potok. Nachází se v Rakovnické pahorkatině, v průměrné nadmořské výšce 459 m. Nejvyššími body Jesenicka jsou Lhotský a Plavečský vrch, přesahující výšky 600 m n. m. Jesenice je centrem významné rekreační oblasti s rozsáhlými lesními komplexy a množstvím rybníků. Pro svoji klidnou, harmonicky vyváženou krajinu a přírodní zajímavosti bylo Jesenicko vyhlášeno v roce 1994 přírodním parkem. Přímo u Jesenice leží Velký rybník s rozlohou 45 ha. Nabízí možnost koupání, mimo jiné ve volně přístupném sportovně rekreačním areálu s písčitou pláží, letní restaurací, volejbalovým hřištěm a dětskými prolézačkami. Na rybníku jsou možné projížďky na lodičkách a surfování.\n\nNa území Jesenicka se nachází celá řada značených turistických tras a „Naučná stezka Jesenicko“ procházející přírodním parkem. Cykloturisté mohou pro své projížďky využívat množství lesních a polních cest a od roku 2001 také novou cyklostezku z Rakovníka do Jesenice. Od roku 2003 je k dispozici rovněž nová, dvacetikilometrová cyklostezka z Jesenice do Rabštejna nad Střelou, navazující na trasu z Rakovníka.\n\nÚzemí města sestává ze šesti částí na šesti katastrálních územích. Tyto části tvoří dva nesouvislé celky. Severní celek je tvořen částmi:\n\nJižní celek (exkláva) je tvořen částí a též katastrálním územím \"Podbořánky\", odděleným územími obcí Drahouš a Žďár.\n\nDopravní síť\n\nVeřejná doprava 2017\n\n\n"}
{"id": "63911", "url": "https://cs.wikipedia.org/wiki?curid=63911", "title": "Hradiště nad Javornicí", "text": "Hradiště nad Javornicí\n\nHradiště nad Javornicí (též \"Deliba\") je zaniklé opevnění na vrchu Hradiště severovýchodně od Lhoty v okrese Plzeň-sever. Nachází se nad \"Machovým mlýnem\" v nadmořské výšce 446 m. Dochovaly se z něj terénní pozůstatky příkopů a valů. Od roku 1964 je chráněno jako kulturní památka.\n\nHradiště je 446,3 m vysoký lesnatý vrch (nazývaný také Deliba) severovýchodně od Slatiny nacházející se v katastrálním území \"Lhota u Chříče\" obce Chříč u severovýchodní hranice okresu Plzeň-sever. Na jeho západním úbočí teče směrem k severu Slatinský potok, ze severu a severovýchodu je vrch obtékán říčkou Javornicí a na jižní straně se svah jen mírně svažuje ke vsi Lhotě. Geomorfologicky vrch spadá do celku Plaská pahorkatina, podcelku Kralovická pahorkatina a okrsku Pavlíkovská pahorkatina.\n\nDnes se na vrcholu této vyvýšeniny nacházejí pozůstatky středověkého opevnění. Archeologicky byla tato lokalita zkoumána v roce 1833 Matyášem Kalinou z Jäthensteinu a Václavem Krolmusem. Ti zde zaznamenali nález na sucho kladené zdi, která tvořila základy čtverhranné stavby. Nálezy se do dnešní doby nedochovaly. V roce 1992 provedl vizuální průzkum a mikrosondáž Tomáš Durdík, který na vrcholu nalezl zbytky fortifikací vejčitého půdorysu obehnané příkopem, vyslovil hypotézu, že se nejedná o panské sídlo, ale o vojenský opěrný bod z období husitských nebo poděbradských válek. Artefakty nalezené Tomášem Durdíkem byly datovány do druhé poloviny 15. století.\n\nV roce 1921 Václav Kočka ve své publikaci umístil na toto místo hradiště Delibu, které zde měli vybudovat Hedčané zajatí při polském tažení Břetislava I. v roce 1038. Historicky a dosud ani archeologicky tato možnost není doložena. August Sedláček ve svém díle \"Hrady, zámky a tvrze království Českého\" vyslovil domněnku, že se zde mohlo nacházet sídlo vladyckého rodu z nedaleké vsi Slatiny. Ani tu však nebylo možno dosud prokázat. Existují i neprokázané domněnky a neověřené dohady o tom, zda toto Hradiště nějak blíže nesouviselo s nedalekým hradem Krakovcem, který se nachází na opačném břehu Javornice asi 3 km severně odsud nad jedním z jejích bočních údolí (údolí Krakovského a Šípského potoka).\n\nPůdorys opevnění má vejčitý tvar protažený ve směru východ–západ. Ve skále vysekaný příkop a val před ním, které chrání západní konec areálu, směrem na východ mizí. Vlastním příkopem a valem je chráněn až východní vrchol oválu. Uprostřed severní strany se nachází prohlubeň po archeologicky zkoumané čtverhranné stavbě s délkou strany 6,6 m, v jejímž interiéru byly nalezeny stopy požáru.\n\nVrch s opevněním je volně přístupný, ale nevede na něj žádná značená cesta. Nejsnazší přístup vede polní cestou, která odbočuje ze silnice mezi Lhotou a Slatinou.\n\n\n\n"}
{"id": "63917", "url": "https://cs.wikipedia.org/wiki?curid=63917", "title": "Giugliano in Campania", "text": "Giugliano in Campania\n\nGiugliano in Campania je italské město v oblasti Kampánie. Město leží ve vulkanické oblasti Campa Flegrei. Jeho území bylo od nejstrarších dob obydleno italickými kmeny.\n\n\"Počet obyvatel\"\nOficiální stránky\n"}
{"id": "63921", "url": "https://cs.wikipedia.org/wiki?curid=63921", "title": "Jitrnice", "text": "Jitrnice\n\nJitrnice neboli jaternice (na Moravě též jetrnica, jitrnica) je masný výrobek z vepřového masa. Patří mezi nejtypičtější pokrmy domácí zabijačky, vyrábí se však i průmyslově.\n\nZákladními surovinami jsou méně hodnotná masa. Když se omezíme jen na výrobu při domácí zabijačce, musíme výčet surovin rozdělit na:\n\nKoření: sůl, mletý pepř, mleté nové koření, majoránka, mletý zázvor, česnek, (v některých oblastech i cibule)\n\nPoměr surovin je různý u jednotlivých receptů, které se liší podle krajů a tradic.\n\nVnitřnosti se vaří zvlášť. Hlava, kůže a vývar se vezmou z kotle, ve kterém se vaří zabijačková polévka. Vše umeleme. Česnek utřeme, přidáme k syrovým játrům a pomeleme. Pokud dáváme žemli, tak ji namočenou a vymačkanou přidáme k játrům. Vše smísíme a přidáme koření. Podle potřeby přidáme vývar, abychom jednak dostali hustě kašovitou konzistenci prejtu, jednak z chuťového hlediska. Lze přidat i trochu rozpuštěného vnitřního sádla.\n\nStřívka musí být dobře vyčistěna, (několikanásobně propláchnuta vodou s octem) nařezána na požadovanou délku, (asi 25 cm) a z jedné strany zašpejlována. Střívka můžeme plnit:\n\nPo naplnění jitrnice vložíme do mírně vroucí vody a pak teplotu udržujeme na 85–90 °C. Po 10–15 minutách uvařené jitrnice vyplavou na povrch, kde je odebereme.\n\nJitrnice podáváme:\n\nJitrnice je nejtradičnější zabijačkový pokrm. Jeho trvanlivost je však omezena na několik dní (zvláště když je přidávána žemle). Lidé na vesnici to řešili způsobem, který spojoval příjemné s užitečným. Většina jitrnic se roznesla po dědině, sousedům, rodině, známým. A protože v dřívějších dobách chovali prasata ve většině stavení a zabijačky se dělaly průběžně, měli všichni čerstvé jitrnice.\n\n\n"}
{"id": "63923", "url": "https://cs.wikipedia.org/wiki?curid=63923", "title": "Andria", "text": "Andria\n\nAndria je historické město v jihovýchodní Itálii, v oblasti Apulie, asi 10 km jižně od města Barletta, asi 15 km jihozápadně od města Trani a asi 10 km od pobřeží Jaderského moře. V roce 2008 se město stalo jedním ze tří center nově vzniklé provincie Barletta-Andria-Trani. V roce 2012 zde žilo 100 432 obyvatel.\n\nMěsto leží na \"Jaderské dálnici\" A 14 (Bologna - Ancona - Bari - Taranto) a na železniční trati Bari - Barletta. Hlavním zdrojem obživy je vinařství, pěstování oliv a mandlí..\n\nMěsto založil normanský hrabě Peter kolem roku 1046 na místě stejnojmenné vesnice, když současně rozšiřoval a opevňoval i sousední Barlettu a další sídla. Ve 13. století se stalo oblíbeným sídlem císaře Fridricha II., který v blízkých lesích vybudoval také hrad Castel del Monte. V Andrii zemřely dvě z jeho čtyř manželek a narodil se budoucí neapolský král Konrád IV. Štaufský. Ve 14. století za vlády Anjouovců byla Andria sídlem vévodství a 1350 byla obléhána uherskou armádou. Roku 1431 byly objeveny ostatky městského patrona svatého Richarda z Andrie a byl založen i výroční trh (poslední týden dubna). Roku 1487 získali město Aragonští a budoucí král Fridrich Neapolský. Roku 1552 koupili město Carafové a vládli mu až do roku 1799, kdy je dobyla francouzská revoluční armáda. Po roce 1860 se stalo součástí sjednocené Itálie.\n\n\nZdroj: \n\n"}
{"id": "63924", "url": "https://cs.wikipedia.org/wiki?curid=63924", "title": "Ovar", "text": "Ovar\n\nOvar je jednoduché jídlo z tučnějšího vepřového masa. \n\nJedná se o kusy obvykle méně kvalitního masa, uvařeného ve slané vodě. Ovar se připravuje z vařené hlavy, jazyka, krkovičky, plece a laloku. Taktéž se připravuje i ovarové koleno. Maso určené k vaření se zbaví štětin a pečlivě vypere v pitné vodě. Mírně se osolí a vaří ve větším hrnci tak dlouho, aby bylo možno oddělit kosti. Maso se nesmí rozvařit. Ihned po uvaření se pokrm nakrájí na úhledné plátky, přisolí a může se i mírně popepřit. Podává se s křenem, hořčicí nebo křenovou omáčkou. Podobně se připravuje i ovarové koleno. \n\nOvar je tradičním produktem vyráběným na zabíjačce. Má jednoduchou a rychlou přípravu a může tedy být konzumován ještě během chystání náročnějších pokrmů. Ovar je třeba podávat co nejrychleji, aby nevychladl. Pokud se podává ve větší společnosti, kde hrozí masu vychladnutí, nakrájí se do hluboké polévkové mísy a zalije vroucí polévkou.\n\n"}
{"id": "63926", "url": "https://cs.wikipedia.org/wiki?curid=63926", "title": "Ivana Čornejová", "text": "Ivana Čornejová\n\nIvana Čornejová (* 11. srpna 1950 Praha) je česká historička specializující se na české a církevní dějiny 16.–18. století a dějiny českého školství, zejména Univerzity Karlovy. Jako pedagožka se habilitovala a získala titul docentky. Pracuje v Ústavu dějin Univerzity Karlovy a archivu Univerzity Karlovy, kde působí jako vedoucí Ústavu dějin Univerzity Karlovy. Mimo to externě přednáší na Pedagogické fakultě UK. Jejím prvním manželem byl Jiří Rak, jejím druhým manželem je historik Petr Čornej.\n\n"}
{"id": "63928", "url": "https://cs.wikipedia.org/wiki?curid=63928", "title": "Jednota školských informatiků", "text": "Jednota školských informatiků\n\nJednota školských informatiků (JSI) je organizací pedagogů a odborníků zabývajících se informačními a komunikačními technologiemi (ICT) ve školství.\n\nNa konferenci Informatika ve škole na podzim 2001 vznikla iniciativa s kritickým přístupem k principům Státní informační politiky ve vzdělávání (SIPVZ). Na základě následných zkušeností z jednání s vedením SIPVZ se ukázalo potřebné vytvořit významnější odborně respektovanou platformu. JSI pak byla založena 12. dubna 2002 na 11. ročníku mezinárodní konference Poškole v Sedmihorkách u Turnova, nejprve jako 4. odborná sekce české odnože nejstarší počítačové profesní organizace ACM. Vznik JSI a její činnost byla podpořena představiteli Zlenické iniciativy, pracovníky českých i zahraničních vysokých škol a především informatiky a správci sítí základních a středních škol. Dne 5. prosince 2003 byla JSI zaregistrována na Ministerstvu vnitra jako samostatné občanské sdružení pod číslem VS/1-1/55 699/03-R, od června 2016 je vedena jako zapsaný spolek.\n\nJSI sdružuje pedagogy a odborníky, zabývající se ICT ve školství, za účelem získávat a šířit znalosti a zkušenosti s využíváním ICT ve vzdělávání v ČR i v zahraničí a aktivně se podílet na zavádění ICT do výuky a jeho využívání podílet.\n\nJSI byla a je pořadatelem řady vzdělávacích akcí a od roku 2018 pořádá konference o výuce informatiky UčIT jinak. Aktuálně se podílí na řadě projektů podporujících rozvoj informatiky a informatického myšlení na školách všech typů.\n\n"}
{"id": "63931", "url": "https://cs.wikipedia.org/wiki?curid=63931", "title": "Okres Sabinov", "text": "Okres Sabinov\n\nOkres Sabinov je jedním z okresů Slovenska. Leží v Prešovském kraji, v jeho středozápadní části. Na severu hraničí s okresem Stará Ľubovňa a Bardejov, na jihu s okresem Prešov, okresem Levoča a na západě ještě s okresem Kežmarok.\n\nNárodnostní složení:\n\nVyznání:\n"}
{"id": "63934", "url": "https://cs.wikipedia.org/wiki?curid=63934", "title": "Okres Stará Ľubovňa", "text": "Okres Stará Ľubovňa\n\nOkres Stará Ľubovňa je jedním z okresů Slovenska. Leží v Prešovském kraji, v jeho severní části. Na severu hraničí s Polskem, na jihu s okresy Kežmarok, Sabinov a Bardejov.\n"}
{"id": "63937", "url": "https://cs.wikipedia.org/wiki?curid=63937", "title": "Techfilm", "text": "Techfilm\n\nTechfilm je mezinárodní soutěž filmů, jejímž cílem je soustředit, uvést, ocenit a zpřístupnit nejnovější snímky z oblasti vědy, techniky a umění, multimediální a e-learningové produkty, které mohou přispívat ke vzdělávání.\n\nV roce 2008 proběhl na ČVUT v Praze již 45. ročník.\n\n\n\n\nStatutární ceny:\n\nCeny v sekci I – terciární vzdělávání (řádné vysokoškolské studium, celoživotní vzdělávání):\n\nCeny v sekci II – primární vzdělávání (včetně předškolního vzdělávání):\n\n"}
{"id": "63946", "url": "https://cs.wikipedia.org/wiki?curid=63946", "title": "Piacenza", "text": "Piacenza\n\nPiacenza (nářečně Piasëinsa) [vysl. \"piačenca\"] je italské historické město v oblasti Emilia-Romagna, hlavní město stejnojmenné provincie. Leží nedaleko soutoku řek Pád a Trebia v lombardské rovině. Město je obchodním a industriálním centrem, sídlem plynárenských a ropných rafinerií. Vyrábí se zde také cement, potraviny, plasty a kožené výrobky. Ve městě je řada významných památek, zejména románský dóm z let 1122-1233.\n\nRoku 217 př. n. l. se město stalo římskou kolonií jako \"Placentia\", později je zničili Gallové. Městem procházela silnice \"Via Aemilia\" ze Říma do Milána a začínala zde \"Via Julia Augusta\" do jižní Francie. Roku 271 porazili Germáni římské vojsko v bitvě u Placentie a město vyplundrovali. Ve 12. a 13. století město patřilo do Lombardského spolku a stálo většinou na straně Guelfů. 1447 je dobyl milánský vévoda Francesco I. Sforza, 1512 papežské vojsko a od roku 1545 do 1731 tvořilo s Parmou vévodství, kde vládl rod Farnese. V letech 1732-1857 je vystřídali Bourboni a za vlády Marie Louisy, vdovy po Napoleonovi I., zažilo město období rozkvětu. 1859 se stalo součástí Itálie a 1865 bylo připojeno na železnici. Za druhé světové války byla Piacenza významný dopravní uzel a silně utrpěla bombardováním.\n\n\n\"Počet obyvatel\"\n\n\n\n\n"}
{"id": "63950", "url": "https://cs.wikipedia.org/wiki?curid=63950", "title": "2005 BS1", "text": "2005 BS1\n\n2005 BS je planetka patřící do Apollonovy skupiny. Spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi potenciálně nebezpečné planetky (PHA). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze krátce během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku objevili 16. ledna 2005 kolem 08:20 světového času (UTC) na Lincoln Laboratory ETS. Dne 13. ledna 2005 v 10:11 UTC prolétla v minimální vzdálenosti 269 tis. km od středu Země.\n\nProtože nebyly nalezeny žádné záznamy o jejím pozorování v minulosti, jsou parametry její dráhy velmi nejisté a proto bude i obtížné ji nalézt při budoucích návratech do blízkosti Země.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 57 tis. km. K nejbližšímu velkému přiblížení k Zemi na vzdálenost 11,0 mil. km má dojít 21. ledna 2016. V 21. století dojde k podobným přiblížením ještě v létech 2073 a 2096. Kumulativní pravděpodobnost srážky se Zemí do konce století není příliš vysoká a byla vyčíslena na 8,2×10. Na turínské stupnici je proto klasifikována stupněm 0, na palermské -4,51. Pokud by však ke kolizi došlo, činila by rychlost střetu tělesa se Zemí přibližně 16,64 km/s. Vzhledem k odhadovaným rozměrům by její kolize se Zemí nezpůsobila pravděpodobně žádné škody.\n\n"}
{"id": "63951", "url": "https://cs.wikipedia.org/wiki?curid=63951", "title": "Ječmen", "text": "Ječmen\n\nJečmen (\"Hordeum\") je rod čeledi lipnicovitých. Zahrnuje 25 druhů planého ječmene a jeden druh kulturní: ječmen setý (\"Hordeum vulgare\" L..), který patří k hospodářsky nejvýznamnějším rostlinám.\n\nKulturní ječmen je jednoletá jarní nebo ozimá obilnina; některé plané druhy jsou víceleté.\n\nJečmen patří mezi nejstarší zemědělské plodiny. Vyskytuje se již v čínské a indické mytologii, archeologicky je doložen již v prehistorických dobách v Evropě, Asii a Africe. Na naše území přinesly ječmen stěhovavé národy z jihozápadní Asie asi před pěti tisíci lety.\n\nKvůli výrobě piva byl u většiny nově vyšlechtěných odrůd ječmene snižován obsah beta glukanu, ovšem protože se zjistilo, že beta glukan hraje důležitou roli při odvodu přebytečné žluče z organismu, snižování hladiny cholesterolu a prevenci rakoviny, přičemž nebyly prokázány jakékoliv vedlejší účinky, je výzvou vyšlechtit nové odrůdy s asi dvojnásobným množstvím beta glukanu.\n\nV dnešní době se většina vypěstovaného ječmene, zejména ozimý ječmen, používá ke krmným účelům. Nejkvalitnější část produkce (v Česku asi 30 % jarních ječmenů) slouží k výrobě sladu. V antice byla ječná kaše běžným jídlem, dodnes se konzumuje na Blízkém Východě. V Evropě ječmen z přímé konzumace vytěsnila hlavně pšenice. Běžné jsou však ječné kroupy a krupky, sloužící jako přísada do polévek a dušených jídel. Konzumaci komplikují pluchy. Na nutriční hodnotě ječmene se podílejí zejména sacharidy (asi 80%). V ječmeni jsou přítomny i vitamíny skupiny B a E. Z ječmene se připravuje náhražka kávy – melta.\n\nKonzumuje se také mladý ječmen. Jeho rozdrcením, usušením či vylisováním vzniká zelený prášek, který se smíchá s vodou nebo s ovocným džusem. Mladý ječmen obsahuje vitamíny B, C, E, H, K, cholin nebo beta-karoten. Dále se v něm nachází až 70 různých minerálů a stopových prvků. Mladý ječmen podporuje trávení, pozitivně ovlivňuje krevní obraz, urychluje regeneraci tkáně a poskytuje antioxidační ochranu. \n\nV roce 2017 byl dokončen desetiletý výzkum genetického kódu ječmene, na kterém pracovalo 77 vědců z jedenácti zemí včetně pracoviště Ústavu experimentální botaniky Akademie věd v Olomouci. DNA ječmene obsahuje 5 miliard písmen genetického kódu a 39 000 genů. Přečtení genomu ječmene bylo dosud obtížné právě kvůli jeho rozsahu (lidská DNA má \"pouze\" 3 miliardy písmen a 20 000 genů) a také proto, že v dědičné informaci tvoří geny jen 1,4 %. Více než 80 % zaujímají transpozony, které si jsou většinou podobné.\n\nJečmen je ve srovnání podle osevní plochy čtvrtou nejrozšířenější zemědělskou plodinou na světě po pšenici, rýži a kukuřici. Každoročně se ve světě sklidí kolem 150 milionů tun ječmene. Nejvíce se jej vypěstuje v Rusku, Německu, Francii, Kanadě a Španělsku. V Česku zaujímá po pšenici druhé místo mezi obilovinami. Severní hranice pěstování ječmene sahá až za polární kruh (Norsko, Sibiř). V Tibetu a v Andách je ječmen pěstován v nadmořských výškách přesahujících 4000 metrů.\nV Česku se nejkvalitnější druhy ječmene pěstují na Hané, zejména na Vyškovsku, a v okolí Mělníka.\n\nOzimý ječmen není tak náročný jako jarní ječmen. Vhodná předplodina jsou luskoviny, snese i pšenici. Je třeba vhodně načasovat setbu. Naopak, jarní ječmen je citlivější. Kvalitní sladovnický ječmen je možno v Česku vypěstovat jen v několika oblastech. Nejvhodnější předplodiny jsou okopaniny (především cukrovka).\n\n\n\n \n"}
{"id": "63956", "url": "https://cs.wikipedia.org/wiki?curid=63956", "title": "Imunizace", "text": "Imunizace\n\nImunizace je děj, při kterém je jedinec vystaven působení látky, která je uzpůsobená tak, že posiluje jeho imunitní systém. Tato látka je nazývána imunogen. Imunizace se liší od inokulace (předchůdce očkování) a vakcinace (očkování) v tom, že vakcinace a inokulace využívá jako imunogeny buď živé, ale oslabené mikroorganismy – tzv. atenuovaná vakcína, používá se při očkování proti TBC, u tuberkulinových testů, nebo mrtvé mikroorganismy – většina v ČR používaných vakcín. Imunizace využívá pouze části těchto mikroorganismů, obvykle pouze molekuly které přímo vyvolávají imunitní odpověď. Je to nejbezpečnější forma zvýšení aktivity imunitního systému v ochraně před nemocí. Ne všem nemocem lze předejít pouze imunizací, protože imunitní odpověď vyvolaná pouze imunogenní molekulou nemusí být dostatečně silná, nebo se nevytvoří paměťové lymfocyty.\n"}
{"id": "63964", "url": "https://cs.wikipedia.org/wiki?curid=63964", "title": "Kost (hrad)", "text": "Kost (hrad)\n\nKost je gotický hrad nacházející se v Českém ráji, v katastrálním území Podkost, části obce Libošovice, okres Jičín, jen několik desítek metrů od pomezí Středočeského a Královéhradeckého kraje. Od roku 1991 je soukromým majetkem italské větve českého hraběcího rodu Kinský dal Borgo.\nJako jeden z mála našich hradů je umístěn nikoliv na kopci, ale v údolí na pískovcovém ostrohu, situací je srovnatelný např. s hradem Okoř u Prahy). Stojí na skalním ostrohu v místě styku tří mohutných skalnatých údolí. Jedno vede směrem na Libošovice a nazývá se Svatopr\"okopské (též Prokopské)\", další je vůbec jedno z nejkrásnějších v Českém ráji a nazývá se Plakánek. Poslední je Turnovské údolí, které je stejně jako dvě předchozí vodnaté. \nDispozici obytné hranolové věže uvnitř dvojitého věnce hradeb jako jeho nejbližší analogii označila Dobroslava Menclová Karlštejn. Hrad je dosud dobře zachovaný, včetně historické krajiny okolí. \nZe všech tří stran byly kolem hradu kdysi vybudovány tři rybníky: \"Bílý\", \"Černý\" a \"Labutí\", z nichž první dva se dochovaly dodnes. Protržením hrází těchto rybníků bylo možno proměnit okolí hradu v těžko přístupný terén. O něco dále od hradu leží další dva rybníky: severním směrem, na drobném přítoku Klenice, je to \"Partotický rybník\" a jižním směrem v Plakánku rybník \"Obora\" (\"Pilský\").\n\nHrad založil a vystavěl před rokem 1349 Beneš mladší z Vartemberka, sídlem na tvrzi v Sobotce. Roku 1349 se v zakládací listině kláštera v Benátkách na Jizerou poprvé připomíná jako Beneš z Vartemberka a na Kosti. Stavbu dokončili jeho synové Petr a Markvart z Vartemberka. Koncem 14. století vystavěli na čtvrtém nádvoří kapli Panny Marie, později přesvěcenou na kapli sv. Anny, v níž byly cenné gotické sklomalby. Vdova po Petrovi z Vartemberka Škuňka se roku 1414 provdala za Mikuláše Zajíce z Házmburka, tak hrad poprvé vystřídal majitele. V první polovině 15. století získává po smrti Jana z Házmburka državy jeho poručník Zdeněk Lev z Rožmitálu, který roku 1497 prodal Kost s celým dvorem Janovi ze Šelmberka. Dalšími majiteli hradu byli: Páni ze Šelmberka (1497–1524), páni z Biberštejna (1524–1551), páni a od roku 1624 knížata z Lobkovic (1551–1637). V 17. století hrad na krátkou dobu (mezi lety 1632–1634) držel vojevůdce – vévoda Albrecht z Valdštejna, od Lobkoviců Kost koupila následně hrabata Černínové z Chudenic (ta zde byla 1637–1738), následoval Václav Kazimír hrabě Netolický z Eisenberka (od 1738) a příbuzná hrabata Vratislavové-Netoličtí (krátce do roku 1769), po nich dědil italsko-český rod dal Borgo-Netolický (do roku 1948), kterým byl hrad zkonfiskován komunistickým Československem. V letech 1953 - 1962 prošla konstrukce a interiéry hradu generální obnovou.\nNorbert Kinský (z Vchynic a Tetova), manžel poslední majitelky Anny Marie z rodu dal Borgo-Netolický, hrad zrestituoval v roce 1992. Nový majitel dal hrad přepsat na své syny Giovanniho a Pia Kinské dal Borgo. Pan Giovanni pak vlastní památku dodnes.\n\n\n\n\nHrad je přístupný veřejnosti od dubna do konce října.\n\nProhlídka hradu je rozdělena do čtyř okruhů:\n\n\n\n"}
{"id": "63972", "url": "https://cs.wikipedia.org/wiki?curid=63972", "title": "Push to talk", "text": "Push to talk\n\nPush to talk (PTT) česky (stlač a mluv nebo zmáčkni a mluv) označuje způsob komunikace po half-duplex spojeních, kdy je možná komunikace vždy pouze jedním směrem a chce-li operátor mluvit, musí stisknout tlačítko (a po tu dobu neslyší druhou stranu). Tato metoda se používá u vysílaček jako jsou například radioamatérské radiostanice, občanské radiostanice tedy – CB pracující v pásmu 27 MHz nebo oblíbené radiostanice PMR v pásmu 446 MHz. Zkratka PTT také označuje samotné tlačítko jehož stlačením přejde radiostanice z příjmu na vysílání.\n\nV oblasti mobilních telefonů se zřídka mluví také o PTT, ovšem má jeden zásadní rozdíl oproti radiostanicím. Zatímco klasické radiostanice pracují čistě na analogovém principu – tedy vysílání modulované radiové vlny do okolí a jejím zachycení druhou stranou, PTT v mobilních telefonech je vlastně datový přenos, kdy se radiová vlna šíří mezi telefonem a základnovou stanicí BTS, spojení je dále realizováno sítí operátora až k příjemci na mobilní telefon či odpovídající software v počítači. Z toho vyplývají dva hlavní rozdíly oproti analogovému přenosu, kde obě hovořící strany musí být v radiovém dosahu (pro PMR v řádu kilometrů) a takové spojení je úplně zadarmo. Datové přenosy se mohou šířit všude tam, kde je pokrytí signálem mobilní sítě, přesněji GPRS/EDGE, kdy v současné době jde o službu zpoplatněnou - viz níže.\n\nTuto technologii do svých telefonů integruje v současné době pouze Nokia, neboť mobilní divize firmy Siemens postupem času zanikla. Když se však podíváme na poslední modely značky, prakticky žádný PTT nenabízí, jde tedy pravděpodobně o dožívající technologii, která v světle rozšiřování 3G sítí, pomalu ale jistě končí.\nTuto službu aktuálně nabízí v ČR pouze Telefónica O2 Czech Republic pod názvem O2 Přepínám a pod názvem U:fonova vysílačka. Výhodou tohoto spojení je především možnost rychlého navázání hovoru i s několika přednastavenými telefonními čísly zároveň.\n\nJeho výhoda spočívá také v šifrování, tedy bezpečnosti v rámci Vámi definované skupiny. Účastníkem může být i uživatel vybavený počítačem s vhodnými perifériemi a software.\n\nDalší citelnou výhodou je způsob účtování služby - na 24 hodin za cca 47,- či na celý měsíc za cca 475,- (obojí vč. DPH). V tarifu nejsou žádná omezení počtu spojení, denní doby hovoru či délky spojení.\n\nJako příklad využití se například nabízí spojení pozemní pracovník a jeřábník, v logistice, autodopravě či obecně jako náhrada vysílaček, tam kde svými vlastnostmi nestačí. Praktickou nevýhodou je prodleva při zahájení komunikace - než se sestaví datové spojení a také to, že datové spojení telefon a hlavně jeho baterii značně zatěžuje a hovorový čas je tedy v řádu jednotek hodin aktivního používání.\n\n"}
{"id": "63974", "url": "https://cs.wikipedia.org/wiki?curid=63974", "title": "Okres Medzilaborce", "text": "Okres Medzilaborce\n\nOkres Medzilaborce je jedním z okresů Slovenska. Leží v Prešovském kraji, v jeho severovýchodní části. Na severu hraničí s Polskem, na západě s okresem Stropkov a na jihu s okresem Humenné. Okres patří k nejméně rozvinutým a osídleným oblastem celé země.\n"}
{"id": "63979", "url": "https://cs.wikipedia.org/wiki?curid=63979", "title": "Krvetvorba", "text": "Krvetvorba\n\nKrvetvorba (hematopoéza, hemopoéza, hemopoesa) je tvorba krevních buněčných komponent. Formované krevní elementy jsou diferencované a dále se již nedělí. Procesem krvetvorby se zajišťuje jejich neustálá obnova.\n\nHematopoetické kmenové buňky obývají kostní dřeň a mají unikátní schopnost dát vzniku všem krevním elementům. Jsou to buňky schopné sebeobnovy. To znamená, že při dělení zůstávají nadále některé dceřiné buňky kmenové, zatímco jiné se diferencují. Díky tomu nedochází k vyčerpání zásob kmenových buněk během obnovy krevních elementů. Tomuto fenoménu se říká asymetrické buněčné dělení.\n\nBuňky, které dále diferencují, dávají vzniku specializovaným buněčným typům, které ztrácí schopnost sebeobnovy. Důležité je zmínit, že zásoba hematopoetických kmenových buněk není homogenní populací. Můžeme je rozdělit na buňky, které jsou schopné se obnovovat dlouhodobě a buňky, které jsou schopné sebeobnovy pouze krátkodobě. Obnova hematopoetických buněk je jedním z hlavních vitálních procesů v lidském těle.\nVšechny krevní buňky se mohou rozdělit do hlavních tří linií:\nVe vyvíjejícím se embryu se krevní elementy vyvíjejí v krevních\nshlucích a ve žloutkovém váčku. Během probíhajícího vývoje dochází k přesunu\nkrvetvorby do sleziny, jater a lymfatických uzlin. Po vyvinutí kostní dřeně se\nsem přesune většina krvetvorby, ale během poslední fáze vývoje jsou umístěny do\nsekundárních lymfatických orgánů jako je brzlík, slezina či lymfatické uzliny.\nV raném dětství se většina krvetvorby odehrává v dlouhých kostech a\nběhem dospívání se přesouvá do plochých kostí a páteře.\n\nExtramedulární krvetvorba\n\nV některých případech je krvetvorba přesunuta do jater, brzlíku nebo sleziny. Děje se tak, pokud je z nějakých důvodů nemožné krvetvorbu\nrealizovat v kostní dřeni.\n\nDůsledkem extramedulární krvetvorby dochází ke zvětšení těchto orgánů. Přirozenou formou extramedulární krvetvorby může být zvětšení jater během\nfetálního období, neboť ještě nedošlo k vývoji kostní dřeně.\n\nOstatní obratlovci\n\nZvláště u nižších obratlovců dochází ke krvetvorbě v jiných místech,\nnež je kostní dřeň. Místa krvetvorby sdílí některé vlastnosti, a to jsou řídké\nvazivo a pomalý průtok krve. Například to jsou ledviny, slezina nebo střevo.\n\nBěhem\ndiferenciace procházejí buňky postupnými změnami, které reflektují změny\nv transkripci. Dochází ke změně exprese povrchových proteinů, které jsou\nvyužívány pro detekci jednotlivých stádií vývoje. Vývoj je řízen růstovými a\ntranskripčními faktory. Jako kýžený produkt vystupuje plně diferenciovaná\nspecializovaná buňka.\n\nDeterminace vývoje\n\nExistují dva odlišné pohledy na věc. Pro kmenové buňky a nediferenciované\nkrevní buňky je determinace vývoje vysvětlována deterministickou teorií, která\nříká, že kolonie stimulující a další faktory ovlivňující determinaci, jako je\nspecifická nika okolního prostředí, určují typ (směr) diferenciace krevních\nbuněk. Toto je klasický pohled, ale existuje i jiná alternativní teorie, která\nse nazývá stochastická. Ta říká, že nediferencované kmenové buňky se diferencují\nzcela náhodně, ale v průběhu vývoje jsou ovlivňovány mikroprostředím,\nv kterém se vyvíjí a růstovými faktory, které dávají buňkám signály nutné\nk přežití, nebo je odsuzují k apoptóze. Pomocí takových signálů\norganismus reguluje vývoj buněk, které jsou v daný okamžik potřeba.\n\nHematopoetické růstové faktoryVývoj červených a bílých krvinek je u zdravého člověka precizně regulován\npomocí plejády růstových faktorů. Nejenom diferenciace, ale i schopnost\nsebeobnovy kmenových buněk je regulovaná růstovými faktory. Jedním\nz klíčových hráčů pro sebeobnovu a udržování zásob kmenových buněk je\nstem cell factor (SCL). Nepřítomnost tohoto faktoru je letální. Ale existuje\nvelká řada dalších glykoproteinových růstových faktorů, které ovlivňují\nproliferaci a maturaci, jako jsou například Interleuktiny IL-2,3,6,7. Tři další\npříklady látek, které stimulují produkci diferencovaných buněk, jsou faktory\nz rodiny colony-stimulating factors (CSF) a patří sem granulocyte-macrophage\nCSF (GM-CSF), granulocyte CSF (G-CSF) a macrophage CSF (M-CSF). Stimulují\ngranulopoézu a působí nejen na progenitorové buňky, ale i na diferencované\nbuňky.\n\nErytropoetin\nsměřuje vývoj směrem k erytrocytům a trombopoetin naopak směřuje vývoj\nk megakaryocytům, které následně uvolňují fragmenty cytoplazmy,\nnazývané krevní destičky. Další příklady působení jednotlivých růstových\nfaktorů jsou ukázány na obrázku.\n\nTranskripční faktory\n\nSignalizace přes růstové faktory vede k aktivaci či de-represi\ntranskripčních faktorů. Signál, který buňka obdrží, nemá digitální charakter.\nTo znamená, že buňka je schopna rozlišit dobu, množství i frekvenci stimulů.\nNapříklad dlouhodobá exprese transkripčního faktoru PU.1 vede k progresi\nsměrem k myeloidní linii, zatímco přechodná exprese vede k vývoji\nnezralých eozinofilů.\n\nPrvním klíčovým hráčem v diferenciaci z kmenových buněk na\nmultipotentní progenitory je transkripční faktor CCAAT-enhancer binding protein\nalfa (C/EBP alfa). Mutace v C/EBP alfa jsou asociované s akutní myeloidní\nleukémií. Poté je nutné rozdělit diferenciaci do dvou základních větví. První\nz nich je společná erytrocytům a megakaryocytům a druhá vede\nk lymfoidním a myeloidním prekurzorům. Zde se objevují další dva velmi\ndůležité transkripční faktory PU.1 a GATA-1. PU.1 směřuje vývoj směrem k\nerytrocytům a megakaryocytům a GATA-1 směrem k lymfoidním a myeloidním\nprekurzorům.\n\nDalšími transkripčními faktory jsou Ikaros,\nGfi1 nebo IRF8. Krvetvorba je ovlivňována dvěma fenomény. Prvním fenoménem je to, že se stejné transkripční\nfaktory objevují vícekrát během ve vývoji. Například C/EBP alfa ve vývoji\nneutrofilů nebo PU.1 ve vývoji monocytů a dendritických buněk. Druhým fenoménem\nje, že vývoj není jednosměrný.\n\nPříkladem může být faktor PAX5. Je známo, že PAX5 hraje roli při vývoji\nB-buněk a že je asociovaný s lymfomy. Překvapením bylo, že pokud\nje v myši vyřazen tento transkripční faktor, dochází k dediferenciaci\nperiferních B-buněk. Toto zjištění velmi změnilo pohled na úlohu transkripčních\nfaktorů v diferenciaci. Dnes můžeme na transkripční faktory pohlížet\nnejenom jako na iniciátory diferenciace, ale spíše jako na důležité faktory,\nkteré udržují stav diferenciace daného buněčného typu.\n\nMutace v transkripčních faktorech jsou úzce spjaty s rakovinami\nkrve, jako je akutní myeloidní leukémie nebo akutní lymfoidní leukémie.\nNapříklad Ikaros je znám jako regulátor mnohých biologických událostí. Myš,\nkterá nemá Ikaros, má zablokován vývoj T i B-buněk a NK buněk. Ikaros má 6\ndomén, které jsou nazývané zinkové prsty. Čtyři z nich jsou zodpovědné za\nvazbu na DNA a dvě za dimerizaci. Zajímavé je, že vazba na různá specifická\nmísta na DNA je zprostředkovaná různými zinkovými prsty, což má za následek\npleiotropní působení tohoto faktoru. A tak mutace v různých doménách mají\nodlišný efekt na onemocnění. Ikaros je asociován především s pacienty, které\nmají BCR-Abl translokaci. V medicíně je používán jako znamení špatné\nprognózy.\n\nČervené krvinky jsou neplnohodnotné buňky, postrádající jádro. Vznikají diferenciací z prekursorové buňky, která se nazývá proerytroblast.\n\nProerytroblast je buňka kulovitého tvaru, 15-20 μm velká. Dělením vznikají erytroblasty. U basofilního erytroblastu začíná syntéza hemoglobinu. U polychromatofilního erytroblastu je již v buňce tolik hemoglobinu, že cytoplasma ztrácí basofilii. Ortochromatický erytroblast se už dále nedělí. Vyvržením jádra mimo buňku (\"enukleace\") vzniká z erytroblastu retikulocyt.\n\nRetikulocyt je nezralá forma červených krvinek, která je už schopná plnit funkci erytrocytu. V oběhu je za normálních okolností určité množství retikulocytů, jejich podíl se může v případě nutnosti zvyšovat (např. krvácení). Za 3 dny retikulocyt uzraje ve zralou červenou krvinku.\n\nVývoj erytrocytů trvá asi 7 dní. Erytropoéza je ovlivňována hormony (erytropoetin, tyroxin, testosteron, estrogen, somatotropní hormon) a je při ní důležité železo, vitamín B a kyselina listová.\n\nKaždý typ bílé krvinky vzniká ze samostatné prekursorové buňky. Lymfocyty jsou jediné krevní elementy, které vznikají diferenciací lymfoidní multipotentní buňky, ostatní bílé krvinky vznikají v myeloidní řady.\n\nČást populace lymfoidních multipotentních buněk migruje do brzlíku, kde se dále diferencují na T-lymfocyty. Zbytek lymfoidní řady zůstává v kostní dřeni a dává vzniknout B-lymfocytům. B- a T-lymfocyty se od sebe liší jen povrchovými antigeny na buněčných membránách.\n\nPrekursorovou buňkou je lymfoblast, ten se diferencuje na prolymfocyty. Ty se již dále nedělí a dozrávají v lymfocyty.\n\nPrekursorovou buňkou pro monocyty je monoblast. Ten se diferencuje na promonocyty, které se dále dělí a diferencují se na zralé monocyty. Monocyty cirkulují v krvi asi 8 hodin, potom vstupují do vaziva, kde se mění v makrofágy.\n\nGranulocyty vznikají z prekursorových buněk, myeloblastů. Během diferenciace granulocytů jsou syntetizována specifická granula. U myelocytů již můžeme rozlišit typ vznikajícího granulocytu (neutrofilní, basofilní, eosinofilní). Metamyelocyt se již dále nedělí a dozrává v granulocyty. Granulopoéza je ovlivňována endotoxiny a glukokortikoidy.\n\nKrevní destičky, trombocyty, nejsou buňkami, pouze fragmenty cytoplasmy obrovských buněk, megakaryocytů. Megakaryocyty se nacházejí v kostní dřeni. Vznikly z prekurzorové buňky, která se nazývá megakaryoblast.\n\nPři vývoji embrya začíná krvetvorba v krevních ostrůvcích ve žloutkovém váčku, pak v játrech a v oblasti zvané AGM (název pro myši) a nakonec v kostní dřeni.\n\nHematopoéza probíhá u (dospělého) člověka v myeloidní tkáni v kostní dřeni a v lymfatické tkáni v lymfatických uzlinách nebo ve slezině.\n\nObecně se dá prenatální krvetvorba rozdělit na tři pediody:\n\n\n16. den - tvorba krevních ostrůvků (to jsou shluky krevních buněk) ve žloutkovém váčku. V krevních ostrůvcích probíhá hematopoéza nejdříve. Primitivní erytrocyty (= megablasty) ve žloutkovém váčku syntetizují embryonální hemoglobin ξε.\n\nExprese CD34 na hematopoetických buňkách a na přilehlých endotelových buňkách. CD34 označuje předpokládaný hemangioblast v nediferencovaném žloutkovém váčku ještě dříve, než dojde ke tvorbě cév (tvorba cév = angiogeneze). (U křepelky se CD34 exprimuje nejprve na endotelových buňkách a z nich se vyvinou hematopoetické buňky.)\n\npřed 19. dnem nebyly nalezeny v embryu krevní buňky (= důkaz, že krevní buňky pocházejí ze žloutkového váčku a dostanou se do embrya až cirkulací)\n\n19. den - splanchnopleura již obsahuje buňky, které se vyvinou na hematopoetické (intraembryonální) kmenové buňky (dokázáno na buněčných kulturách). Pouze kmenové buňky intraembryonálního původu (později ve vývoji) dávají vznik T a B lymfocytům, kolonizují játra ve „2. kolonizaci jater“ a zakládají trvalou hematopoézu.\n\n19. den - nejvyšší frekvence krvetvorných endotelových buněk ve žloutkovém váčku.\n\n21. den (3-somitové stadium) - začíná cirkulace krve a začíná fungovat oběhová soustava.\n21. den - v srdeční dutině detekovány primitivní erytrocyty (megablasty) obsahující glykophorin A (= důkaz, že 21. den nastává cirkulace).\n\n22. den (10-somitové stadium) - začátek vývoje jater. Játra netvoří hematopoetické progenitory, ale osídlují je hematopoetické buňky ze žloutkového váčku.\n\n23. den (12-somitové stadium) - začátek krvetvorby v játrech (první kolonizace jater hematopoetickými kmenovými buňkami). Embrynální hemoglobin ξ je nahrazen fetálním hemoglobinem α. Embrynální hemoglobin ε je nahrazen fetálním hemoglobinem γ. Rozptýlené CD34 negativní buňky v játrech.\n\npřed 25. dnem potvrzeny ve žloutkovém váčku progenitory erythroidní a granulopoetické. Progenitory buněk jsou potvrzeny až už krev cirkuluje (cirkuluje od 21. dne), takže původ progenitorových buněk může být \"teoreticky\" jak ve žloutkovém váčku tak v embryu.\n\n27. den - na vnitřní straně endotelu aorty se objevují hematopoetické buňky (aorta má v té době dvě části) a také roztroušeně v oblasti pupečníkových (umbilikálních) artérií \"arteriae umbilicales\".\n\n30. den - růst shluků hematopoetických buněk v aortě a jejich výskyt také v omfalomezenterické artérii \"arteria omphalomesentrica\".\n\n30. den - druhá kolonizace jater hematopoetickými kmenovými buňkami. CD34 (pozitivní) buňky potvrzeny v játrech.\n\n4. týden - angio-hematopoetické progenitory Flk-1 a VEGF-R2 migrují ze splanchnopleury do subaortálního mezodermu.\n\n4. týden - protein BB9 zjištěn na povrchu endotelových buněk aorty. Tento protein by mohl být prvním markerem hematopetických kmenových buněk (HSC) nebo hemangioblastu. (Protein BB9 mají na povrchu HSC v dospělé kostní dřeni.)\n\n4,5 týdne - ve žloutkovém váčku potvrzeny progenitory buněk CFU-GEMM, BFU-E, CFU-E a CFU-GM. Množství prgenitorů potom výrazně poklesne a úplně zmizí po 6. týdnu.\n\n4,5 až 5. týden - pokles počtu magaloblastů v játrech. Ty jsou průběžně nahrazeny makrocyty.\n\n35.-36. den - maximální rozvoj shluků hematopetických buněk v arteriích embrya.\n\n5. týden - redukce počtu BFU-E ve žloutkovém váčku a zároveň vzestup počtu v játrech a v krevním řečišti\n\nkonec prvního trimestru a později - je detekováno více primitivních progenitorů CFU-GEMM a HPP-CFC (anglicky: \"high-proliferative colony forming cells\")\n\n40. den - po 40. dnu zmizí shluky hematopetických buněk v arterích\n\n60. den - zmizení hematopoézy ve žloutkovém váčku\n\n11. týden (od 10,5 týdne) - začíná krvetvorba v kostní dřeni ve specializovaných mezodermových strukturách (anglicky: primary logettes) v diafýze. První krevní buňky v kostní dřeni jsou CD15+ myeloidní buňky a posléze také glykoforin A+ erytrocyty. (V kostní dřeni nejsou CD34+ buňky.)\n\nS vývojem kostní dřeně se tvoří postupně většina erytrocytů a granulocytů v kostní dřeni.\n\nPozději nastává krvetvorba ve slezině a lymfatických uzlinách. Tyto lymfoidní orgány postupně produkují většinu lymfocytů a monocytů, přestože lymfoidní progenitorové buňky pocházejí z kostní dřeně.\n\nVětšina krvetvorby probíhá u dospělců v kostní dřeni ve stehenní kosti a také v žebrech a hrudní kosti. Krvetvorba však může v případě nezbytnosti pokračovat také v játrech, brzlíku a slezině. Je to tzv. extramedulární = mimodřeňová hematopoéza. Může být příznakem závažných onemocnění, jako je leukémie.\n\nShrnutí:\nMezi 7-11 dnem se tvoří erythroidní a částečně také myeloidní (unipotentní) prekurzory ve žloutkovém váčku. Erytrocyty ze žloutkového váčku mají jádro (embryoblasty) a embryonální hemoglobin. Mezi 8,5-12,5 dnem se tvoří multipotentní HSC v oblasti zvané AGM, nejdříve v tzv. sub-aortic patches. Odtud \"teoreticky\" migrují do jater a odtud také \"teoreticky\" osidlují aortic clusters. Pak osidlují další krvetvorné orgány (brzlík, slezinu, kostní dřeň).\n\nChronologie:\nJak se vyvíjí krvetvorné oblasti uvnitř embrya:\n\nU myší hematopoetické aortic clusters exprimuje CD45 jenom několik buněk (na rozdíl od ptáků a lidí, kde jsou CD45 všechny buňky v těchto aortálních shlucích).\n\n\n\n"}
{"id": "63990", "url": "https://cs.wikipedia.org/wiki?curid=63990", "title": "Berat (kraj)", "text": "Berat (kraj)\n\nKraj Berat (albánsky Rrethi i Beratit) je jeden z dvanáctí krajů v Albánii. Nachází se v středo-jižní části země. Hlavním městem je Berat (starší český název zní \"Albánský Bělehrad\"). Významná pro tuto oblast je těžba ropy a její zpracování ve větších městech.\n"}
{"id": "63993", "url": "https://cs.wikipedia.org/wiki?curid=63993", "title": "Budova", "text": "Budova\n\nBudova je nadzemní stavba spojená se zemí pevným základem, která je prostorově soustředěna a navenek převážně uzavřena obvodovými stěnami a střešní konstrukcí, s jedním nebo více ohraničenými užitkovými prostory.\nBudovy mohou být rozličných typů – od jednoduchých přístřešků poskytujících pouze ochranu před deštěm, až po složité komplexy, jako je například nemocnice. V takto složitých budovách se může např. regulovat teplota, klimatizace, světlo, vzduch, pohyb bakterií a částic, tlak a nebo pohyb a aktivity lidí.\n\nTvorba budov a jejich návrh jsou stejně staré jako lidstvo samo. Architekti dnes navrhují většinu větších budov za pomoci týmu složeného z mnoha specializovaných stavebních inženýrů. Menší a středně velké obytné domy ale obvykle nevyžadují nákladnou práci architektů a inženýrů.\n\nZpůsoby dopravy lidí v budovách:\n\nZpůsoby propojování budov:\n\n\n"}
{"id": "64000", "url": "https://cs.wikipedia.org/wiki?curid=64000", "title": "Ghetto", "text": "Ghetto\n\nGhetto je část města, většinou vykázaná majoritou obyvatelstva té které minoritě, tedy místo kde žijí lidé stejného náboženského, národnostního či rasového původu ap., a to buď dobrovolně nebo nedobrovolně.\n\nŽidovské čtvrti, více či méně oddělené od okolního křesťanského osídlení, existovaly v Evropě již od raného středověku. Název ghetto označoval uzavřené čtvrti měst, kde museli žít Židé. První čtvrť označovaná jako ghetto, nová, zcela segregovaná židovská čtvrť, byla zřízená v Benátkách roku 1516, po vydání Cum nimis absurdum roku 1516. Podle Ghetto Nuovo (někdy vykládáno z it. jako Nová slévárna) se začaly nazývat i ostatní uzavřené židovské čtvrti, které vznikaly i na mnoha jiných místech v Evropě. Nejvýznamnější české ghetto bylo Židovské město v Praze, až po jeho zrušení nazvané Josefov.\n\nUzavřená, oddělená ghetta byla rušena v 19. století v důsledku sekularizace a rozvoje občanské společnosti. Mnohde si bývalá ghetta uchovala svou specifickou podobu, například čtvrť v Třebíči, památka UNESCO, jinde byla radikálně přestavěna, jako v případě pražské asanace.\n\nZnovu byla uzavřená ghetta zavedena ve 20. století německými nacisty za druhé světové války pro v rámci plánu na konečné řešení židovské otázky, kdy sloužila jako shromaždiště Židů před jejich transportem do koncentračních táborů. Mezi největší a nejvýznamnější patřila ghetta na polském území, ghetto ve Varšavě, v Krakově, v Lodži, ale také například ghetto v Terezíně.\n\nPo druhé světové válce se jako ghetta začala v rozvinutých zemích označovat předměstské čtvrti, kde převládli obyvatelé přistěhovalí z rozvojových zemí, převážně z Afriky a Asie. Takových oblastí přibývá v Evropě, Severní i Jižní Americe. Jsou centry mnoha nepokojů (Los Angeles v 80. letech, pařížské Clichy-sous-Bois a další). Existence takových ghett v Evropě je považováno za nedostatečně zvládnutý problém začleňování přistěhovalců do majoritní společnosti, kritizovaný odpůrci multikulturalismu jako důkaz praktického selhání této ideologie. Tento problém řeší celá západní Evropa, hlavně ale Francie a Německo.\n\nGhetta existovala a existují i ve střední Evropě, například v Česku mostecké sídliště Chanov, či na Slovensku Luník IX v Košicích. Jedná se o čtvrti s převážně romským obyvatelstvem.\n\n\n"}
{"id": "64004", "url": "https://cs.wikipedia.org/wiki?curid=64004", "title": "Radim Kopáč", "text": "Radim Kopáč\n\nRadim Kopáč (* 17. února 1976, Praha) je český literární a výtvarný kritik, publicista, editor, nakladatelský a časopisecký redaktor.\n\nAbsolvoval bakalářský cyklus žurnalistika na Fakultě sociálních věd University Karlovy (1997–2000) a magisterský cyklus mediální komunikace tamtéž (2000–2004). Od roku 2010 je zaměstnancem Oddělení literatury a knihoven Ministerstva kultury ČR. Žije v Praze.\n\nV roce 1999 spoluzaložil kulturně-společenský měsíčník na internetu \"Dobrá adresa\", jehož byl v roce 2000 šéfredaktorem. V letech 2001–2007 byl redaktorem časopisu \"Psí víno\", v roce 2002 redaktorem kulturního magazínu \"Uni\", v letech 2002–2005 literárním redaktorem kulturní redakce Českého rozhlasu Vltava, v letech 2002–2005 šéfredaktorem literárního čtvrtletníku \"Intelektuál\", v letech 2005–2009 šéfredaktorem internetového \"Portálu české literatury,\" v letech 2007–2015 členem redakční rady literární revue \"Weles\", v letech 2010–2015 editorem časopisu \"Živel\".\n\nSvé literární a výtvarné recenze, kritiky, rozhovory, studie a další texty publikuje od roku 1998 v různých časopisech, novinách a v rozhlase. Je autorem řady doslovů a předmluv, zejména k titulům ze současné české literatury. Jeho texty byly přeloženy mj. do angličtiny, francouzštiny, maďarštiny, němčiny, rumunštiny, španělštiny a ukrajinštiny.\nSpolupracuje s různými nakladatelstvími, např. Academia, Karolinum, Paseka, Pulchra, Slovart.\n\nUspořádal výbory nebo soubory děl E. Boka, E. Bondyho, E. Brikciuse, G. Erharta, I. Haráka, J. Hiršala, A. Klimenta, M. Koryčana, O. Maleviče, O. Mizery, J. A. Pitínského, R. Ráže, M. Růžičky, J. Řezáče, P. Řezníčka, J. Suka, J. Šavrdy, I. Vöröse, J. Wolkra aj.\n\nZ angličtiny přeložil knihy Em & Lo: \"Sex. Jak na to\" (2009) a Steven J. Schneider: \"101 hororů, které musíte vidět, než zemřete\" (2010, s J. Balvínem).\n\nByl kurátorem výstav \"Slovem i obrazem\" (2008, s K. Tučkovou), \"Michal Singer: Muž s ohnivou koulí\" (2009), \"Umění komiksu / komiksovost v umění\" (2009–2011, s E. Janáčovou), \"Ivo Vodseďálek: Dva úsměvy aneb Příběhy vyprávěné a zobrazené\" (2011), \"Komiks nejen v komiksu\" (2012, s K. Tučkovou), \"11 světů\" (2012–2014), \"12 světů\" (2017–) aj.\n\n\n"}
{"id": "64006", "url": "https://cs.wikipedia.org/wiki?curid=64006", "title": "Point zéro", "text": "Point zéro\n\nPoint zéro (\"bod nula\") je místo na náměstí \"Place du Parvis-Notre-Dame\" před vchodem do pařížské katedrály Notre Dame. Na tomto místě je v dlažbě zasazená malá bronzová hvězdice, která tvoří pomyslný střed Paříže. Od tohoto místa se oficiálně měří všechny vzdálenosti na francouzských silnicích a vzdálenosti od Paříže.\n"}
